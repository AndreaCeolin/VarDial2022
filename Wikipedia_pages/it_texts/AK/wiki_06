{"id": "1243472", "revid": "110157", "url": "https://it.wikipedia.org/wiki?curid=1243472", "title": "Bras-Panon", "text": "Bras-Panon \u00e8 un comune francese di 11.811 abitanti situato nel dipartimento d'oltre mare di R\u00e9union."}
{"id": "1243477", "revid": "110157", "url": "https://it.wikipedia.org/wiki?curid=1243477", "title": "Cilaos", "text": "Cilaos \u00e8 un comune francese di 6.088 abitanti situato nel dipartimento d'oltre mare di R\u00e9union.\nDetiene il record di quantit\u00e0 di pioggia caduta in 24 ore, in quanto tra il 15 e il 16 marzo 1952, caddero 1.870\u00a0mm di pioggia."}
{"id": "1243481", "revid": "38120", "url": "https://it.wikipedia.org/wiki?curid=1243481", "title": "Live!", "text": ""}
{"id": "1243489", "revid": "110157", "url": "https://it.wikipedia.org/wiki?curid=1243489", "title": "Entre-Deux", "text": "Entre-Deux \u00e8 un comune francese di 6.263 abitanti situato nel dipartimento d'oltre mare di R\u00e9union."}
{"id": "1243494", "revid": "287204", "url": "https://it.wikipedia.org/wiki?curid=1243494", "title": "Arrondissement di Saint-Pierre", "text": ""}
{"id": "1243496", "revid": "1282260", "url": "https://it.wikipedia.org/wiki?curid=1243496", "title": "Eruzione", "text": ""}
{"id": "1243497", "revid": "287204", "url": "https://it.wikipedia.org/wiki?curid=1243497", "title": "Arrondissement di Saint-Denis", "text": ""}
{"id": "1243498", "revid": "124239732", "url": "https://it.wikipedia.org/wiki?curid=1243498", "title": "Simon Baker", "text": "\u00c8 celebre per i ruoli di Nicholas Fallin nella serie TV \"The Guardian\" e di Patrick Jane nella serie TV \"The Mentalist\", per cui ottiene una candidatura ai Golden Globes, al Premio Emmy e agli Screen Actors Guild.\nBiografia.\nNato in Tasmania, \u00e8 figlio di una insegnante di francese, Elizabeth Labberton, e di un meccanico, Harry Baker. I genitori divorziarono quando lui aveva due anni e la madre si rispos\u00f2 con un macellaio, Tom Denny.\n\u00c8 stato un campione di sport come pallanuoto e surf. Ha iniziato a recitare negli anni ottanta in produzioni televisive australiane, partecipando a svariate serie tv e videoclip.\nUna volta arrivato negli Stati Uniti, ottiene un piccolo ruolo nel film \"L.A. Confidential\" di Curtis Hanson; nel 1999 recita nel film di Ang Lee \"Cavalcando con il diavolo\" a cui seguono partecipazioni a film come \"Pianeta rosso\" e \"L'intrigo della collana\".\nTra il 2001 e il 2004 \u00e8 il protagonista della serie \"The Guardian\". Nel 2005 \u00e8 nel cast di \"The Ring 2\" e nello stesso anno \u00e8 scelto da George Romero per \"La terra dei morti viventi\". Nel 2006 ottiene il ruolo di Christian Thompson nella commedia di successo \"Il diavolo veste Prada\" e quello di Brian Kelly in \"Something New\".\nDal 2008 fino al 2015 riveste i panni di Patrick Jane, protagonista della serie televisiva \"The Mentalist\". Nel 2011 recita nel film \"Margin Call\". Nel 2013 recita in \"A prova di matrimonio\".\nVita privata.\nSposatosi nel 1996 con l'attrice Rebecca Rigg, il loro matrimonio \u00e8 rimasto inizialmente segreto per preservare la privacy della coppia, che ha avuto tre figli: Stella Breeze (1993), Claude Blue (1999) e Harry Friday (2001). L'attrice Naomi Watts \u00e8 la madrina di Claude, mentre l'attrice Nicole Kidman \u00e8 la madrina di Harry. Baker e la sua famiglia hanno abitato a Malibu, California, prima di ritornare in Australia, per poi ristabilirsi in California, a Los Angeles, per impegni lavorativi. Dal 2010, Baker \u00e8 un cittadino sia australiano sia statunitense. \u00c8 inoltre ambasciatore d\u2019eleganza della nota casa d'orologeria svizzera Longines.\nDoppiatori italiani.\nNelle versioni in italiano dei suoi film, Simon Baker \u00e8 stato doppiato da:\nOnorificenze.\nIl 14 febbraio 2013 ha ricevuto la 2490\u00aa stella sulla Hollywood Walk of Fame.\nBaker \u00e8 stato inoltre premiato agli AACTA Award 2018 come migliore attore non protagonista per \"Breath\"."}
{"id": "1243502", "revid": "110157", "url": "https://it.wikipedia.org/wiki?curid=1243502", "title": "L'\u00c9tang-Sal\u00e9", "text": "L'\u00c9tang-Sal\u00e9 \u00e8 un comune francese di 13.690 abitanti situato nel dipartimento d'oltre mare di R\u00e9union."}
{"id": "1243506", "revid": "173469", "url": "https://it.wikipedia.org/wiki?curid=1243506", "title": "Anello (segno diacritico)", "text": "Un anello \u00e8 un segno diacritico che pu\u00f2 essere posizionato al di sopra () o al di sotto () delle lettere. \nPu\u00f2 venir combinato con alcune lettere per estendere l'alfabeto latino in varie situazioni.\nAnello superiore.\nIl carattere \u00c5 (\u00e5) presente in danese, norvegese, svedese e vallone \u00e8 normalmente visto come una A con un anello al di sopra. Per\u00f2 nelle lingue nelle quali viene usato questa lettera \u00e8 vista pi\u00f9 come un simbolo unico che come una A con un segno diacritico.\nAltri caratteri con l'anello diacritico sono \u016e e \u016f (una U latina con l'anello al di sopra). Questi caratteri sono usati nella lingua ceca (nella quale l'anello \u00e8 denominato krou\u017eek), insieme al h\u00e1\u010dek e al \u010d\u00e1rka (simile ad un accento acuto) sopra molte altre lettere. La vocale \u201c\u016f\u201d mostra come la pronuncia di alcune parole si sia evoluta nei secoli. Per esempio, la parola \u201ck\u016f\u0148\u201d (cavallo; pronunciata ) che veniva scritta \u201ck\u00f3\u0148\u201d, si \u00e8 evoluta, insieme alla pronuncia, in \u201ckuo\u0148\u201d. Negli ultimi tempi la vocale [o] scomparve completamente, e rimane solo come anello al di sopra della \u201cu\u201d. Le lettere \"\u016f\" e \"\u00fa\" vengono pronunciate [u:] (u lunga). Per ragioni storiche, \"\u016f\" non pu\u00f2 mai essere all'inizio di una parola, mentre \"\u00fa\" \u00e8 sempre ad inizio di parola o di radice di parola.\nL'anello \u00e8 anche usato nel dialetto bolognese (che \u00e8 un dialetto della lingua emiliano-romagnola) per distinguere il suono // (\u00e5) da // (a).\nL'anello superiore \u00e8 usato nell'alfabeto cirillico lituano promosso dalle autorit\u00e0 russe nell'ultimo quarto del XIX secolo nella lettera / , usata per rappresentare il dittongo // (ora scritto come \"uo\" nell'attuale ortografia lituana).\nMolti altri caratteri possono essere creati in Unicode usando l'\u201canello combinante superiore\u201d U+030A, incluso il carattere precedentemente menzionato (\u0443 cirillica con anello superiore) o anche (n con accento acuto e anello superiore). L'anello superiore non combinato ha codifica U+02DA.\nAnello inferiore.\nUnicode codifica l'\u201canello combinante inferiore\u201d come U+0325 (\u00a0\u00a0 ). Questo diacritico \u00e8 usato nell'IPA e negli studi indoeuropei per indicare le consonanti sillabiche ( che corrisponde all'IPA ).\nMezzo anello.\nEsiste come segno diacritico anche il mezzo anello, codificato come carattere U+0351 (mezzo anello combinante destro) e U+0357 (mezzo anello combinante sinistro). Questi caratteri possono essere usati nell'IPA. Insieme alla \"a\" minuscola danno: e . Possono venir visualizzate correttamente o meno a seconda del vostro user agent.\nAltri simboli simili sono usati in armeno: il 'mezzo anello sinistro superiore' U+0559 ( \u0559 ), e la virgola armena o 'mezzo anello destro superiore' U+055A ( \u055a ).\nL'anello come segno diacritico non deve venir confuso con il punto superiore o la virgola usati come diacritici, insieme alla \"o\" combinante superiore (U+0366 ), o con il simboli dei gradi \u00b0. Inoltre il simbolo \u00c5 (U+00C5) rappresenta l'\u00e5ngstr\u00f6m per cui l'Unicode include un simbolo di angstrom \u00c5 da usare per la conversione di applicazioni superate che usavano vecchie codifiche di pagina di alcuni linguaggi dell'estremo oriente che assomigliano ad \u00c5."}
{"id": "1243507", "revid": "339392", "url": "https://it.wikipedia.org/wiki?curid=1243507", "title": "Krou\u017eek", "text": ""}
{"id": "1243508", "revid": "110157", "url": "https://it.wikipedia.org/wiki?curid=1243508", "title": "Salazie", "text": "Salazie \u00e8 un comune francese di 7.482 abitanti situato nel dipartimento d'oltre mare di R\u00e9union."}
{"id": "1243510", "revid": "73936", "url": "https://it.wikipedia.org/wiki?curid=1243510", "title": "Il modello di Kronig-Penney", "text": ""}
{"id": "1243511", "revid": "767487", "url": "https://it.wikipedia.org/wiki?curid=1243511", "title": "Bottle Shock", "text": "Napa Valley - La grande annata (\"Bottle Shock\") \u00e8 un film del 2008 diretto da Randall Miller.\nTrama.\nAl figlio del proprietario di un'azienda vinicola, Bo, viene affidata la societ\u00e0 del padre e decide di rappresentare Napa Valley ad un concorso dominato prevalentemente da aziende vinicole francesi.\nProduzione.\nAmbientato negli anni '70 e incentrato sulla vera storia della Montelena Winery, azienda vinicola di Napa Valley che vinse un prestigioso concorso dando immediato prestigio alla produzione vinicola della California. Prodotto dalle societ\u00e0 Shocking Bottle, Intellectual Properties Worldwide, Unclaimed Freight Productions e Zin Haze Productions.\nDistribuzione.\nData di uscita.\nIl film venne distribuito in varie nazioni fra cui:"}
{"id": "1243512", "revid": "110157", "url": "https://it.wikipedia.org/wiki?curid=1243512", "title": "Maria-Lanzendorf", "text": "Maria-Lanzendorf \u00e8 un comune austriaco di 2 108 abitanti nel distretto di Bruck an der Leitha, in Bassa Austria. \u00c8 stato istituito nel 1871 scorporandolo dal comune di Oberlanzendorf; tra il 1938 e il 1954 era accorpato alla citt\u00e0 di Vienna."}
{"id": "1243515", "revid": "110157", "url": "https://it.wikipedia.org/wiki?curid=1243515", "title": "Mauerbach", "text": "Mauerbach \u00e8 un comune austriaco di 3 730 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). Tra il 1938 e il 1954 era accorpato alla citt\u00e0 di Vienna."}
{"id": "1243516", "revid": "110157", "url": "https://it.wikipedia.org/wiki?curid=1243516", "title": "Le Tampon", "text": "Le Tampon \u00e8 un comune francese di 73.511 abitanti situato nel dipartimento d'oltre mare della Riunione."}
{"id": "1243518", "revid": "110157", "url": "https://it.wikipedia.org/wiki?curid=1243518", "title": "Moosbrunn", "text": "Moosbrunn \u00e8 un comune austriaco di 1 716 abitanti nel distretto di Bruck an der Leitha, in Bassa Austria. Tra il 1938 e il 1954 era accorpato alla citt\u00e0 di Vienna."}
{"id": "1243519", "revid": "767487", "url": "https://it.wikipedia.org/wiki?curid=1243519", "title": "Trois-Bassins", "text": "Trois-Bassins \u00e8 un comune francese di 7.157 abitanti situato nel dipartimento d'oltre mare di R\u00e9union."}
{"id": "1243521", "revid": "110157", "url": "https://it.wikipedia.org/wiki?curid=1243521", "title": "Pressbaum", "text": "Pressbaum \u00e8 un comune austriaco di 7 295 abitanti nel distretto di Sankt P\u00f6lten-Land, in Bassa Austria; ha lo status di citt\u00e0 (\"Stadtgemeinde\"). Nel 1922 dal territorio di Pressbaum fu scorporato il comune catastale di Eichgraben, eretto a comune autonomo."}
{"id": "1243524", "revid": "1573940", "url": "https://it.wikipedia.org/wiki?curid=1243524", "title": "Odontomachus", "text": "Odontomachus \u00e8 un genere di formiche della sottofamiglia Ponerinae che comprende specie diffuse nelle zone a clima tropicale.\nDescrizione.\nSono formiche di medie o grandi dimensioni, caratterizzate da un capo di forma irregolare, munito di mandibole sviluppate, e da un peziolo conico appuntito sull'estremit\u00e0 dorsale. Le mandibole, allungate e sottili, sono distaccate fra loro e dalla sommit\u00e0 dell'apparato boccale, e presentano generalmente 2 o 3 denti all'estremit\u00e0. Esse si possono aprire in un arco di 180\u00b0.\nBiologia.\nLe specie di \"Odontomachus\" sono formiche trappola, in quanto, per cacciare, si appostano aspettando l'arrivo della preda, che solitamente \u00e8 un artropode di dimensioni ridotte. Una volta che la preda tocca i peli sensoriali delle mandibole, queste si chiudono di scatto in appena 0,3 millisecondi: un record di velocit\u00e0 fra gli organismi viventi. A differenza delle formiche trappola della sottofamiglia Myrmicinae, le operaie di \"Odontomachus\" possono saltare sulla preda sollevandosi fino ad 8 cm da terra utilizzando le mandibole come spinta, e sono capaci di muoversi velocemente."}
{"id": "1243526", "revid": "1149807", "url": "https://it.wikipedia.org/wiki?curid=1243526", "title": "Mastro Toad", "text": ""}
{"id": "1243527", "revid": "110157", "url": "https://it.wikipedia.org/wiki?curid=1243527", "title": "Purkersdorf", "text": "Purkersdorf \u00e8 un comune austriaco nel distretto di Sankt P\u00f6lten-Land, in Bassa Austria; ha lo status di citt\u00e0 (\"Stadtgemeinde\"). Tra il 1938 e il 1954 era accorpato alla citt\u00e0 di Vienna."}
{"id": "1243528", "revid": "436907", "url": "https://it.wikipedia.org/wiki?curid=1243528", "title": "Radical Stuff", "text": "I Radical Stuff sono stati un gruppo musicale hip hop italiano attivo tra gli anni ottanta e novanta, tra i primissimi della scena.\nDurante la loro carriera hanno inciso un album in studio e uno dal vivo e diverse delle loro composizioni sono in lingua inglese.\nStoria del gruppo.\nIl gruppo si costitu\u00ec nel 1987 sotto il nome di Fresh Press Crew per iniziativa di DJ Gruff, Kaos e l'MC statunitense Topcat, a cui si sono successivamente aggregati DJ Skizo, l'MC britannico Soul Boy e l'MC sudafricano Sean. Con il passare degli anni DJ Gruff, Soul Boy e Top Cat abbandonarono la formazione e nel 1990 entr\u00f2 Dre Love, segnando il cambio di nome in Radical Stuff.\nSiglato un contratto con la Flying Records, nel 1991 usc\u00ec il singolo di debutto \"Let's Get Dizzy\", in collaborazione con MC Topcat e Soul Boy. L'anno successivo fu la volta del secondo singolo \"I Guess U Know\" e nello stesso anno il gruppo collabor\u00f2 con i Lo Greco Bros in alcuni concerti, dando vita all'album dal vivo \"Jazzy Rap Night Live\". Nel 1994 i Radical Stuff pubblicarono l'album in studio \"Hardaswallow\", composto da venti brani, tra cui i singoli \"Summer Fever\" e \"Ontha Run\".\nSuccessivamente alla produzione dell'album, il progetto verr\u00e0 accantonato dai rispettivi membri, complice il loro intento a portare avanti progetti solisti e diverse collaborazioni. Dopo lo scioglimento tutti gli artisti hanno continuato con carriere soliste. I pi\u00f9 attivi sono rimasti DJ Gruff e Kaos, le cui carriere soliste sono proseguite in maniera costante, confluendo in un primo momento assieme a Dre Love e Sean nell'album \"Neffa &amp; i messaggeri della dopa\" di Neffa."}
{"id": "1243530", "revid": "1480390", "url": "https://it.wikipedia.org/wiki?curid=1243530", "title": "Saint-Philippe (Riunione)", "text": "Saint-Philippe \u00e8 un comune francese di 5.156 abitanti situato nel dipartimento d'oltre mare della Riunione."}
{"id": "1243531", "revid": "144796", "url": "https://it.wikipedia.org/wiki?curid=1243531", "title": "Gaetano di Gaisruck", "text": ""}
{"id": "1243532", "revid": "110157", "url": "https://it.wikipedia.org/wiki?curid=1243532", "title": "Rauchenwarth", "text": "Rauchenwarth \u00e8 un comune austriaco di 707 abitanti nel distretto di Bruck an der Leitha, in Bassa Austria. Tra il 1938 e il 1954 era accorpato alla citt\u00e0 di Vienna."}
{"id": "1243534", "revid": "585241", "url": "https://it.wikipedia.org/wiki?curid=1243534", "title": "Oplacus", "text": "Viene chiamato anche Caio Osidio Oplaco, Oplaco (\u1f4c\u03c0\u03bb\u03b1\u03ba\u03bf\u03c2) da Plutarco nelle \"Vite parallele\", Oblaco Volsinio (\u1f4c\u03b2\u03bb\u03b1\u03ba\u03bf\u03c2 \u039f\u1f50\u03bb\u03c3\u03af\u03bd\u03b9\u03bf\u03c2) da Dionigi di Alicarnasso nelle \"Antichit\u00e0 romane\", Osidio o Ossidio (\"Obsidius\") da Floro.\nBattaglia di Eraclea.\nNel 280 a.C. fu comandante di uno squadrone di cavalleria frentana nello schieramento romano guidato dal console Publio Valerio Levino nella Battaglia di Eraclea contro Pirro. In questa battaglia si distinse per aver aggredito direttamente il re Pirro ed essere riuscito a disarcionarlo, ma fu subito dopo ucciso dalla guardia personale del re.\nNel racconto di Plutarco (\"Vite parallele\" Pirro 16), uno dei capitani di Pirro, il macedone Leonnato, si era accorto che Oplaco aveva preso di mira Pirro, indirizzava il proprio cavallo contro di lui, ne seguiva i movimenti e disse: \"\"Vedi l\u00ec quel barbaro, mio re, in sella a quel cavallo con le zampe bianche? Ha l'aspetto di uno che ha in mente un progetto grande e pericoloso. Ti guarda, ti ha preso di mira \u00e8 pieno di coraggio e di fuoco e non si preoccupa di nessun altro. Stai attento a quell'uomo.\" Pirro rispose: \"Leonnato \u00e8 impossibile sfuggire al proprio destino. Tuttavia n\u00e9 questo, n\u00e9 altro italico avr\u00e0 a che fare con me senza rimanere impunito!\"\" Mentre i due cos\u00ec parlavano, l'italico afferr\u00f2 la sua lancia, spron\u00f2 il suo cavallo e si scagli\u00f2 contro Pirro. Trafisse con la lancia il cavallo del re, contemporaneamente Leonnato accorso trafisse con la propria il suo. I due cavalli caddero, Pirro fu circondato dai suoi che lo portarono via e uccisero l'italico che si difese con coraggio.\nLa citt\u00e0 di Lanciano mediante gli storici lo ricorda nelle memorie manoscritte di Giacomo Fella, Pietro Polidori e Antonio Ludovico Antinori. Gli \u00e8 stata inoltre intitolata \"via Oplaco Obsidius\", una traversa del corso Trento e Trieste in citt\u00e0. "}
{"id": "1243537", "revid": "339392", "url": "https://it.wikipedia.org/wiki?curid=1243537", "title": "Screen of Death", "text": ""}
{"id": "1243538", "revid": "767487", "url": "https://it.wikipedia.org/wiki?curid=1243538", "title": "Schwadorf", "text": "Schwadorf \u00e8 un comune austriaco di 2 049 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1243540", "revid": "70647", "url": "https://it.wikipedia.org/wiki?curid=1243540", "title": "Saint-Louis (Riunione)", "text": "Saint-Louis \u00e8 un comune francese di 51.460 abitanti situato nel dipartimento d'oltre mare di R\u00e9union.\nSport.\nCalcio.\nA Saint Louis sorge lo Stadio Th\u00e9ophile Hoarau, che ospita le partite interne del Saint-Louisienne."}
{"id": "1243542", "revid": "767487", "url": "https://it.wikipedia.org/wiki?curid=1243542", "title": "Pianeta rosso", "text": "Pianeta rosso (\"Red Planet\") \u00e8 un film del 2000 diretto da Antony Hoffman.\nSi tratta di un film di fantascienza riguardante la colonizzazione di Marte.\nTrama.\nNell'anno 2057 la Terra \u00e8 divenuta praticamente inabitabile a causa della sovrappopolazione e dell'inquinamento, che ha iniziato a causare seri problemi a partire dal 2025. Con l'intento di colonizzare Marte, negli ultimi anni sono state lanciate sul pianeta rosso delle sonde automatiche contenenti alghe geneticamente modificate per creare un'atmosfera respirabile dall'uomo, ma improvvisamente la percentuale di ossigeno ha cominciato a calare. Un gruppo di astronauti, (Robby Gallagher, Ted Santen, Quinn Burchenal, Chip Pettengill, Bud Chantilas e il comandante Kate Bowman), con un viaggio di circa sei mesi, viene inviato su Marte alla ricerca di indizi. L'equipaggio sar\u00e0 coadiuvato da AMEE (Autonomous Mapping Exploration and Evasion), un robot progettato per missioni di tipo militare ma adattato, modificando il software, all'orientamento e alla navigazione sulla superficie del pianeta.\nEntrato finalmente nell'orbita di Marte, mentre l'equipaggio si prepara alla discesa verso il pianeta, improvvisamente il veicolo spaziale \"Mars I\" viene colpito dal vento solare che provoca diversi focolai di incendio e nel giro di pochi minuti l'energia viene a mancare. Viene anticipato il lancio del modulo di atterraggio NED, ma la comandante Bowman \u00e8 costretta a restare sull'astronave per cercare di risolvere i guasti. Il NED sbaglia direzione e Santen, secondo pilota e diventato responsabile del gruppo, lo guida verso una scarpata. Dovendo perci\u00f2 sganciare il modulo di propulsione, viene perso anche il robot AMEE. Vengono allora utilizzati i paracadute e gli airbag per cercare di attutire gli impatti.\nUna volta atterrato, il gruppo esce dal modulo NED, ma Chantilas, rimasto gravemente ferito durante il violento atterraggio, si ferma sul luogo e muore poco dopo. I superstiti si dirigono verso una base habitat artificiale certi di potervi trovare cibo, acqua ed aria. Giunti sul posto, si accorgono che l'habitat \u00e8 completamente distrutto e delle alghe portate sul pianeta non c'\u00e8 alcuna traccia. Intanto, aspettando la morte per asfissia, sul bordo di un precipizio dove sono andati per ammirare il panorama, Pettengill e Santen litigano tra loro e quest'ultimo viene involontariamente spinto gi\u00f9 e muore. Poco dopo gli altri membri dell'equipaggio rimangono senza ossigeno, ma aprono la visiera del casco e inaspettatamente riescono a respirare. I tre rimasti decidono di sostare la notte vicino alle rovine dell'habitat e accendono un fuoco con ci\u00f2 che ne rimane. Durante la nottata appare il robot AMEE, visibilmente incidentato (a causa dell'impatto \u00e8 tornato a funzionare in modalit\u00e0 \"militare\"), quindi cercano di disabilitarne l'intelligenza artificiale per usarla al solo scopo della navigazione. AMEE interpreta tali intenzioni come una minaccia e si rivolta violentemente contro gli astronauti, spezza una costola a Burchenal e si allontana.\nPer cercare di stabilire un collegamento con Bowman sulla nave orbitante, gli astronauti si dirigono verso il rover dell'antica missione Mars Pathfinder per recuperare alcuni componenti e farne una radio. Dopo svariati tentativi riescono a contattare Bowman, la quale li indirizza verso il lontano luogo di atterraggio di una sonda russa, inviata per raccogliere campioni e la cui missione era fallita, per cercare di decollare e lasciare il pianeta. Durante il tragitto attraversano un'inattesa tempesta e viene loro comunicato che nel vano per i campioni della sonda russa possono entrare solo due persone. Pettengill, convinto di restare abbandonato su Marte, ruba la radio e scappa, ma viene intercettato e ucciso da AMEE. Gli altri due ne trovano il cadavere e recuperano la radio; mentre Burchenal armeggia con una piccola lancia termica per togliere il casco di Pettengill, improvvisamente, la salma \u00e8 scossa da piccole esplosioni, come colpito da un'arma a ripetizione: sono causate da esseri simili a scarafaggi che erano penetrati nel suo corpo.\nDurante il cammino notturno rinvengono moltissime alghe, che sono popolate dalle stranissime creature simili a scarafaggi che avevano ucciso Pettengill. Queste cibandosi delle alghe creano ossigeno, ma sono molto voraci e tentano di mangiare tutto ci\u00f2 che incontrano, compresi gli esseri umani. A milioni circondano Burchenal il quale, non volendo fare la fine di Pettengill, accende una torcia a fiamma e la lascia cadere sulle creature: improvvisamente l'area viene circondata da un'enorme e breve vampata di fuoco alimentata dall'ossigeno presente, prodotto dalle creature. L'unico superstite, Gallagher, dopo essere giunto alla sonda russa, scopre tuttavia che il modulo non ha abbastanza energia elettrica per avviare la procedura di decollo; prepara allora una trappola con cui riesce a mettere fuori combattimento AMEE e sottrarre le sue batterie. Decollato, arriva nei pressi della nave orbitante \"Mars I\": il comandante Bowman lo recupera quando \u00e8 ormai privo di sensi a causa della mancanza di ossigeno e deve rianimarlo. Gallagher ha portato con s\u00e9 un campione degli insetti marziani che viene analizzato e sequenziato, salvando cos\u00ec anche la missione. L'astronave pu\u00f2 finalmente ripartire verso la Terra."}
{"id": "1243546", "revid": "110157", "url": "https://it.wikipedia.org/wiki?curid=1243546", "title": "Tullnerbach", "text": "Tullnerbach \u00e8 un comune austriaco di 2 766 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). Tra il 1938 e il 1954 era accorpato alla citt\u00e0 di Vienna."}
{"id": "1243547", "revid": "110157", "url": "https://it.wikipedia.org/wiki?curid=1243547", "title": "Wolfsgraben", "text": "Wolfsgraben \u00e8 un comune austriaco di 1 707 abitanti nel distretto di Sankt P\u00f6lten-Land, in Bassa Austria. Tra il 1938 e il 1954 era accorpato alla citt\u00e0 di Vienna."}
{"id": "1243548", "revid": "110157", "url": "https://it.wikipedia.org/wiki?curid=1243548", "title": "Zw\u00f6lfaxing", "text": "Zw\u00f6lfaxing \u00e8 un comune austriaco di 1 678 abitanti nel distretto di Bruck an der Leitha, in Bassa Austria. Tra il 1938 e il 1954 era accorpato alla citt\u00e0 di Vienna."}
{"id": "1243549", "revid": "1573940", "url": "https://it.wikipedia.org/wiki?curid=1243549", "title": "Myrmicinae", "text": "Le Mirmicine (Myrmicinae ) sono la sottofamiglia pi\u00f9 numerosa della famiglia Formicidae.\nDescrizione.\nLe Mirmicine sono caratterizzate dalla presenza di un peziolo composto da due articoli nodiformi fra l'addome ed il torace e dalla presenza del pungiglione. Il torace, corto ed irregolare, presenta in alcune specie spine sull'epinoto, mentre l'addome, di dimensioni ridotte rispetto al resto del corpo, ha una forma ovale.\nTassonomia.\nLa sottofamiglia comprende i seguenti generi:"}
{"id": "1243551", "revid": "729019", "url": "https://it.wikipedia.org/wiki?curid=1243551", "title": "Sacco vitellino", "text": "Il sacco vitellino \u00e8 una formazione anatomica che, nei cordati, assolve alle funzioni nutrizionali nei primi stadi di sviluppo dell'organismo. Negli avannotti dei teleostei \u00e8 ben riconoscibile nei primissimi giorni dopo l'uscita dall'uovo.\nNei mammiferi.\nNei topi.\nNel topo, il sacco vitellino \u00e8 il primo sito della formazione del sangue, che porta alla produzione di eritrociti e macrofagi primitivi.\nNegli esseri umani.\nIl sacco vitellino \u00e8 situato sulla parte ventrale dell'embrione; \u00e8 rivestito dall'endoderma, fuori dal quale si trova uno strato di mesoderma. \u00c8 il primo elemento visibile nel sacco gestazionale durante la gravidanza, di solito intorno alle 5 settimane di gestazione. Lo si vede abbastanza chiaro agli ultrasuoni, ed \u00e8 riconoscibile fin dall'inizio in modo affidabile.\nIl sangue viene convogliato alla parete del sacco vitellino dall'aorta primitiva, dopo aver circolato attraverso un plesso capillare a maglia larga (abbozzo del sistema circolatorio), viene restituito dalle vene vitelline al tubo cardiaco dell'embrione. Questo circolo costituisce la circolazione vitellina, e per mezzo di essa il materiale nutritivo viene assorbito dal sacco vitellino e convogliata all'embrione.\nAlla fine della quarta settimana, il sacco vitellino presenta l'aspetto di una piccola apertura a forma di pera (vescicola ombelicale) che si apre nel tubo digerente tramite un lungo tubo stretto, il dotto vitellino.\nIl sacco vitellino pu\u00f2 essere visto, dopo l'espulsione della placenta, come un piccolo corpo ovale il cui diametro varia da 1 mm a 5 mm; \u00e8 situato tra l'amnios e il corion e pu\u00f2 trovarsi sopra o ad una distanza variabile dalla placenta.\nFluido vitellino.\n\u00c8 riempito di fluido, il \"fluido vitellino\", che pu\u00f2 anche essere utilizzato per il nutrimento dell'embrione durante i primi stadi della sua esistenza.\nSolitamente il dotto subisce una completa obliterazione durante la settima settimana, ma circa nel 3% dei casi, la sua parte prossimale persiste come un diverticolo del piccolo intestino, il diverticolo di Meckel, situato circa trenta centimetri al di sopra della valvola ileocecale, e pu\u00f2 connettersi con una corda fibrosa alla parete addominale e all'ombelico.\nA volte un restringimento del lume dell'ileo \u00e8 visibile dalla parte opposta al sito di attacco del dotto.\nIstogenesi.\nIl sacco vitellino inizia a formarsi durante la seconda settimana dello sviluppo embrionale, contestualmente alla costituzione della vescicola amniotica. L'ipoblasto inizia a proliferare lateralmente ed inizia poi a scendere verso il basso.\nNel frattempo la membrana di Heuser, derivante dalla proliferazione dell'ipobasto, posta sul polo opposto della vescicola in formazione inizia la sua proliferazione verso l'alto e si incontra con l'ipoblasto. Quest'ultimo continua per\u00f2 per un certo tratto la sua discesa.\nSi \u00e8 cos\u00ec costituito il sacco vitellino."}
{"id": "1243553", "revid": "93556", "url": "https://it.wikipedia.org/wiki?curid=1243553", "title": "Allentsteig", "text": "Allentsteig \u00e8 un comune austriaco di 1 926 abitanti nel distretto di Zwettl, in Bassa Austria; ha lo status di citt\u00e0 (\"Stadtgemeinde\"). Ha inglobato i comuni soppressi di Bernschlag e Thaua."}
{"id": "1243554", "revid": "1924342", "url": "https://it.wikipedia.org/wiki?curid=1243554", "title": "Reason (Melanie C)", "text": "Reason \u00e8 il secondo album della cantautrice britannica Melanie C, pubblicato il 10 marzo 2003 dall'etichetta discografica Virgin.\nL'album, dalle sonorit\u00e0 pi\u00f9 rock del precedente, pur non riscuotendo gli stessi successi del precedente \"Northern Star\", per il quale tuttavia la cantante beneficiava ancora del fenomeno mediatico delle Spice Girls, gruppo del quale era una delle componenti, raggiunge la posizione numero cinque della classifica degli album britannica. Tra le particolarit\u00e0 pi\u00f9 rilevanti \u00e8 l'uso del Copy Control, un sistema usato tra il 2001 e il 2006 che aveva l'obiettivo di fermare la pirateria musicale. Disco d'oro in Regno Unito (101,000) e 500.000 copie in tutto il mondo.\nFu anche l'ultimo album della cantante ad essere stato pubblicato con la casa discografica Virgin, dalla quale si separ\u00f2 per fondare la sua etichetta indipendente, la Red Girl.\nSingoli.\nDall'album furono estratti quattro singoli (di cui uno sotto forma di doppia a-side nel Regno Unito). Il primo estratto fu \"Here It Comes Again\", seguito da \"On the Horizon\" e \"Yeh Yeh Yeh\" (nel Regno Unito il terzo estratto fu il doppio a-side \"Melt\"/\"Yeh Yeh Yeh\").\nSolo in Giappone fu estratto un ulteriore singolo dopo \"On the Horizon\": \"Let's Love\" che faceva da colonna sonora ad uno spot televisivo Toyota. Tutti i singoli furono pubblicati nello stesso anno dell'album, il 2003."}
{"id": "1243556", "revid": "1149807", "url": "https://it.wikipedia.org/wiki?curid=1243556", "title": "Toadsworth", "text": ""}
{"id": "1243559", "revid": "1573940", "url": "https://it.wikipedia.org/wiki?curid=1243559", "title": "Pheidole", "text": "Pheidole \u00e8 un genere di formiche di piccole dimensioni, diffuse in tutto il mondo ed appartenenti alla sottofamiglia Myrmicinae.\nDescrizione.\nEsse presentano polimorfismo nella popolazione delle operaie, e sono caratterizzate dalla presenza di due corte spine sull'epinoto (la parte posteriore del torace). Le specie di \"Pheidole\" presentano un capo ovale, ridotto, nelle operaie minor e di forma a ciliegia (con il margine occipitale concavo affossato all'interno dell'occipite) in quelle major.\nBiologia.\nLe colonie delle specie appartenenti a questo genere nidificano di norma nel terreno.\nSi adattano per\u00f2 a qualsiasi tipo di clima e superficie.\nTassonomia.\nIl genere \"Pheidole\" comprende oltre 1000 tra specie e sottospecie, diffuse in quasi tutto il mondo.\nIn Europa sono presenti le seguenti specie:"}
{"id": "1243561", "revid": "287204", "url": "https://it.wikipedia.org/wiki?curid=1243561", "title": "Delahaye Type 1", "text": "La Type 1 era un'autovettura di fascia alta prodotta dal 1895 al 1899 dalla Casa automobilistica francese Delahaye.\nProfilo.\nLa Type 1 fu la prima vettura prodotta dalla Delahaye: si trattava di un'antica break, intesa quindi, non come le attuali, ma come una carrozza senza cavalli e dall'abitacolo assai spazioso rispetto ai parametri dell'epoca.\nMontava un motore bicilindrico, situato posteriormente e orizzontale, da ben 2512 cm\u00b3 di cilindrata. Tale motore erogava una potenza massima di 7 CV a 525 giri/min.\nLa trazione era posteriore ed il cambio era manuale a 2 sole marce funzionante selezionando due pulegge di diverso diametro tramite una cinghia, pi\u00f9 una puleggia libera per la posizione di folle. La trasmissione finale era a catena.\nLa velocit\u00e0 massima era di circa 35/40\u00a0km/h.\nLa Type 1 fu prodotta in 375 esemplari fino al 1899."}
{"id": "1243564", "revid": "110157", "url": "https://it.wikipedia.org/wiki?curid=1243564", "title": "Altmelon", "text": "Altmelon \u00e8 un comune austriaco di 848 abitanti nel distretto di Zwettl, in Bassa Austria; ha lo status di comune mercato (\"Marktgemeinde\"). Nel 1970 ha inglobato il comune soppresso di Gro\u00dfpertenschlag, assumendo fino al 1985 il nome di Pertenschlag-Melon."}
{"id": "1243569", "revid": "599013", "url": "https://it.wikipedia.org/wiki?curid=1243569", "title": "Fondazione Federico II", "text": "La Fondazione Federico II \u00e8 una fondazione di Palermo nata \"al fine della pi\u00f9 ampia conoscenza e della diffusione dell'attivit\u00e0 degli organi istituzionali della Regione Siciliana e in particolare dell'Assemblea regionale siciliana, e dei valori e del patrimonio culturale della Sicilia\".\nFinalit\u00e0.\nIstituita con legge della Regione Siciliana n. 44 del dicembre 1996, la fondazione \u00e8 un soggetto giuridico di diritto privato, la cui personalit\u00e0 giuridica \u00e8 stata riconosciuta nell'agosto 1997 con un decreto del Presidente della Regione Siciliana.\nFu fortemente voluta dall'allora presidente dell'Assemblea regionale siciliana Nicol\u00f2 Cristaldi, che ne \u00e8 stato anche presidente fino al 2001.\nLa Fondazione Federico II ha il compito di valorizzare la tradizione politica e culturale della Sicilia promuovendo iniziative finalizzate alla pi\u00f9 ampia conoscenza del retaggio storico del Parlamento regionale e delle istituzioni giuridiche siciliane, dando una puntuale informazione sull'attivit\u00e0 degli organi istituzionali della Regione, attraverso \u201cla pubblicazione e diffusione di volumi, di riviste e notizie sull'autonomia e le sue istituzioni\". Tra le sue finalit\u00e0 anche \u201cla promozione di iniziative volte alla valorizzazione del patrimonio culturale della Sicilia e delle opere di artisti siciliani\u201d.\nDal 2004 l'ARS ha affidato alla fondazione i servizi aggiuntivi (servizi commerciali turistici e culturali) di Palazzo dei Normanni.\nPubblicazioni e premi.\nHa pubblicato dal 1997 al 2006 un mensile \"L'Euromediterraneo\", diretto negli anni da Igor Man, Salvatore Parlagreco, Franco Cardini, Andrea Ballerini, Vito Orlando. Pubblica una rivista, \"Cronache parlamentari siciliane\", cartacea dal 1962 fino al 2013, oggi online.\nNel 1997 ha prodotto un lungometraggio \"Stupor mundi\", sulla figura di Federico II, diretto da Pasquale Squitieri e interpretato da Claudia Cardinale. Organizza un premio con cadenza biennale, \"Il Federichino d'oro\", che assegna a personalit\u00e0 siciliane che si sono particolarmente distinte.\nOrgani amministrativi.\nPresidenza.\nLa Fondazione \u00e8 presieduta dal Presidente dell'Assemblea regionale siciliana. Il suo Consiglio di amministrazione \u00e8 composto dai membri dell'ufficio di Presidenza dell'Assemblea regionale e dai rettori delle tre universit\u00e0 siciliane.\nPrimo presidente \u00e8 stato Nicol\u00f2 Cristaldi, che l'ha presieduta fino al 2001. Gli \u00e8 succeduto Guido Lo Porto, fino al 2006.\nDal 2006 al 2008, presidente della Fondazione \u00e8 stato Gianfranco Miccich\u00e9, a cui \u00e8 succeduto Francesco Cascio. Dal 5 dicembre 2012 il presidente della fondazione \u00e8 Giovanni Ardizzone. Nel dicembre 2017 torna presidente Gianfranco Miccich\u00e8.\nDirezione generale.\nHanno diretto la fondazione Salvatore Parlagreco, Carlo Dominici, Pasquale Hamel e l'ex deputato Alberto Acierno. Quest'ultimo, nominato ad agosto 2006 da Miccich\u00e8, si \u00e8 dimesso il 30 novembre 2007, a seguito di polemiche sulla mancata approvazione del bilancio consuntivo 2006 e di quello preventivo 2007. Al posto di Acierno \u00e8 stato nominato il ventottenne Antonino Minardo, che per\u00f2 non si \u00e8 mai insediato, perch\u00e9 eletto al Parlamento italiano, il 14 aprile 2008, per Il Popolo della Libert\u00e0.\nNel dicembre 2008 \u00e8 stato nominato nuovo direttore, l'economista Lelio Cusimano, cui \u00e8 succeduto nel giugno 2013 l'ex parlamentare Francesco Forgione. Nel gennaio 2018 diviene direttore l'ex segretario generale della Regione Siciliana Patrizia Monterosso.\nProcedimenti giudiziari.\nDopo le dimissioni del direttore Alberto Acierno, il presidente Francesco Cascio, nel giugno 2008, ha espresso la volont\u00e0 di verificare la situazione dei debiti accumulatisi per eccessive assunzioni e spese durante la gestione Acierno.\nIl 26 settembre 2009, Alberto Acierno \u00e8 stato arrestato dalla Guardia di Finanza per peculato e appropriazione indebita, per fatti legati alla sua carica istituzionale nella Fondazione Federico II. \u00c8 accusato di essersi appropriato indebitamente di circa centomila euro del patrimonio della fondazione, finanziata con fondi regionali. Sulla questione era gi\u00e0 da tempo aperta una indagine della Magistratura e della Corte dei conti.\nNel 2015 interviene in Cassazione la sentenza definitiva di condanna di Acierno."}
{"id": "1243575", "revid": "729019", "url": "https://it.wikipedia.org/wiki?curid=1243575", "title": "Ogle cars", "text": " \nLa Ogle era una piccola Casa automobilistica britannica attiva tra il 1959 ed il 1962, basata a Letchworth nel Hertfordshire.\nStoria.\nDavid Ogle, stimato designer di automobili, decise, nel 1959, di mettersi in proprio e costruire autovetture complete, basate su disegni propri e meccanica BMC e Daimler.\nIl primo modello Ogle fu la \"1.5\" (1959), una coup\u00e9 su pianale Mini e motore BMC di 1,5 litri (nella configurazione adottata dalla Riley).\nNel 1962 vennero lanciati due nuovi modelli: la \"SX1000\" (con meccanica \"Mini\") e l'importante \"SX250\", un'elegante coup\u00e9 a 3 volumi su base Daimler SP250 Dart.\nLo stesso anno David Ogle rimase ucciso in un incidente stradale, mentre collaudava una SX1000.\nCon la morte del fondatore l'azienda chiuse i battenti come casa costruttrice, restando attiva nel settore del design. Il progetto della SX250 fu tuttavia rilevato dalla Reliant per produrre la Scimitar. In tutto sono state assemblate 76 Ogle."}
{"id": "1243588", "revid": "767487", "url": "https://it.wikipedia.org/wiki?curid=1243588", "title": "Agathis", "text": "Agathis \u00e8 un genere di piante della famiglia Araucariaceae che comprende 22 specie di alberi sempreverdi, caratterizzati da tronco molto grosso e scarsi rami nella parte bassa. \u00c8 limitato all'Oceania e all'Asia sud-orientale (Malaysia, Indonesia, Filippine).\nDescrizione.\nGli alberi maturi hanno tipicamente un tronco molto robusto, privo di rami nella parte inferiore. Le piante giovani hanno invece un portamento conico.\nLa corteccia \u00e8 grigia o grigio-rossastra, liscia, con piccole scaglie.\nLe foglie sono opposte, lineare o ellittiche.\nI frutti sono coni che si sfaldano a maturit\u00e0. I semi ovali sono muniti di due ali, spesso asimmetriche, e vengono dispersi dal vento.\nTassonomia.\nComprende le seguenti specie:"}
{"id": "1243589", "revid": "585241", "url": "https://it.wikipedia.org/wiki?curid=1243589", "title": "Harari", "text": ""}
{"id": "1243600", "revid": "339392", "url": "https://it.wikipedia.org/wiki?curid=1243600", "title": "Setuid", "text": ""}
{"id": "1243607", "revid": "879070", "url": "https://it.wikipedia.org/wiki?curid=1243607", "title": "Riserva naturale del Delta della Lena", "text": "La riserva naturale del Delta della Lena (in russo \u0423\u0441\u0442\u044c-\u041b\u0435\u043d\u0441\u043a\u0438\u0439 \u0437\u0430\u043f\u043e\u0432\u0435\u0434\u043d\u0438\u043a, \"Ust'-Lenskij zapovednik\") \u00e8 un'area protetta situata nel Bulunskij ulus della Repubblica di Sacha in Russia. Venne istituita in base alla decisione del Consiglio dei ministri della Repubblica Socialista Federativa Sovietica Russa del 18 dicembre 1985. La riserva naturale comprende due aree disgiunte nella regione del delta della Lena. Gli obiettivi primari che portarono alla sua istituzione furono la conservazione e lo studio dell'ecosistema.\nGeografia.\nQuello della Lena, con una superficie di circa 32.000 km\u00b2, \u00e8 il pi\u00f9 grande delta fluviale della regione artica. Comprende migliaia di isole, laghi e bracci fluviali. Il permafrost qui si estende fino a una profondit\u00e0 di 500-600 m. Lo strato attivo ha uno spessore che durante la breve estate varia tra 30 e 50 cm. Durante questo periodo, la tundra ghiacciata si trasforma in una fertile zona umida, particolarmente adatta per gli uccelli acquatici.\nQuesto \"zapovednik\" \u00e8 costituito da due aree separate nettamente diverse l'una dall'altra. La parte pi\u00f9 grande, chiamata \u00abDelta\u00bb, copre un'area di 13.300 km\u00b2 e comprende la parte settentrionale del delta della Lena, incluse le isole Dunaj nel mare di Laptev. La parte pi\u00f9 piccola (1330 km\u00b2), chiamata \u00abSokol\u00bb (cio\u00e8 \u00abFalco\u00bb), comprende le pendici settentrionali alte fino a 560 m dei monti di Verchojansk, delimitati ad ovest dalla Lena e a nord e ad est dal suo effluente Bykovskaja Protoka. La riserva \u00e8 circondata da una zona cuscinetto di 10.500 km\u00b2.\nLa riserva naturale del Delta della Lena fa parte della riserva regionale del Delta della Lena, una \"resursnyj rezervat\" (\u0440\u0435\u0441\u0443\u0440\u0441\u043d\u044b\u0439 \u0440\u0435\u0437\u0435\u0440\u0432\u0430\u0442), vale a dire un'area protetta nella quale \u00e8 consentito lo sfruttamento sostenibile delle risorse naturali, che comprende non solo l'intero delta della Lena, ma anche le isole della Nuova Siberia e altre isole.\nFlora.\nIl tipo di vegetazione prevalente nella riserva naturale \u00e8 la tundra, spesso caratterizzata da poligoni da cunei di ghiaccio che formano uno schema a rete. Gli stagni di forma regolare, in cui prosperano idrofite come varie specie di carici e muschi, sono separati l'uno dall'altro da bordi rialzati ricoperti di arbusti nani e muschi. Circa il 42% della riserva \u00e8 occupato da habitat di acqua dolce, un altro 12% da paludi e il 5% \u00e8 privo di vegetazione.\nNella riserva le specie circumpolari si mescolano a quelle proprie della Siberia orientale. Vi sono in tutto 402 specie di piante da fiore, 237 specie di licheni, 115 specie di muschi, una specie di licopodio e quattro specie di felci. Le gimnosperme sono rappresentate solamente dal larice, che forma piccole foreste nella parte meridionale del \u00abSokol\u00bb. 24 specie di piante qui presenti sono considerate in pericolo. Tra queste vi sono la cespica \"Erigeron komarovii\", il tarassaco \"Taraxacum lenaense\", il papavero \"Papaver czekanowskii\", il cinquefoglie \"Potentilla pulchella\" e la rodiola rosa (\"Rhodiola rosea\"). La fienarola \"Poa trautvetteri\" \u00e8 endemica della zona.\nFauna.\nMammiferi.\nIl clima rigido consente solo a pochi mammiferi di vivere nella riserva naturale tutto l'anno. Tra questi figurano l'orso polare, la volpe artica, la lepre variabile, l'arvicola del Nord, il lemming siberiano e il lemming dal collare. In estate, mandrie di renne si spostano nel delta, seguite dai lupi. Sulle montagne a sud della riserva vivono pecore delle nevi, marmotte dalla testa nera e pika boreali. Nelle acque delle bocche della Lena si trovano beluga, narvali, trichechi, foche dagli anelli e foche barbute. In tutto sono 33 le specie di mammiferi che si possono trovare nella riserva.\nUccelli.\nNella riserva naturale vivono 109 specie di uccelli, delle quali 60 nidificano qui. Le oche granaiole arrivano gi\u00e0 alla fine di maggio, presto seguite dalle oche lombardelle e colombaccio. Le strolaghe minori e mezzane si riproducono nella tundra, mentre le colonie riproduttive di gabbiano di Ross e di Sabine si trovano proprio in riva al mare. Anche alzavole, codoni, edredoni di Steller, morette codone e re degli edredoni nidificano nella riserva. Tra le poche specie che trascorrono l'inverno nel delta vi sono il gufo delle nevi, la pernice bianca e la pernice bianca nordica. Tra i rapaci vivono qui il girifalco, lo smeriglio e il falco pellegrino. Delle 27 specie di passeriformi presenti, 17 nidificano nella riserva. I pi\u00f9 comuni sono lo zigolo delle nevi e lo zigolo di Lapponia.\nAlcuni degli uccelli presenti nella riserva, come l'oca lombardella minore, l'oca collorosso e la gru siberiana, figurano sulla Lista rossa delle specie minacciate di estinzione stilata dall'Unione internazionale per la conservazione della natura (IUCN).\nPesci.\nNel delta della Lena sono state censite 36 specie di pesci. Alcune, come la lampreda artica, il salmerino artico, la bottatrice, il nelma e il cisco artico, si riproducono qui. Varie specie di coregoni, come il tugun, il muksun e il peled, vivono spesso nella zona di transizione tra acqua dolce e salata. Inoltre, nel delta sono stati trovati anche lo storione siberiano, il taimen, il lenok, il temolo artico e il rutilo."}
{"id": "1243608", "revid": "1005847", "url": "https://it.wikipedia.org/wiki?curid=1243608", "title": "Comuni della Riunione", "text": "La R\u00e9union conta 24 comuni. Di taglia comparabile a quella di un cantone rurale della Francia metropolitana, raggruppano un numero relativamente importante di villaggi.\nIntercomunalit\u00e0.\n23 dei 24 comuni dell'isola partecipano a una cooperazione intercomunale."}
{"id": "1243614", "revid": "52076", "url": "https://it.wikipedia.org/wiki?curid=1243614", "title": "Dire Dawa", "text": ""}
{"id": "1243615", "revid": "52076", "url": "https://it.wikipedia.org/wiki?curid=1243615", "title": "Diredaua", "text": ""}
{"id": "1243617", "revid": "1543377", "url": "https://it.wikipedia.org/wiki?curid=1243617", "title": "Dire Daua", "text": "Dire Daua, conosciuta in italiano anche come Diredaua (in lingua oromonica: \"Dirree dhawaa\", in amarico: \u12f5\u122c \u12f3\u12cb, \"Dir\u0113 Dawa\", in somalo \"Dirirdhaba\"), \u00e8 una citt\u00e0 dell'Etiopia, una delle due citt\u00e0 autonome insieme alla capitale Addis Abeba.\nCon circa 330.000 abitanti stimati nel 2010, \u00e8 la seconda citt\u00e0 del paese.\nLa citt\u00e0 si trova nella parte orientale del paese, sulle rive del fiume Dechatu, ai piedi dell'altopiano di Harare dei monti Ahmar, in un'area abitata prevalentemente da genti di etnia somala. Sviluppatasi nel XX secolo grazie alla costruzione della Ferrovia Addis Abeba-Gibuti, \u00e8 un importante centro industriale e commerciale. Nelle sue vicinanze si trovano l'aeroporto internazionale \"Aba Tenna Dejazmach Yilma\" (IATA: DIR, ICAO: HADR) e la citt\u00e0 universitaria di Alem Maya. In somali \"Dirirdhaba\" significa \"luogo della medicina\".\nStoria.\nLa citt\u00e0 di Dire Daua fu fondata nel 1905, all'epoca della costruzione della Ferrovia Addis Abeba-Gibuti. A quel tempo il centro principale della zona era l'antica citt\u00e0 fortificata di Harar, ma trovandosi essa a 1885 metri sul livello del mare, molto al di sopra del tracciato della ferrovia, fu deciso di costruire una stazione pi\u00f9 a valle, nel luogo dove sorse la nuova citt\u00e0. Ben presto il governatore di Harar, Ras Makonnen, ordin\u00f2 la costruzione di una strada che collegasse la sua citt\u00e0 alla nuova stazione, e Dire Daua divenne cos\u00ec un importante crocevia commerciale tra Addis Abeba, Gibuti e la stessa Harar. In seguito la citt\u00e0 crebbe ulteriormente, fino a diventare un centro industriale (importante la produzione del cemento) e finanziario, con l'apertura nel 1931 della prima filiale della Banca nazionale d'Etiopia.\nIl 6 maggio 1936 fu raggiunta dalle truppe italiane guidate dal generale Rodolfo Graziani, e il giorno seguente la citt\u00e0 fu occupata dagli italiani senza incontrare grosse resistenze.\nDire Daua fu notevolmente migliorata durante gli anni dell'Etiopia italiana e vi si stabil\u00ec una colonia italiana in un quartiere. Fu teatro di scontri quando fu occupata dagli Alleati nel 1941.\nDopo il ritorno dell'imperatore Hail\u00e9 Selassi\u00e9, la citt\u00e0, a causa della sua vocazione industriale, fu teatro di numerosi scioperi, quasi sempre repressi sanguinosamente dalle autorit\u00e0. Nello stesso periodo nacquero in citt\u00e0 le prime societ\u00e0 calcistiche al di fuori della capitale, il \"Taffari\", che partecip\u00f2 nel 1947 al campionato nazionale, e il Cotton.\nNel periodo della rivoluzione etiope furono nazionalizzate le principali industrie e chiuse le chiese ortodosse greca e armena, accusate di attivit\u00e0 antirivoluzionarie. Molti europei, yemeniti e indiani, che avevano fino a quel momento contribuito a fare di Dire Daua una citt\u00e0 fortemente cosmopolita, furono costretti a lasciare la citt\u00e0.\nDopo la fine del regime del Derg, tuttavia, l'intero paese fu scosso da conflitti etnici e la citt\u00e0 fu teatro di guerra, in particolare tra i separatisti somali e il Fronte Democratico Rivoluzionario del Popolo Etiope di Meles Zenawi, che prese il controllo della citt\u00e0 il 31 maggio 1991, causando, secondo alcune stime, 100.000 morti tra gli oppositori. tra il 1991 e il 1993, ci furono ancora numerosi scontri, soprattutto tra i fronti di liberazione somalo e oromo, che rivendicavano entrambi la citt\u00e0. Nel 1998 la citt\u00e0, anche a causa del perdurare dei conflitti etnici, fu separata dalla regione di Oromia e guadagn\u00f2 lo status di citt\u00e0 autonoma.\nSociet\u00e0.\nEvoluzione demografica.\nNonostante la partenza della maggior parte dei cittadini europei, avvenuta soprattutto negli anni della rivoluzione etiope, Dire Daua mantiene un carattere cosmopolita e multietnico. Secondo il censimento del 2007 la citt\u00e0 aveva una popolazione totale di 342.827, appartenenti ai seguenti gruppi:\nReligione.\nIl 70.9% degli abitanti sono di confessione musulmana, il 25.6% Cristiani Ortodossi, 2.8% Protestanti, 0.4% Cattolici, e 0.3% professano altre religioni."}
{"id": "1243618", "revid": "1522738", "url": "https://it.wikipedia.org/wiki?curid=1243618", "title": "Piranshahr", "text": "Piranshahr o Piranshar (; in farsi: \u067e\u06cc\u0631\u0627\u0646\u0634\u0647\u0631, ) \u00e8 una citt\u00e0 nell'Iran situata nell'Azerbaigian Occidentale e capoluogo dell'omonimo shahrest\u0101n. Piranshahr \u00e8 il centro di Mukerian.\nPiranshahr \u00e8 una delle citt\u00e0 pi\u00f9 antiche dell'Iran e le sue fondamenta risalgono all'era pre-islamica dell'Iran e la nascita del regno di Medi."}
{"id": "1243620", "revid": "125323765", "url": "https://it.wikipedia.org/wiki?curid=1243620", "title": "Tim Blake Nelson", "text": "Biografia.\nNato a Tulsa, nell'Oklahoma, in una famiglia ebraica d'origini russe per parte di padre e tedesche per quella di madre, dopo aver studiato alla High School Holland Hall School e alla Brown University, dove si fa notare anche come giocatore di hockey su ghiaccio, Nelson debutta nel 1992 nel film di Nora Ephron \"This Is My Life\". In seguito, dopo alcuni lavori televisivi, ottiene il ruolo di un agente dell'F.B.I. nel film \"Donnie Brasco\", prima di venire scelto da Terrence Malick per il film bellico \"La sottile linea rossa\". Dopo aver partecipato a \"Hamlet 2000\", lavora nel film dei fratelli Coen \"Fratello, dove sei?\", nel quale si cimenta anche come cantante blues.\nDopo aver gi\u00e0 diretto un lungometraggio e un cortometraggio, nel 2001 dirige \"O come Otello\", versione moderna del dramma di William Shakespeare, nel stesso anno dirige anche \"La zona grigia\", ambientato nei campi di Auschwitz, tema a lui caro visto che i nonni materni si rifugiarono negli Stati Uniti nel 1941, a seguito delle ripercussioni naziste durante la Seconda guerra mondiale. Dal 2002 torna davanti alla macchina da presa, prendendo parte a film come \"The Good Girl\", \"Minority Report\", \"Wonderland\" e \"Mi presenti i tuoi?\".\nNel 2005 torna a lavorare con George Clooney in \"Syriana\", mentre nel 2006 partecipa al film indipendente \"The Darwin Awards - Suicidi accidentali per menti poco evolute\". Ne \"L'incredibile Hulk\", film del Marvel Cinematic Universe uscito nel 2008, Nelson interpreta Samuel Sterns, scienziato che aiuta Bruce Banner. Nel 2015 ha interpretato il villain dottor Harvey Allen, nel film \"Fantastic 4 - I Fantastici Quattro\", diretto da Josh Trank, inoltre ha diretto e interpretato il film \"Anesthesia\". Nel 2019 ottiene il ruolo del vigilante mascherato Specchio, nella miniserie televisiva \"Watchmen\", ideata da Damon Lindelof per HBO.\nVita privata.\n\u00c8 sposato dal 1994 con l'attrice Lisa Benavides, da cui ha avuto tre figli.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1243621", "revid": "119805505", "url": "https://it.wikipedia.org/wiki?curid=1243621", "title": "Tre nipoti e un maggiordomo", "text": "Tre nipoti e un maggiordomo (\"Family Affair\") \u00e8 una sitcom statunitense andata in onda tra il 1966 e il 1971.\nTrama.\nL'ingegnere civile e scapolo Bill Davis tenta di allevare i bambini orfani di suo fratello Bob (morto in un incidente d'auto circa un anno prima dell'ambientazione temporale del primo episodio) nel suo lussuoso appartamento di New York. Davis pu\u00f2 contare sull'aiuto del signor Giles French, una sorta di maggiordomo, balia e tuttofare che condivide con il padrone di casa la responsabilit\u00e0 di prendersi cura della quindicenne Cissy e dei due gemelli di sei anni Jody e Buffy. I cinque vivono al 600 della 62\u00aa strada a Manhattan (l'indirizzo viene fornito da French quando iscrive Buffy e Jody alla scuola).\nQuando Sebastian Cabot, che interpreta il sig. Giles French, si ammal\u00f2, venne introdotto il fratello del suo personaggio, Nigel French, detto \"Niles\", assunto dalla famiglia Davis (personaggio presente in nove episodi del 1967) mentre Giles \u00e8 in Inghilterra in visita alla regina. Nell'ultima stagione Bill assume poi una governante a tempo parziale, Emily Turner, per assistere il signor French.\nDistribuzione.\nLa serie \u00e8 andata in onda per la prima volta negli Stati Uniti dal 1966 al 1971, mentre la prima messa in onda in lingua italiana \u00e8 avvenuta dal 27 dicembre 1972 sulla rete svizzera RSI LA1.\nRemake.\nNel 2002, The WB ha trasmesso una serie remake, con un nuovo cast di attori. La serie \u00e8 composta da 16 episodi, di cui 2 mai trasmessi negli USA."}
{"id": "1243623", "revid": "599013", "url": "https://it.wikipedia.org/wiki?curid=1243623", "title": "Agnese Possamai", "text": "Ha vinto gli europei indoor di Grenoble 1981 nei 1500 m e quelli di Milano 1982 e Atene 1985 nei 3000 m. Ha anche conquistato un argento ai Mondiali indoor di Parigi del 1985 sempre nei 3000 m.\nBiografia.\nMezzofondista della \"Fiamma Dolomiti Belluno\", ha conquistato venticinque titoli italiani, e conta sessanta presenze in nazionale.\nChiuse anticipatamente la carriera per un infortunio al ginocchio, e per qualche tempo continu\u00f2 come tecnico nel Centro Nazionale Sportivo Fiamma. Ha vinto il titolo italiano sugli 800m nel 1978 (2'05\"7) e nel 1979 (2'06\"6), il titolo italiano sui 3000m nel 1982 (8'57\"09), nel 1983 (9'05\"7), nel 1984 (9'05\"91), nel 1985 (9'14\"27) e nel 1987 (9'08\"77).\nNel 1979 si classifica all'8\u00ba posto sugli 800m alla Coppa Europa di Torino con il tempo di 2'08\"03 e vince la medaglia d'argento ai Giochi del Mediterraneo nei 1500m e 800m. Nel 1980 non supera la batteria degli 800m (2'04\"1) e dei 1500m (4'14\"7) alle Olimpiadi di Mosca. Nel 1981, vince la medaglia d'oro nei 1500m ai Campionati Europei indoor di Grenoble con il tempo di 4'07\"49, mentre alla Coppa Europa di Bodo si classifica terza nei 1500m con 4'14\"56 e seconda nei 3000m con il tempo di 8'57\"27. Nel 1982 vince la medaglia d'oro nei 3000m ai Campionati Europei indoor di Milano con il tempo di 8'53\"77 (record italiano) e si classifica al 9\u00ba posto nei 3000m ai Campionati Europei di Atene con 8'54\"52. Nel 1983, vince la medaglia d'argento nei 3000m ai Campionati Europei indoor di Budapest con 9'04\"41 e si classifica al 6\u00ba posto nei 3000m ai Campionati Mondiali di Helsinki con il tempo di 8'37\"96 (record italiano, prec. 8'46\"31 Margherita Gargano) e vince i 1500m con 4'12\"28 alla Coppa Europa a Sittard nei Paesi Bassi.\nNel 1984 si classifica al 5\u00ba posto con il tempo di 9'17\"90 ai Campionati Europei indoor di Grenoble e si classifica al 10\u00ba posto nei 3000m alle Olimpiadi di Los Angeles con 9'10\"82 (8'45\"84 in batteria). Nel 1985, vince la medaglia d'oro nei 3000m ai Campionati Europei indoor di Atene con il tempo di 8'55\"25, mentre ai Campionati Mondiali indoor di Parigi si aggiudica la medaglia d'argento con il tempo di 9'09\"66. Alla Coppa Europa di Mosca, si classifica all'8\u00ba posto nei 1500m con il tempo di 4'24\"66 e al 7\u00ba posto nei 3000m con 9'13\"16. Nel 1986 si classifica all'8\u00ba posto nei 1500m con il tempo di 4'24\"57 ai Campionati Europei indoor di Barcellona e migliora, con il tempo di 5'44\"79 il primato italiano di Silvana Cruciata nei 2000m. Nel 1987, alla Coppa Europa di G\u00f6teborg, si classifica al 6\u00ba posto nei 3000m con 9'29\"04. Vince, poi, il titolo italiano della campestre nel 1978, 1980, 1981, 1982, 1984, 1985 e 1986."}
{"id": "1243625", "revid": "78273", "url": "https://it.wikipedia.org/wiki?curid=1243625", "title": "Look at me", "text": ""}
{"id": "1243628", "revid": "486946", "url": "https://it.wikipedia.org/wiki?curid=1243628", "title": "Guerra Italo Etiopica", "text": ""}
{"id": "1243630", "revid": "110157", "url": "https://it.wikipedia.org/wiki?curid=1243630", "title": "Ob' (citt\u00e0)", "text": "Ob' (in russo: \u041e\u0431\u044c) \u00e8 una citt\u00e0 situata nell'Oblast' di Novosibirsk, in Russia, a 17 chilometri a ovest dalla capitale del territorio, Novosibirsk.\nStoria.\nAll'inizio conosciuta come Tolma\u010d\u00ebvo, la citt\u00e0 di Ob' \u00e8 stata rinominata con il nome attuale nel 1934 e ha ricevuto lo status di citt\u00e0 nel 1969.\nEconomia.\nLa citt\u00e0 \u00e8 la sede della seconda pi\u00f9 grande compagnia aerea russa la S7 Airlines e la sede di uno degli hub aeroportuali russi pi\u00f9 importanti l'Aeroporto Internazionale di Tolma\u010d\u00ebvo."}
{"id": "1243650", "revid": "1543377", "url": "https://it.wikipedia.org/wiki?curid=1243650", "title": "Bruno Vasari", "text": "Biografia.\nNato a Trieste quando la citt\u00e0 apparteneva ancora all'Impero Asburgico in una famiglia della media borghesia, Vasari fu allievo al liceo ginnasio statale Dante Alighieri di Giani Stuparich e si iscrisse poi alla facolt\u00e0 di Giurisprudenza, conseguendo la laurea a Torino. Nel 1935 venne assunto all'EIAR a Trieste, poi trasferito a Venezia e infine nella sede di Torino.Nel 1940 spos\u00f2 Felicina De Giorgio detta Nanni. \nIl 1\u00ba giugno 1943 venne licenziato dalla direzione fascista dell'azienda dove lavorava per motivi politici; dopo il licenziamento si trasfer\u00ec a Milano e intensific\u00f2 i rapporti con la Resistenza. Il 6 novembre 1944 venne arrestato a Milano mentre prendeva contatti con Manlio Magini, comandante delle Divisioni Giustizia e Libert\u00e0 della Lombardia. Deportato al Campo di transito di Bolzano e da l\u00ec a Campo di concentramento di Mauthausen, venne liberato il 5 maggio 1945. \nRitornato in Italia, gi\u00e0 nel 1945 scrisse \"Mauthausen, bivacco della morte\", che fu il primo libro di testimonianze di un ex deportato pubblicato in Italia.\nNello stesso anno fu immediatamente riassunto alla RAI, dove giunse a ricoprire ben presto la carica di direttore centrale amministrativo e, quindi, di vicedirettore generale dal 1970 al pensionamento nel 1977.\nDal 1974 per venti anni diresse la rivista \"\"Lettera ai Compagni\", organo della FIAP (\"Federazione Italiana Associazioni Partigiane\") e dal 1991 rivest\u00ec la carica di presidente in seno all'ANED (\"Associazione nazionale ex deportati politici nei campi di concentramento nazisti\"\"). In questo ruolo, con la collaborazione della Regione Piemonte e dell'Universit\u00e0 di Torino, promosse una vasta attivit\u00e0 culturale volta a preservare la memoria della Deportazione e della Resistenza; in particolare favor\u00ec la raccolta di pi\u00f9 di 200 testimonianze dei reduci dai campi di concentramento e sterminio nazisti residenti in Piemonte. Questo patrimonio \u00e8 stato raccolto nella banca dati ADP (Archivio della Deportazione piemontese), consultabile in rete a partire dal 2010.\nRimasto vedovo nel 1958, nel 1963 si rispos\u00f2 con Maria Valentina Appiotti, dirigente Ilte del gruppo IRI, scomparsa nel 1996. Dopo la morte di quest'ultima Vasari cominci\u00f2 a scrivere poesie, strumenti di una nuova stagione di testimonianza che si \u00e8 conclusa con la sua morte, avvenuta a Torino il 20 luglio del 2007.\nHa pubblicato numerosi scritti autobiografici e altre opere sulla Deportazione e la Resistenza e raccolte di poesie. Tutti gli scritti, i documenti e la biblioteca di Bruno Vasari sono depositati presso l'Istituto piemontese per la storia della Resistenza e della societ\u00e0 contemporanea."}
{"id": "1243652", "revid": "237256", "url": "https://it.wikipedia.org/wiki?curid=1243652", "title": "Zbrucz", "text": ""}
{"id": "1243662", "revid": "1543377", "url": "https://it.wikipedia.org/wiki?curid=1243662", "title": "Demidov (citt\u00e0)", "text": "Demidov () \u00e8 una citt\u00e0 della Russia europea, situata nell'oblast' di Smolensk, sul fiume Kasplja, centro amministrativo del distretto omonimo.\nFondata nel 1499 con il nome di \"Pore\u010d'e\" (), ricevette lo status di citt\u00e0 nel 1776; al 1918 risale l'attuale nome, ricevuto in onore di un leader bolscevico locale, \"Jakov Demidov\"."}
{"id": "1243663", "revid": "71433", "url": "https://it.wikipedia.org/wiki?curid=1243663", "title": "Love My Life", "text": ""}
{"id": "1243665", "revid": "110157", "url": "https://it.wikipedia.org/wiki?curid=1243665", "title": "\u010culym (citt\u00e0)", "text": "\u010culym (in russo \u0427\u0443\u043b\u044b\u043c) \u00e8 una citt\u00e0 situata nell'Oblast' di Novosibirsk, in Russia, sul fiume \u010culym, circa 130\u00a0km a ovest di Novosibirsk. Popolazione: 12.100 abitanti (censimento del 2005); 12.275 abitanti (censimento del 2002); 13.703 abitanti (censimento del 1989).\nStoria.\n\u010culym \u00e8 stata fondata nel 1762 con il nome di \u010culymskoe (in russo \u0427\u0443\u043b\u044b\u043c\u0441\u043a\u043e\u0435). Nel 1898, vi fu costruita una ferrovia. Nel 1947, acquis\u00ec lo status di citt\u00e0."}
{"id": "1243673", "revid": "767487", "url": "https://it.wikipedia.org/wiki?curid=1243673", "title": "Johnny Oro", "text": "Johnny Oro \u00e8 un film del genere western all'italiana del 1966 e diretto da Sergio Corbucci, con Mark Damon.\nTrama.\nJohnny Oro \u00e8 un bounty killer cos\u00ec ricco da potersi permettere una pistola completamente d'oro. Il giorno del matrimonio di uno dei fratelli Perez, approfitta dell'occasione per aspettare i ricercati fuori dalla chiesa e li uccide a duello. Lascia vivo soltanto il pi\u00f9 piccolo di loro, Juanito, in quanto non c'\u00e8 nessuna taglia su di lui. In realt\u00e0 Juanito \u00e8 forse il pi\u00f9 pericoloso dei fratelli Perez, ma allo stesso tempo il pi\u00f9 accorto: non c'\u00e8 nessuna taglia su di lui proprio perch\u00e9 utilizza sempre sicari, o non lascia mai testimoni vivi dopo ogni sua malefatta. Quando Johnny torna a Coldstone, infatti, ci sono dei finti mariachi ad attenderlo. In citt\u00e0 \u00e8 vietato portare armi, ma i mariachi hanno nascosto nelle casse delle chitarre alcune pistole. Anche Johnny, per\u00f2, ha violato la legge: nella sua borraccia, infatti, c'\u00e8 della nitroglicerina, e quando vede le armi dei finti mariachi non esita un attimo a lanciargli la borraccia addosso uccidendoli tutti.\nLo sceriffo del paese, per\u00f2, vuole in ogni caso applicare la legge, anche se \u00e8 stata legittima difesa, e condanna Johnny a 5 giorni di prigione. In galera, Johnny viene a sapere che, anni prima, dei banditi, dopo aver compiuto una rapina, passarono una notte a Coldstone, e il giorno dopo vennero arrestati, ma il bottino non venne mai ritrovato. Scartando tutti i nascondigli convenzionali, ovviamente gi\u00e0 tentati, a Johhny viene in mente che l'oro pu\u00f2 essere nascosto nella canna del cannone che torreggia come monumento al centro della citt\u00e0. Intanto Juanito, rendendosi conto di non poter uccidere Johnny con dei comuni mercenari, si allea ad un capotrib\u00f9 indiano, Sebastian, la cui trib\u00f9 prova ancora rancore verso gli \"yankee\" che anni prima li cacciarono dai territori del west. Juanito fa sapere allo sceriffo che vuole Johnny, altrimenti attaccher\u00e0 la citt\u00e0.\nLo sceriffo non vuole cedere ai ricatti del bandito e prova ad organizzare una resistenza, ma tutti i cittadini, non pi\u00f9 abituati a sparare, essendo vietato da anni, scappano via. Restano in citt\u00e0 soltanto dei trafficanti d'armi, amici di Juanito. Questi, per non scappare, cercano di liberare Johnny dalla prigione per poi portarlo a Juanito. Quando i trafficanti vanno in prigione, Johnny si nasconde tra le travi del soffitto. Questi, non vedendolo, entrano nella cella e Johnny gli piomba addosso, stordendoli in combattimento corpo a corpo. Riesce cos\u00ec a fuggire dalla cella, ma anzich\u00e9 scappare, nasconde una cassa di dinamite su una carrucola sopra il monumento del cannone e rientra in cella. L'indomani, quando Juanito attacca la citt\u00e0, Johnny e lo sceriffo asserragliati nella prigione danno filo da torcere agli indiani e agli uomini di Perez. Questi per\u00f2, facendosi scudo con i cadaveri dei loro amici, cercano di usare il cannone al centro della citt\u00e0 per far saltare in aria la prigione: Johnny allora, propone allo sceriffo di mettere il cannone come taglia sulla testa di Perez. Lo sceriffo accetta, e Johnny, sparando sulla carriola piena di dinamite, crea un'enorme esplosione che distrugge quasi tutta la citt\u00e0. Resta vivo solo Juanito, che si era tenuto a distanza dal combattimento. Allora Johnny esce fuori dal carcere, e lo uccide a duello. Purtroppo con l'esplosione si \u00e8 rotto anche il cannone, che ha rivelato il tesoro nascosto al suo interno. Johnny, per\u00f2, offre il tesoro allo sceriffo, come indennizzo per tutti i danni causati alla citt\u00e0.\nProduzione.\nLa pellicola fu girata nel 1965 ma distribuita nelle sale solo a partire dal 15 luglio 1966, in seguito all'enorme successo di \"Django\", che in realt\u00e0 fu realizzato successivamente. Marco Giusti non lo ritiene tra i migliori western di Sergio Corbucci. Fu il primo film di questo genere interpretato da Mark Damon, giunto inizialmente in Italia per interpretare il protagonista dell'episodio di Boccaccio 70 diretto da Luchino Visconti, che poi gli prefer\u00ec Tomas Milian.\nEstero.\nAll'estero il film \u00e8 uscito come:"}
{"id": "1243674", "revid": "1543377", "url": "https://it.wikipedia.org/wiki?curid=1243674", "title": "\u010cokurdach", "text": "\u010cokurdach () \u00e8 un insediamento di tipo urbano situato nell'Allaichovskij ulus della Repubblica Autonoma della Sacha-Jacuzia, in Russia, sul fiume Indigirka. Secondo i dati del censimento del 2010, \u010cokurdach conta 2.105 abitanti, mentre nel 1989 contava 3.845 abitanti. La citt\u00e0 \u00e8 servita da un aeroporto."}
{"id": "1243685", "revid": "174925", "url": "https://it.wikipedia.org/wiki?curid=1243685", "title": "Capsule articolari", "text": ""}
{"id": "1243689", "revid": "729019", "url": "https://it.wikipedia.org/wiki?curid=1243689", "title": "Aeroporto di \u010cokurdach", "text": "L'Aeroporto di \u010cokurdach \u00e8 un aeroporto civile situato nella Sacha-Jakuzia, in Russia, a 1\u00a0km a nord dalla citt\u00e0 di \u010cokurdach.\nDati tecnici.\nL'Aeroporto di \u010cokurdach \u00e8 dotato di una pista attiva asfaltata di 2.000 m \u0445 50 m di classe C attrezzata per l'atterraggio/decollo degli aerei Antonov An-2, Antonov An-12, Antonov An-24, Antonov An-26, Antonov An-74, Yakovlev Yak-40, Ilyushin Il-14, Ilyushin Il-18 e degli elicotteri Mil Mi-8.\nL'Aeroporto di \u010cokurdach \u00e8 aperto dalle 21.00 alle 11.00 (ora UTC) tutto l'anno."}
{"id": "1243696", "revid": "125210831", "url": "https://it.wikipedia.org/wiki?curid=1243696", "title": "Jeffrey Wright", "text": "Biografia.\nOrfano di padre (morto quando aveva un anno), Wright si laurea in scienze politiche presso l\u2019Amherst College, decidendo in seguito di studiare recitazione e riuscendo ad ottenere una borsa di studio presso la New York University.\nDebutta nel 1990 nel film di Alan J. Pakula \"Presunto innocente\", mentre nel 1996 ottiene il primo ruolo da protagonista in \"Basquiat\" (dove interpreta l'artista Jean-Michel Basquiat). Negli anni successivi, ottiene una parte nel film di Woody Allen \"Celebrity\" e in \"Cavalcando col diavolo\" di Ang Lee. Nel 2001 interpreta Martin Luther King nel film-tv \"Boycott\" e nello stesso anno ottiene una parte in \"Al\u00ec\". Nel 2003 partecipa alla mini-serie \"Angels in America\" (che gli fa vincere un Emmy Award e Golden Globe): in passato si era gi\u00e0 aggiudicato un Tony Award in occasione della rappresentazione teatrale del dramma.\nNegli anni successivi prende parte sia a molti film importanti (come \"The Manchurian Candidate\", \"Broken Flowers\", \"Syriana)\" sia anche a flop (come \"Lady in the Water).\" Nel 2006 interpreta l\u2019agente CIA Felix Leiter in \"Casino Royale,\" mentre nel 2007 lavora al fianco di Nicole Kidman e Daniel Craig in \"Invasion\". Nel 2008 torna ad interpretare Felix Leiter nel 22\u00ba capitolo delle avventure di James Bond, \"Quantum of Solace;\" parallelamente, sotto la direzione di Oliver Stone interpreta Colin Powell nel biopic \"W.\" sul 43\u00ba Presidente degli Stati Uniti George W. Bush. Il 12 luglio 2008 viene arrestato mentre si trova in Louisiana per le riprese del film \"W.\", in quanto assieme al collega Josh Brolin e a cinque membri della troupe \u00e8 coinvolto in una rissa in un locale notturno.\nNel 2011 prende parte alla puntata \"Nessun colpevole\", undicesimo episodio dell'ottava stagione della famosa serie televisiva \"Dr. House - Medical Division\", interpretando il dott. Walter Cofield, incaricato di individuare le responsabilit\u00e0 dell'incidente avvenuto al Plainsboro Hospital. Successivamente partecipa a ', ' e \"\". Dal 2016 \u00e8 nel cast fisso di \"Westworld - Dove tutto \u00e8 concesso,\" dove interpreta Bernard Lowe e Arnold Weber. \nNell'ottobre 2019, viene ufficializzato da Warner Bros. che Wright vestir\u00e0 nei panni del commissario James Gordon nel film \"The Batman\", che uscir\u00e0 nelle sale il 3 marzo 2022. L'anno prima, nel 2021 riprende il ruolo dell'agente CIA Felix Leiter in \"No Time to Die\", venticinquesimo capitolo della saga cinematografica di James Bond, e diventando cos\u00ec l'attore ad aver interpretato pi\u00f9 volte (3) il personaggio nel franchise fleminghiano. Nello stesso anno compare anche nell'ultimo film di Wes Anderson, \"The French Dispatch of the Liberty, Kansas Evening Sun\".\nDoppiatori italiani.\nIn italiano, Jeffrey Wright \u00e8 stato doppiato da:\nDa doppiatore \u00e8 sostituito da:"}
{"id": "1243705", "revid": "1543377", "url": "https://it.wikipedia.org/wiki?curid=1243705", "title": "Fokker", "text": "La Fokker \u00e8 stata un'impresa olandese specializzata nella produzione di aerei che prese il nome dal suo fondatore, Anthony Fokker. L'azienda oper\u00f2 sotto diversi nomi, iniziando in Germania nel 1912 e spostandosi nei Paesi Bassi nel 1919. Durante il suo periodo di maggior successo negli anni venti e trenta, la Fokker domin\u00f2 il mercato dell'aviazione civile. Dichiar\u00f2 fallimento nel 1996.\nStoria.\nL'azienda venne fondata il 22 febbraio 1912 dall'olandese Anthony Fokker, uno dei pionieri dell'aviazione. Nel 1910, Fokker costru\u00ec il suo primo aereo, lo Spin, il primissimo velivolo di produzione olandese che vol\u00f2 sui Paesi Bassi. Resosi conto che la Germania gli avrebbe offerto maggiori opportunit\u00e0, Anthony Fokker si trasfer\u00ec a Berlino, dove, nel 1912, fond\u00f2 la sua prima compagnia, chiamandola \"Fokker Aeroplanbau\", successivamente spostandola a Schwerin.\nPrima guerra mondiale.\nIl governo tedesco invit\u00f2 Anthony Fokker e Hugo Junkers a lavorare insieme. Questa collaborazione port\u00f2 alla nascita di alcuni dei primi modelli della Fokker divenuti famosi: il Fokker E.III, il Fokker Dr.I e il Fokker D.VII. Questi velivoli vennero prodotti per l'esercito tedesco e furono impiegati durante la prima guerra mondiale. Anthony Fokker divenne presto conosciuto per una sua invenzione: il meccanismo di sincronizzazione che permetteva ai proiettili di passare attraverso l'elica del velivolo senza danneggiarla. Il celebre triplano Fokker Dr.I venne utilizzato da Manfred von Richthofen, meglio noto come il \"Barone Rosso\".\nIl ritorno nei Paesi Bassi.\nNel 1919 Anthony Fokker concluse la sua collaborazione con Hugo Junkers e ritorn\u00f2 nei Paesi Bassi, dove fond\u00f2 una ditta vicino ad Amsterdam. Questa ditta si chiamava \"Nederlandse Vliegtuigenfabriek\" facendo attenzione a nascondere il nome \"Fokker\", legato ai fatti della prima guerra mondiale. Nonostante le condizioni del Trattato di Versailles proibissero il riarmo, Fokker non torn\u00f2 a casa a mani vuote: riusc\u00ec infatti a vendere un treno carico di pezzi di ricambio degli aerei militari di C.I e di D.VII al confine tra la Germania e i Paesi Bassi. Questa mossa gli permise di trovare rapidamente i fondi per l'apertura della sua impresa. Dopo il trasferimento dell'azienda, il maggior successo di Anthony Fokker fu la produzione di aerei civili, anche se non interruppe la vendita di quelli militari.\nDurante gli anni venti, la Fokker entr\u00f2 nel suo periodo d'oro, diventando la pi\u00f9 grande industria produttrice di aerei del mondo. Il suo maggior successo fu il Fokker Trimotore F.VIIa/3m, utilizzato da ben 54 compagnie aeree. L'azienda domin\u00f2 il mercato europeo fino all'arrivo degli aerei interamente metallici di produzione statunitense e tedesca. Nel 1926 Anthony Fokker comp\u00ec un viaggio negli Stati Uniti, dove inaugur\u00f2 la Fokker Aircraft Corporation of America, una sezione distaccata della sua industria. Durante gli anni trenta il distaccamento statunitense della Fokker si fuse con la General Motors, facendo nascere la General Aviation Manufacturing Corporation. Anthony Fokker mor\u00ec a New York il 23 dicembre 1939.\nSeconda guerra mondiale.\nAll'inizio della seconda guerra mondiale i Fokker G.I e Fokker D.XXI della Luchtvaartafdeling, l'allora designazione dell'aeronautica militare olandese, contarono un discreto numero di vittorie contro gli aerei nazisti. Le fabbriche della Fokker vennero allora confiscate dai tedeschi e usate per costruire B\u00fccker B\u00fc 181 e Junkers Ju 52. Al termine del conflitto mondiale, le fabbriche della Fokker erano state completamente distrutte dai nazisti in ritirata e dai bombardamenti degli alleati.\nLa ricostruzione nel dopoguerra.\nAl termine della seconda guerra mondiale il mercato aeronautico era affollato da aerei militari a basso costo riconvertiti come aerei civili. La Fokker riprese timidamente la produzione, iniziando a vendere alianti. In seguito venne messo sul mercato il Fokker F25, aereo civile che ebbe immediatamente successo. Nel 1951 venne costruita una nuova fabbrica accanto all'aeroporto di Schiphol, ad Amsterdam, dove vennero assemblati anche alcuni aerei militari su licenza, come l'F-104 Starfighter della Lockheed. Una seconda fabbrica venne inaugurata a Woensdrecht.\nNel 1958 venne commercializzato il Fokker F27, che divenne l'aereo di linea di maggior successo dell'epoca, vendendo quasi 800 esemplari dal 1958 al 1986. Nel 1962 il Fokker F27 fu seguito dal Fokker F28, che vendette 241 esemplari fino al termine della produzione nel 1987. Sia il Fokker F27 che il Fokker F28 vennero utilizzati dalla Reale Forza Aerea Olandese, ed anche il Principe Consorte Bernhard, marito della Giuliana dei Paesi Bassi, divenne pilota di quegli aerei. Nel 1969 la Fokker strinse un accordo con la Vereinigte Flugtechnische Werke. Questa collaborazione, terminata nel 1980, port\u00f2 alla nascita del VFW-614, un aereo regionale che vendette solamente 19 esemplari. La Fokker fu inoltre partner del Consorzio F-16, che era responsabile della produzione dell'F-16 Fighting Falcon per gli eserciti belgi, olandesi e norvegesi.\nImpegno aerospaziale.\nNel 1967 la Fokker avvi\u00f2 la produzione di alcuni componenti per satelliti. Un progresso importante si segnal\u00f2 nel 1968, quando la Fokker realizz\u00f2 il primo satellite interamente olandese (chiamato ANS). Questo venne seguito da un successivo progetto, chiamato IRAS, lanciato con successo nel 1983. Da allora, la Fokker contribu\u00ec alla realizzazione dei principali satelliti di fabbricazione europea. Insieme all'Unione Sovietica, inoltre, perfezion\u00f2 il progetto del paracadute per il missile Ariane 5. La divisione aerospaziale divenne sempre pi\u00f9 indipendente, fino alla bancarotta della Fokker nel 1996.\nFokker 50, Fokker 70 e Fokker 100.\nDopo una breve e infruttuosa collaborazione con la McDonnell Douglas, la Fokker inizi\u00f2 un ambizioso progetto per sviluppare simultaneamente due nuovi velivoli. Il Fokker 50 doveva essere una versione completamente modernizzata del Fokker F27, ed il Fokker 100 doveva essere un nuovo aereo di linea basato sul disegno del vecchio Fokker F28. Tuttavia, i costi di sviluppo salirono a tal punto da far quasi espellere la Fokker dal mercato nel 1987. Il governo olandese salv\u00f2 l'azienda con un prestito di 212 milioni di fiorini, ma la obblig\u00f2 a cercare un \"socio strategico\". Inizialmente le vendite del Fokker 100 erano buone, e l'azienda mise in commercio il Fokker 70. Le vendite di quest'ultimo aeroplano, tuttavia, risultavano al di sotto delle aspettative, ed il Fokker 100 soffr\u00ec della concorrenza da parte della Boeing e della Airbus. Nel 1992, dopo lunghe trattative, la Fokker firm\u00f2 un accordo con la DASA, facente parte del gruppo Daimler-Benz. Questo, per\u00f2, non risolse i problemi economici della Fokker.\nLa dichiarazione di fallimento.\nIl 22 gennaio 1996 il Consiglio di amministrazione di Daimler-Benz decise di concentrarsi sulla produzione automobilistica e di tagliare i legami con Fokker. Il giorno successivo il tribunale di Amsterdam ha esteso la tutela temporanea dei creditori. Il 15 marzo 1996 la societ\u00e0 Fokker \u00e8 stata dichiarata fallita. Alcune divisioni della societ\u00e0 sono state rilevate dalla Stork N.V., che ora \u00e8 conosciuta come Stork Aerospace Group. Stork Fokker esiste per supportare gli aeromobili esistenti: ristrutturare e rivendere gli F50s e F100s e progetti speciali incluso lo sviluppo di un \"F50 Maritime Patrol\" e un \"F100 Executive Jet\". Per questo progetto, Stork ha ricevuto nel 2005 il \"Aerospace Industry Award\" nella categoria dei trasporti aerei dalla rivista Flight International. Nel frattempo, la Rekkof Aircraft ( \"Fokker\" scritto al contrario) sta tentando di riavviare la produzione di Fokker XF70 e XF100 (simili ai Fokker F70 e Fokker F100), sostenuta dai fornitori e compagnie aeree."}
{"id": "1243708", "revid": "1543377", "url": "https://it.wikipedia.org/wiki?curid=1243708", "title": "\u010cul'man", "text": "\u010cul'man (in lingua russa \u0427\u0443\u043b\u044c\u043c\u0430\u043d) \u00e8 un insediamento di tipo urbano situato nella Repubblica Autonoma della Sacha-Jacuzia, in Russia, a sud-sud-ovest della capitale del territorio, Jakutsk e a nord di\nNerjungri (centro amministrativo del rajon). Si trova sul fiume \u010cul'man, affluente di sinistra del Timpton.\nFondata nel 1926, ha avuto lo \"status\" di insediamento urbano nel 1941. La popolazione di \u010cul'man \u00e8 notevolmente calata: nel 2010 era popolata da 10.158 persone, mentre nel 1989 era abitata da 17.354 abitanti. \nLa cittadina si trova lungo la direttrice ferroviaria Amur-Jakutsk e sulla strada federale A360 \"Lena\" ed \u00e8 servita da un aeroporto. A \u010cul'man c'\u00e8 una centrale termica."}
{"id": "1243712", "revid": "599013", "url": "https://it.wikipedia.org/wiki?curid=1243712", "title": "Ileana Salvador", "text": "Vinse l'argento ai Campionati mondiali di Stoccarda nel 1993 e la medaglia di bronzo ai Campionati europei di Spalato nel 1990, sempre nella specialit\u00e0 della 10\u00a0km di marcia e pi\u00f9 volte primatista mondiale.\nBiografia.\nIleana Salvador \u00e8 la marciatrice italiana che ha vinto pi\u00f9 medaglie: in totale ben 10 tra campionati mondiali ed europei outdoor e indoor una medaglia d'oro alle Universiadi di Duisburg nel 1989. ed una medaglia di bronzo alla Coppa del mondo di Marcia nel 1989.\nHa vinto 15 titoli italiani, e indossato 29 volte la maglia azzurra tra il 1987 e il 1992. Sandonatese d'adozione, \u00e8 stata atleta della Fiamma Atletica Vicenza, passata poi all'Atletica Fiat Sud Formia e alla fine alla Sisport Fiat di Torino.\nMedaglia d'argento ai Campionati mondiali di Stoccarda nel 1993, medaglia di bronzo ai campionati europei di Spalato, 3 volte medaglia di bronzo ai campionati mondiali indoor, 3 volte argento ai campionati europei indoor, oro alle Universiadi di Duinsburg nel 1989. \u00c8 stata primatista mondiale sull'allora distanza olimpica di 10\u00a0km in pista. Ha stabilito record mondiali ed europei su parecchie distanze Da segnalare il record del mondo sui 3\u00a0km di marcia in pista stabilito a Padova nel 1993 con il tempo di 11'48\"3 tuttora imbattuto.\nNel 1988 centra il primato italiano sulla 10\u00a0km fermando il cronometro a 46'17\"0 e, sempre nello stesso anno lo porta a 45'58\"1. Il record lo migliora l'anno successivo altre due volte: 44'36\"88 e 42'39\"2, quest'ultimo anche primato del mondo migliorato alla russa Nadezhda Raskyna (43'08\"40). Il tempo sar\u00e0 migliorato nel 1993 in 42'23\"17, ma \u00e8 solo primato italiano, perch\u00e9 la Raskyna, nel frattempo, ha portato il primato del mondo a 41'56\"21.\nNel 1989 migliora il record italiano di Giuliana Salce nella 5\u00a0km con il tempo di 20'57\"85, non omologato come record europeo per l'assenza dell'antidoping, migliorato ulteriormente nello stesso anno in 20'50\"03 che diventa anche record europeo (prec. 20'50\"60 Ivanova). A Trento, nel meeting Donna Sprint marcia, poi, in 20'27\"59, nuovo primato del mondo (prec. 20'45\"32 Kerry Saxby), non omologato perch\u00e9 mancava il numero minimo di atlete in gara per l'omologazione.\nNel 1992 lo migliora a 20'25\"2 ma nessuno si accorse che era primato mondiale, successivamente diventato solo primato europeo perch\u00e9 nel frattempo l'australiana Kerry Saxby lo port\u00f2 a 20'17\"19.\nSempre nel 1989 stabilisce il primato italiano sulla 3\u00a0km in 12'29\"32 durante il passaggio delle 2 miglia dove stabilisce la miglior prestazione mondiale con 13'23\"04 (prec. Giuliana Salce 13'47\"08), migliorata nel 1991 in 13'11\"34. Nel 1990 ferma il cronometro a 12'27\"03 a Cagliari e a 12'23\"32 a Caorle sulla 3\u00a0km, mentre nel 1992 lo porta a 11'59\"42. Si migliora ancora nel 1993, fermando il cronometro a 11'48\"24, nuovo primato del mondo (prec. Kerry Saxby 11'51\"26).\nAncora nel 1989 migliora il primato italiano indoor sulla 3\u00a0km con il tempo di 12'11\"33 (prec. 12'31\"57 Giuliana Salce), migliorato ulteriormente a Genova 11'53\"23 nel 1992.\nNel 1989 vince la medaglia d'argento sulla 3\u00a0km indoor con il tempo di 12'32\"40 ai Campionati Europei di Aja alle spalle della tedesca Beate Anders che vince con il tempo di 11'59\"36. Sempre nello stesso anno si classifica terza alla Coppa del mondo di marcia a l'Hospitalet e vince la medaglia d'oro alle Universiadi di Duinsburg.\nVince i titoli italiani nella 3\u00a0km indoor nel 1989, nel 1990, nel 1992, nel 1993.\nVince i titoli italiani nella 5\u00a0km nel 1989 (20'57\"85) nel 1990 (20'50\"63) nel 1991 (21'16\"33) nel 1992 (20'42\"31) e nel 1993 (20'48\"55). Vince i titoli italiani della 10\u00a0km nel 1987, nel 1989, nel 1990, nel 1992, nel 1993.\nVince il titolo italiano nella 20\u00a0km nel 1993 (1h31,53).\nOggi \u00e8 insegnante di lingua italiana in Svezia."}
{"id": "1243717", "revid": "729019", "url": "https://it.wikipedia.org/wiki?curid=1243717", "title": "Aeroporto di \u010cul'man", "text": "L'aeroporto Internazionale di \u010cul'man-Nerjungri, (in inglese: Chulman Neryungri Airport) \u00e8 un aeroporto civile internazionale.\nPosizione geografica.\nL'aeroporto \u00e8 situato nella Repubblica Autonoma della Sacha-Jakuzia, in Russia, a 5\u00a0km a nord dalla citt\u00e0 di \u010cul'man e anche vicino alla citt\u00e0 di Nerjungri.\nDati tecnici.\nL'aeroporto internazionale di \u010cul'man-Nerjungri \u00e8 un aeroporto di classe B.\nL'aeroporto \u00e8 dotato attualmente di una pista attiva di 3.600 m \u0445 45 m che permette l'atterraggio/decollo degli aerei Airbus A300, Airbus A310, Airbus A330, Boeing 737, Boeing 757, Boeing 767, Boeing 777, Antonov An-12, Ilyushin Il-76 e Tupolev Tu-154, Tupolev Tu-204 e di tutti gli aerei di classe inferiore.\nL'aeroporto \u00e8 attrezzato per tutti i tipi degli elicotteri.\nL'aeroporto \u00e8 aperto dalle 22 alle 10 (ora UTC).\nScalo d'emergenza ETOPS.\nL'aeroporto di \u010cul'man-Nerjungri \u00e8 uno scalo d'emergenza (in inglese: Diversion airport), per gli aerei con due motori (in inglese: Twinjet) (Airbus A300, Airbus A310, Airbus A330, Boeing 757, Boeing 767, Boeing 777, Gulfstream V G500/G550, Gulfstream IV G350/G450) che compiono le rotte transcontinentali transpolari \u2116 3 e \u2116 4 dall'Asia (Hong Kong, New Delhi) per America del Nord (New York, Vancouver). Secondo la regola ETOPS in ogni momento del volo di un aereo bimotore nel raggio di 180-207 minuti devono essere gli aeroporti d'emergenza, gli aeroporti russi di \u010cul'man, Salechard, Noril'sk, Pevek, Poljarnyj, Jakutsk, Mirnyj, Bratsk, Blagove\u0161\u010densk, Irkutsk, Chatanga, Tiksi fanno parte degli aeroporti d'emergenza per soddisfare i requisiti ETOPS."}
{"id": "1243718", "revid": "124646799", "url": "https://it.wikipedia.org/wiki?curid=1243718", "title": "Classe Etna (nave da rifornimento)", "text": "La classe Etna \u00e8 una versione migliorata e ingrandita della classe di navi da rifornimento Stromboli, rispetto alla quale ha maggiori dimensioni, maggiori capacit\u00e0 di trasporto, un ponte di volo per due elicotteri, e un propulsore pi\u00f9 potente. Dopo la costruzione di un'unit\u00e0 per la Marina Militare una seconda unit\u00e0 \u00e8 stata costruita su licenza in Grecia per la Marina ellenica. Notevolmente diverso fra le due imbarcazioni \u00e8, per\u00f2, l'equipaggiamento difensivo. Nave Etna infatti \u00e8 priva di sistemi antinave e antiaerei oltre ad essere vulnerabile ad attacchi sottomarini, mentre Nave Prometeus \u00e8 meglio equipaggiata con missili il sistema Vulcan Phalanx e con il sistema decoy antisiluro AN/SLQ-25 Nixie.\nCaratteristiche.\nQueste unit\u00e0 possono considerarsi navi da supporto polivalenti, in quanto oltre ai compiti di unit\u00e0 da rifornimento, possono svolgere il ruolo di unit\u00e0 di Supporto logistico e sanitario, di trasporto di materiali e munizioni e, grazie alla presenza delle officine di bordo, anche di interventi per le riparazioni di altre unit\u00e0 navali. I sistemi di comunicazione di bordo, comprensivi di sistema di comunicazione satellitare, la rendono idonea anche quale sede comando, ruolo che ha svolto in pi\u00f9 occasione in occasione di missioni all'estero.\nLe unit\u00e0 tipo \"Etna\" hanno quattro stazioni di rifornimento, di cui due idonee anche al trasferimento di carichi solidi, una stazione poppiera per il rifornimento di gasolio e dispongono di un ponte di volo, dalle dimensioni di 28 x 21 metri, per operazioni di carico e scarico di materiali da effettuare mediante gli elicotteri. La gestione dei carichi trasportati \u00e8 completamente informatizzata. La nave ha capacit\u00e0 di intervenire per riparazioni di altre unit\u00e0 anche in navigazione e per tale funzione sono disponibili un'officina elicotteristica per la riparazione degli elicotteri, un'officina meccanica per la riparazione dello scafo e dell'apparato motore ed un'officina elettro-meccanica.\nQuesti navi possono anche offrire assistenza sanitaria al personale delle unit\u00e0 della squadra navale in navigazione anche per un periodo continuativo di 20 giorni ad una formazione composta da 1 portaerei, 2 cacciatorpediniere e 2 fregate, potendo disporre a bordo di una notevole area ospedaliera con gabinetti radiologici, odontoiatrici e sala operatoria.\nItalia.\nL'unit\u00e0 italiana, battezzata con il nome Etna, e stata costruita negli stabilimenti della Fincantieri di Riva Trigoso dove il suo scafo, impostato il 3 giugno 1995 \u00e8 stato varato il 12 luglio 1997.\nLa nave da rifornimento \"Etna\" \u00e8 spesso considerata la terza unit\u00e0 della Classe Stromboli.\nLa nave, completata il 29 luglio 1998 \u00e8 inquadrata nel COMFORAL il Comando delle Forze d'altura dislocato presso la base di Taranto.\nLa nave dispone di due mitragliere da 25/90mm antiaeree, mentre sul ponte di volo possono operare due elicotteri SH-90 o AW-101.\nNel corso di questi anni ha partecipato alle missioni in cui \u00e8 stata impegnata la squadra navale tra cui l'operazione Enduring Freedom.\nIl motto dell'unit\u00e0 \u00e8 \"Tenacemente ovunque\".\nNome.\nQuesta \u00e8 la quinta unit\u00e0 a portare il nome Etna. La prima fu una corvetta di II rango a ruote costruita a Castellammare di Stabia in servizio dal 1\u00ba luglio 1863 al 31 marzo 1875 che nel 1866 prese parte alla terza guerra di indipendenza operando come unit\u00e0 sussidiaria alla squadra da battaglia e svolgendo durante la battaglia di Lissa il ruolo di unit\u00e0 ripetitrice di segnali. La nave era dotata di tre alberi a vele quadre.\nLa seconda unit\u00e0 fu un ariete torpediniere costruito anche questo a Castellammare di Stabia, che prest\u00f2 servizio dal 1887 fino al 1920. Questa nave ebbe una vita operativa intensa. Ricevuta la bandiera di combattimento nel novembre 1888, nel biennio 1891-92 oper\u00f2 prevalentemente nelle acque nazionali svolgendo attivit\u00e0 croceristica ed addestrativa e nel febbraio 1892 raggiunse Alessandria d'Egitto in missione di rappresentanza. Il 26 agosto 1893, sotto l'insegna del Contrammiraglio Giovan Battista Magnaghi, partecip\u00f2 alla rivista navale internazionale di Hampton Roads toccando porti canadesi, statunitensi, delle Antille e dell'America centrale effettuando durante questa navigazione ricerche scientifiche riguardanti la piattaforma subacquea del continente americano. Allo scoppio della rivoluzione in Brasile, la nave raggiunse le coste sud americane stazionandovi a difesa degli interessi dei connazionali. Rientrata in Italia venne sottoposta a dei lavori all'Arsenale di Venezia al termine dei quali dal dicembre 1895 oper\u00f2 nel Mar Rosso con il ruolo di nave ammiraglia della flotta dislocata in Eritrea. All'inizio del 1898 l'unit\u00e0 fu inviata nelle acque dell'America Centrale e Meridionale per seguire il conflitto Ispano-Americano. Rientrata a Napoli nel 1900, dal 1905 al 1907 venne trasformata in nave scuola partecipando anche alla guerra italo-turca del 1911. Dopo oltre trenta anni di servizio la nave venne radiata definitivamente il 9 settembre 1920.\nLa terza unit\u00e0 fu un incrociatore antiaereo ordinato nel 1938 dalla Thailandia e costruito sul tipo Montecuccoli, che varato nel cantiere di Trieste nel 1941 con il nome \"Taksin\" venne requisito dall'Italia nel dicembre 1941 e rinominato \"Etna\". Il suo progetto costruttivo venne notevolmente modificato per poterlo impiegare anche come trasporto veloce di truppe, ma la sua costruzione non venne mai ultimata. Insieme all'Etna venne costruita per i thailandesi un'altra unit\u00e0 gemella che ne condivise esattamente la stessa sorte. Questa nave, varata con il nome \"Naresuan\" dopo essere stata requisita dalla Regia Marina venne ribattezzata Vesuvio.\nLe notevoli modifiche progettuali ne ritardarono notevolmente la costruzione e le due unit\u00e0 erano state completate al 60% quando, all'armistizio, vennero catturate dai tedeschi. Le due navi vennero successivamente affondate da reparti di incursori italiani rendendole inutilizzabili per i tedeschi ed i loro scafi recuperati dopo la guerra vennero avviati alla demolizione.\nLa quarta fu l'unit\u00e0 ex statunitense , un trasporto d'attacco risalente al 1944 e che partecip\u00f2 all'ultima fase della seconda guerra mondiale. Fu ceduto alla Marina Militare Italiana dove prest\u00f2 servizio con la matricola A 5328 dal febbraio 1962 fino al 1977 venendo classificata come nave appoggio.\nGrecia.\nL'unit\u00e0 greca, battezzata con il nome Prometheus, \u00e8 stata costruita su licenza in Grecia e varata il 18 febbraio 2000 \u00e8 stata completata il 3 luglio 2003.\nLa nave dispone di un sistema CIWS Vulcan Phalanx di quattro mitragliere da 20mm Rheinmetall MK20 Rh202.\nSul ponte di volo possono operare due elicotteri AB 212 o S-70B-6 Aegean Hawk."}
{"id": "1243719", "revid": "1318658", "url": "https://it.wikipedia.org/wiki?curid=1243719", "title": "Maria Margherita Caiani", "text": "Biografia.\nMaria Anna Rosa Caiani, nacque il 2 novembre 1863 a Poggio a Caiano da Jacopo, fabbro e fontaniere nella villa medicea e da Luisa Fortini. Terza di cinque fratelli, Marianna (cos\u00ec veniva chiamata in famiglia) venne battezzata dopo un giorno dalla nascita a Bonistallo nella Chiesa di Santa Maria Assunta a Bonistallo ed ebbe la possibilit\u00e0 di crescere in una famiglia serena e pervasa da una grande fede, anche se ebbe presto modo di conoscere le sofferenze della vita.\nIl fratello pi\u00f9 piccolo, Gustavo, rimase infermo per sette anni in seguito alla frattura di un'anca e fu proprio Marianna a consolarlo, accudirlo e curarlo fino alla morte che avvenne quando Gustavo aveva solo 11 anni. Marianna, allora sedicenne, da quel momento inizi\u00f2 a occuparsi e ad aiutare i malati del paese, spinta da un'umilt\u00e0 e da una luce interiore sempre crescente.\nQualche anno dopo la famiglia Caiani fu colpita da un'altra tragedia: la morte improvvisa di pap\u00e0 Jacopo che spinse Marianna a dover aiutare il fratello Osea in una bottega di tabacchi. Appena sei anni dopo mor\u00ec anche mamma Luisa e Marianna si ritrov\u00f2 sola poich\u00e9 i fratelli erano gi\u00e0 tutti sposati.\nProprio in questa improvvisa solitudine, Marianna trov\u00f2 la sua vocazione e inizi\u00f2 quel lungo cammino che la port\u00f2 a donarsi completamente a Dio e agli altri. Dopo la prima esperienza nel Monastero delle Benedettine di Pistoia, Marianna scopr\u00ec di non essere fatta per la clausura e che il suo posto era in mezzo alla gente tra i pi\u00f9 piccoli, tra gli umili, tra coloro che avevano bisogno.\nFu cos\u00ec che torn\u00f2 a casa, a Poggio a Caiano, dove con altre compagne iniziarono una vita comune: disponevano solo di una piccola stanza che adibirono a scuola per i bambini del paese.\nIl 15 dicembre del 1902 le ragazze che seguirono Marianna erano gi\u00e0 cinque e insieme decisero di vestire l'abito religioso. \nDa allora Marianna divenne Suor Maria Margherita del Sacro Cuore e fond\u00f2 l'Istituto delle \"Minime Suore del Sacro Cuore\". Nel 1910 venne fondata la prima casa filiale a Lastra a Signa e da l\u00ec seguiranno numerose altre fondazioni, dalla Toscana fino a Milano.\nMadre Caiani mor\u00ec a 57 anni, l'8 agosto del 1921 a Firenze nel Convento dei Cappuccini di Montughi, ma il suo ricordo e i suoi insegnamenti vivono ancora oggi a Poggio e dovunque sia arrivato il seme della sua vocazione. \nMadre Maria Margherita Caiani \u00e8 stata beatificata il 23 aprile 1989 da papa Giovanni Paolo II dopo la chiusura favorevole dei processi che constatarono l'avvenuto miracolo per sua intercessione.\nL'Istituto delle Minime Suore del Sacro Cuore.\nL'Istituto delle Minime Suore del Sacro Cuore fu chiamato a svolgere il suo servizio anche nei dintorni e ampli\u00f2 sempre di pi\u00f9 il suo raggio d'azione come negli ospedali militari, a Milano, a Firenze e in varie altre parti d'Italia. Alla sua morte Madre Maria Margherita Caiani lasci\u00f2 13 case filiali e 124 religiose. Da allora lo sviluppo dell'Istituto, \u00e8 proseguito sempre pi\u00f9 e ha superato anche i confini nazionali raggiungendo paesi come Egitto, Israele, Brasile e Sri Lanka, dove svolge opera missionaria. La Casa Madre dell'Istituto sorge al centro di Poggio a Caiano, di fronte alla villa medicea. Nel 2002 ha festeggiato i 100 anni dalla fondazione."}
{"id": "1243728", "revid": "124972169", "url": "https://it.wikipedia.org/wiki?curid=1243728", "title": "Ottieri", "text": "Gli Ottieri erano una nobile famiglia originaria della Toscana meridionale che amministr\u00f2 per diversi secoli alcune localit\u00e0 site all'estremit\u00e0 sud-orientale dell'attuale provincia di Grosseto.\nStoria.\nOriginari di Montorio, oltre a questo controllarono inizialmente il vicino castello di Sopano e i borghi di San Giovanni delle Contee e di Castell'Ottieri: quest'ultimo ebbe il ruolo di \"capitale\" della loro contea, costituita nel 1381 da Giovanni Piero I. Gli Ottieri risiedevano principalmente nella rocca: nel periodo estivo soggiornavano nei castelli di Montorio e di Sopano o nel palazzetto di San Giovanni delle Contee. Venivano sepolti nella chiesa di San Bartolomeo (Castell'Ottieri).\nCon l'abbandono del castello di Sopano, tra la fine del Trecento e gli inizi del Quattrocento, il territorio si limit\u00f2 ai suddetti tre paesi, oggi nel comune di Sorano. Questi rimasero indipendenti fino all'estinzione della famiglia, grazie agli accordi stipulati con gli Aldobrandeschi in epoca medievale, con la Repubblica di Siena nel periodo rinascimentale e con il Granducato di Toscana nella seconda met\u00e0 del Cinquecento.\nTra le convenzioni stipulate dagli Ottieri, si ricorda quella sottoscritta nel 1417 con il condottiero Ranuccio Farnese il Vecchio che contribu\u00ec ad arrestare l'avanzata delle truppe senesi che cercavano di assediare le vicine Pitigliano e Sorano. Lo Statuto di Castell'Ottieri fu concesso nel 1551 dal conte Sinolfo I.\nSi conosce anche una versione diversa circa la storia della famiglia Ottieri. Secondo quanto si legge in una \"Decisione\" (Giudizio definitivo a proposito di una controversia, pronunciato dal competente organo giurisdizionale) in questo caso il Tribunale della Rota Senese competente a giudicare in appello, datata 22 dicembre 1665, copia a stampa conservata presso l'Archivio di Stato di Firenze, si legge: \u00abNell'Anno Domini 807. Lotherius e Gosbertus fratelli carnali vennero in Italia e lottarono contro i Longobardi sotto le insegne di Carlo Magno decidendo di stabilirvisi una volta liberata. \"Lotherius\" eresse un castello in Toscana non lontano da Acquapendente [Viterbo], che volle denominare \"Castrum Lotherij\" [Castello di Lotario], e \"Gosbertus\" edific\u00f2 un castello nell'agro modenese [Frignano] che chiam\u00f2 \"Montem Cuccolo\". I fratelli appartenevano ad una stirpe denominata di Mont Crijs e provenivano dalla Provincia d'Austria. Le loro insegne mostravano \"cinque monti d'oro in campo d'azzurro\". In Toscana Lotherius inaugur\u00f2 l'insigne famiglia \"de Lotherijs\" [Ottieri] e nel Frignano Gosbertus quella altrettanto illustre casata Montis Cuccolo, dalle quali emersero uomini d'arme, di cultura e diplomatici.\u00bb Questo smentirebbe l'affermazione che gli Ottieri siano originari di Montorio o Castel Montorio di Sorano. In merito a questo castello - che fu sicuramente degli Ottieri - si potrebbe affermare quanto si legge nella copia di un \"Diploma\" dell'imperatore Ottone I, sottoscritto a Viterbo il 19 agosto 967. Il beneficiario del predetto documento \u00e8 Raynerius Lotherius, (patronimico che indica: Ranieri di Lotario), in quel tempo signore di Castell'Ottieri, al quale viene riconfermato il possesso di tale feudo, ed in aggiunta, come riconoscimento per le lotte sostenute nell'Italia meridionale contro saraceni e bizantini gli viene concesso e donato in perpetuo \"Oppidum Procenum\" et \"Castrum Montorium\" (luogo fortificato di Proceno ed il castello di Montorio), con tutti i privilegi interni, esterni e giurisdizionali trasmissibili ai suoi eredi maschi legittimi, e venne autorizzato ad inserire l'aquila imperiale coronata d'oro alle insegne della propria casata.\nNel 1616 il granduca di Toscana Cosimo II incorpor\u00f2 la contea nel proprio Stato, dando in cambio a Sinolfo II Ottieri il marchesato di Rigomagno che presto verr\u00e0 annesso ai domini medicei."}
{"id": "1243730", "revid": "110157", "url": "https://it.wikipedia.org/wiki?curid=1243730", "title": "Arbesbach", "text": "Arbesbach \u00e8 un comune austriaco di 1 678 abitanti nel distretto di Zwettl, in Bassa Austria; ha lo status di comune mercato (\"Marktgemeinde\"). Nel 1970 ha inglobato il comune soppresso di Pretrobruck."}
{"id": "1243732", "revid": "765341", "url": "https://it.wikipedia.org/wiki?curid=1243732", "title": "Love My Life (manga)", "text": ", \u00e8 un manga di Ebine Yamaji, che, attraverso la storia personale di Ichiko, d\u00e0 uno spaccato a tutto tondo dell'universo dell'omosessualit\u00e0, in Giappone. Per il modo in cui affronta il tema, senza mezze misure, ma da un punto di vista raramente obiettivo, il manga \u00e8 stato nominato al Festival di Angoul\u00eame del 2005, nella categoria \"miglior opera prima\".\nDel manga \u00e8 stato anche tratto un film omonimo, uscito nelle sale giapponesi nel 2006.\nTrama.\nLove My Life racconta le vicende della vita di Ichiko quando quest'ultima decide di confessare a suo padre, traduttore di libri americani, la sua recente relazione con Eri, una ragazza sua coetanea e studentessa presso la facolt\u00e0 di Legge. Quel che Ichiko non pu\u00f2 in alcun modo aspettarsi \u00e8 che alla sua confessione con il padre ne fa seguito un'altra, questa volta da parte del genitore: anche lui, infatti, \u00e8 gay, cos\u00ec come lesbica era la defunta madre di Ichiko. Insieme, i due genitori avevano deciso di sposarsi ed avere una figlia per provare a costruire insieme una vera e propria famiglia.\nCon la doppia rivelazione, la trama si sposta ad indagare l'universo giapponese e il modo in cui il mondo orientale si rapporta con l'omosessualit\u00e0, sfruttando come pretesti i diversi personaggi pi\u00f9 o meno secondari del manga. Attraverso gli occhi di Take-chan, migliore amico (anch'egli omosessuale) di Ichiko si scoprono i problemi dell'accettazione e di tutto ci\u00f2 che il coming out pu\u00f2 comportare.\nE per concludere, attraverso gli occhi delle protagoniste, trapela invece quel senso di speranza e positivit\u00e0 per il futuro che rende \"Love My Life\" un lavoro del tutto atipico, lontano dagli schemi tipici degli yuri del passato."}
{"id": "1243734", "revid": "729019", "url": "https://it.wikipedia.org/wiki?curid=1243734", "title": "Sandra Dini", "text": "Biografia.\nHa iniziato l'attivit\u00e0 nel salto in alto nel 1969 nell'Unione Polisportiva Rassina per poi passare alla Fiamma Atletica Vicenza. Finalista ai Giochi della Giovent\u00f9 di Roma nel 1972. Nel 1975 conquista un titolo mondiale scolastico a Poitiers. Nel 1981 ai Campionati italiani assoluti di atletica leggera di Torino con 1,91 m batte Sara Simeoni, ex primatista del mondo e che solo l'anno prima aveva vinto l'oro olimpico a Mosca 1980.\nHa un primato personale di 1,92 m ottenuto a Udine, miglior prestazione italiana assoluta dietro a Sara Simeoni fino al 1996. Conta 28 Presenze in Nazionale (1977-1988) e 4 titoli italiani assoluti (due all'aperto, nel 1981 e nel 1984 ed altrettanti indoor, nel 1982 e 1985). Vanta 2 presenze ai campionati europei (Praga 1978 e Atene 1982) ed altrettante ai campionati europei indoor (Grenoble 1981 e Milano 1982).\nCarriera master.\nA 50 anni compiuti Sandra Dini, sceglie di dedicarsi all'atletica master, si affilia alla \"Atletica Sandro Calvesi\" (team master fondato dalla figlia Lyana), ed arrivano i primi risultati, come il record italiano di categoria W50 con 1,38 m stabilito ai \"campionati italiani di societ\u00e0 master\", nell'ottobre 2010."}
{"id": "1243737", "revid": "110157", "url": "https://it.wikipedia.org/wiki?curid=1243737", "title": "B\u00e4rnkopf", "text": "B\u00e4rnkopf \u00e8 un comune austriaco di 347 abitanti nel distretto di Zwettl, in Bassa Austria."}
{"id": "1243743", "revid": "110157", "url": "https://it.wikipedia.org/wiki?curid=1243743", "title": "Echsenbach", "text": "Echsenbach \u00e8 un comune austriaco di 1 223 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243746", "revid": "1462846", "url": "https://it.wikipedia.org/wiki?curid=1243746", "title": "Arturo Tudor", "text": "La nascita.\nArthur Tudor nacque il 20 settembre 1486 da Enrico VII d'Inghilterra ed Elisabetta di York. La Guerra delle due rose che aveva insanguinato l'Inghilterra per trent'anni, era finita con l'ascesa di Enrico al trono e l'unione del Casato di Lancaster a quello di York era stato sancito dal matrimonio di Enrico ed Elisabetta. Per trent'anni non c'era stata una pacifica successione al trono, nel 1461 Enrico VI d'Inghilterra, della casa di Lancaster, era stato detronizzato dal cugino di york Edoardo IV d'Inghilterra, quando lui era morto nel 1483 gli era succeduto il figlio Edoardo V d'Inghilterra, egli per\u00f2 era solo un ragazzo ed era stato imprigionato alla Torre di Londra insieme al fratello Riccardo di Shrewsbury dallo zio che si era incoronato Riccardo III d'Inghilterra, infine nel 1485 il lancastriano Enrico aveva invaso l'Inghilterra, sconfitto e ucciso Riccardo alla Battaglia di Bosworth Field e presa la corona per diritto di conquista.\nOra Enrico doveva consolidare la propria posizione e lo aveva fatto sposando Elisabetta, che aveva pi\u00f9 sangue reale di lui e per rafforzarla ulteriormente ordin\u00f2 ai suoi genealogisti di trovare un legame con un regnante mitico, importante, che facesse presa sulla mente dei sudditi ed essi asserirono che Enrico era un discendente di Cadwaladr Fendigaid ap Cadwallon. I genealogisti fecero anche di pi\u00f9 arrivando ad affermare che Enrico discendeva per via diretta da Re Art\u00f9 identificando Winchester con Camelot. Quando Elisabetta rimase incinta subito dopo il matrimonio egli decise che il primogenito si sarebbe dovuto chiamare come l'illustre antenato, nacque un maschio che venne puntualmente chiamato Arturo.\nAppena nato Arturo venne battezzato all'Abbazia di Westminster, suoi padrini furono Thomas Stanley, I conte di Derby e John de Vere, XV conte di Oxford, mentre la nonna materna Elisabetta Woodville fu incaricata di portarlo.\nSulla salute di Arturo da bambino non ci sono testimonianze univoche, se alcuni storici affermano che egli fosse un bimbo forte e in salute altri invece credono che sia cresciuto malato e gracile, mentre tutte le fonti concordano sulle precoci doti intellettuali del giovane principe. Se Arturo fosse sopravvissuto e la pace nel regno mantenuta alla morte di Enrico la sua sarebbe stata la prima successione incontestata e non violenta dopo quasi cinquant'anni.\nL'addestramento al trono in attesa della sposa.\nEnrico desiderava anche rafforzare la propria posizione contro la Francia e contro tutti i pretendenti al trono che si affacciavano anche troppo spesso, per questo motivo egli scelse di fidanzare Arturo a Caterina d'Aragona, figlia di Isabella di Castiglia e Ferdinando II d'Aragona, una delle coppie reali pi\u00f9 prestigiose d'Europa. Quando Arturo ebbe due anni venne stilato un accordo di matrimonio con il Trattato di Medina del Campo del 26 marzo 1489, gli spagnoli non avevano nessuna fretta di legarsi agli inglesi, tanto pi\u00f9 che il trono di Enrico era tutt'altro che sicuro tanto pi\u00f9 che qualche anno dopo uno dei tanti millantatori che affermavano di essere uno dei Principi nella Torre, nel caso specifico, Perkin Warbeck, aveva trovato terreno fertile di supporto in Scozia. \nL'ambasciatore spagnolo venne quindi mandato in Scozia perch\u00e9 comprendesse la portata del pericolo, Warbeck venne catturato e ucciso nel 1499 e nello stesso anno venne giustiziato anche Edoardo di York uno dei figli superstiti di Giorgio Plantageneto, I duca di Clarence (zio della regina e fratello di Riccardo III ed Edoardo IV). Queste furono le ultime minacce significative al trono di Enrico e il matrimonio torn\u00f2 ad essere appetibile anche per gli spagnoli. Dell'omicidio di Edoardo di York Caterina si sent\u00ec in colpa e in futuro avrebbe attribuito come causa delle sue sventure il sangue innocente fatto versare dai dubbi di suo suocero.\nNel 1489 Arturo venne creato Principe di Galles il 29 novembre e il giorno prima era nata sua sorella Margherita Tudor. Quale erede al trono Arturo ricevette un'educazione accurata, fra i suoi istitutori si ricordano John Rede, il poeta Bernard Andr\u00e9 (1450-1522) e Thomas Linacre che cominci\u00f2 ad occuparsi di lui quando era adolescente. Gran parte di questi anni Arturo li pass\u00f2 fra Haddon Hall, nel Derbyshire e il Castello di Ludlow situato al confine con il Galles. Il maniero era vecchio ed Enrico lo aveva fatto riparare per renderlo pi\u00f9 confortevole, ma questo non cambiava il fatto che il Galles era all'epoca una provincia ostile, barbara e ribelle. Gli abitanti non riconoscevano l'autorit\u00e0 del re d'Inghilterra, considerato un conquistatore sgradito.\nA Ludlow, dove gi\u00e0 aveva vissuto lo sfortunato principe Edoardo V, Arturo visse circondato e servito da alcuni dei nobili del paese fra cui Gerald FitzGerald, IX conte di Kildare, che era stato portato a corte dall'Irlanda dopo che suo padre aveva appoggiato il pretendente Lambert Simnel nei primi anni del regno di Enrico e i FitzGerald erano, all'epoca, una delle famiglie pi\u00f9 potenti d'Irlanda.\nFra gli altri nobili c'erano Robert Radcliffe, I conte di Sussex che serv\u00ec anche il fratello di Arturo, Enrico VIII d'Inghilterra e Gruffydd ap Rhys ap Thomas (1478circa-1521) il cui padre aveva aiutato Enrico alla battaglia di Bosworth.\nIl breve matrimonio.\nNegli anni di fidanzamento Arturo scrisse numerose lettere in latino alla promessa sposa cui Caterina rispose diligentemente. Nel 1500 Ferdinando ed Isabella acconsentirono a mandare Caterina in Inghilterra che vi giunse effettivamente solo l'anno dopo, arrivando a Dogmersfield il 4 novembre 1501. Sulle loro prime impressioni non vi sono molte testimonianze anche se in una lettera ai futuri suoceri Arturo scrive che sarebbe stato un marito amorevole e che trovava molto bella la sua promessa sposa.\nAl momento del loro primo incontro, i due giovani non furono in grado di comunicare tra loro neppure in latino, lingua che entrambi avevano studiato sin dall'infanzia, poich\u00e9 le rispettive pronunce erano differenti. Dieci giorni dopo, il 14 novembre i due si sposarono all'antica cattedrale di San Paolo.\nSubito dopo la cerimonia, la giovane coppia si trasfer\u00ec nel Galles presso il castello di Ludlow; qui, in primavera, Arturo si ammal\u00f2 gravemente e mor\u00ec il 2 aprile 1502. La causa ufficiale della morte del giovane principe non \u00e8 mai stata accertata con certezza: alcuni storici hanno suggerito che si trattasse tubercolosi, altri invece della cosiddetta malattia del sudore, una condizione altamente contagiosa che colp\u00ec l'Inghilterra in quel periodo, oggi ritenuto forse essere l\"'hantavirus\".. Anche Caterina si ammal\u00f2, ma sopravvisse. \nUna volta ristabilita, la giovane vedova si trov\u00f2 in un regno straniero in una posizione simile a quella di un ostaggio, in quanto il padre non aveva ancora finito di pagare la sua dote e visse in relative ristrettezze economiche fino alla morte del suocero avvenuta nel 1509 ed alle nozze con il cognato, re Enrico VIII d'Inghilterra avvenute lo stesso anno. \nIl giovane Enrico era stato insignito del titolo di Principe di Galles subito dopo la morte del fratello e prima ancora di sapere se Caterina avrebbe partorito un figlio postumo.\nArturo venne sepolto presso la Cattedrale di Worcester.\nIl matrimonio consumato?\nDiversi anni dopo la morte di Arturo si scaten\u00f2 un aspro dibattito circa la questione della consumazione delle nozze fra lui e la moglie al tempo in cui Enrico VIII stava cercando di divorziare da Caterina per sposare Anna Bolena. Caterina ed Arturo, al momento delle nozze, avevano rispettivamente sedici e quindici anni, erano consci che mettere al mondo un erede era un dovere fondamentale e, poich\u00e9 entrambi erano giovani ed apparentemente sani, il matrimonio fu reputato consumato. \nDal canto suo, il giovane Arturo, il mattino dopo le nozze, avrebbe scherzato con il proprio seguito dichiarando che \"\"\u00e8 un bel passatempo avere la moglie\", ed un gentiluomo del suo seguito testimoni\u00f2 che il principe, appena sveglio, si sarebbe vantato con lui: \"Presto\" \"Willoughby, portatemi un boccale di birra, ch\u00e9 stanotte sono stato nel bel mezzo della Spagna\" e \"In fede mia, se foste stato in Spagna tutte le volte che ci sono stato io stanotte, avreste molta pi\u00f9 sete di me\". Simili dettagli emersero oltre due decenni dopo, allorch\u00e9 era in discussione la validit\u00e0 del matrimonio tra Enrico VIII, fratello di Arturo e la stessa Caterina. All'epoca della precoce morte del giovane il suo rapido declino fu attribuito proprio all'aver \"consumato troppe forze\"\" giacendo con la propria giovane sposa.\nAnni dopo, lo stesso Enrico si sarebbe vantato di aver trovato la moglie vergine, la prima notte di nozze e, persino in seguito, non afferm\u00f2 mai esplicitamente il contrario, limitandosi a sostenere di aver fatto simili affermazioni \"scherzando\".\nCaterina, dal canto suo, giur\u00f2 fino al letto di morte di non avere mai consumato il matrimonio con il primo sposo, dichiarando al legato pontificio Cardinale Campeggi di aver diviso il letto con Arturo in non pi\u00f9 di sette occasioni \"e che da lui rest\u00f2 intacta et incorrupta, come venne dal ventre di sua madre\".\nLa donna aveva tutto l'interesse a sostenere la mancata consumazione; la questione emerse al tempo in cui Enrico cercava di ottenere l'annullamento delle nozze ed \u00e8 possibile che ella abbia mentito per proteggere se stessa e soprattutto i diritti della figlia Maria, la quale, diversamente, sarebbe stata dichiarata illegittima ed avrebbe perso qualsiasi pretesa al trono inglese.\nQuando Enrico intendeva sposare Anna Bolena, da anni la sua favorita, un figlio maschio non era ancora nato. Caterina, oltre ad aver avuto numerosi aborti spontanei aveva partorito diversi figli, anche maschi, dei quali solo Maria era sopravvissuta - circostanza questa non insolita in tempi di elevatissima mortalit\u00e0 infantile - e una donna al trono si credeva che non sarebbe stata accettata; peraltro, l'unico esempio precedente, quello di Matilde d'Inghilterra, aveva generato un periodo di guerra civile. Con il passare degli anni era sempre pi\u00f9 improbabile che Caterina, pi\u00f9 vecchia del marito di sei anni, ormai entrata precocemente in menopausa e di salute sempre pi\u00f9 cagionevole, partorisse un erede ed Enrico imput\u00f2 questa incapacit\u00e0 al fatto che essi sposandosi erano andati contro le Scritture offendendo Dio.\nLa verit\u00e0 non fu mai chiarita: Caterina non rinneg\u00f2 mai la propria verginit\u00e0 al momento delle nozze con Enrico, Enrico non cedette, Arturo era morto da pi\u00f9 di vent'anni e Roma non concesse l'annullamento al sovrano. Poco tempo dopo Enrico diede vita allo Scisma anglicano e divorzi\u00f2 da Caterina sposando Anna, da cui ebbe un'unica figlia, Elisabetta cui seguiranno solo aborti o bambini nati morti. "}
{"id": "1243747", "revid": "110157", "url": "https://it.wikipedia.org/wiki?curid=1243747", "title": "G\u00f6pfritz an der Wild", "text": "G\u00f6pfritz an der Wild \u00e8 un comune austriaco di 1 856 abitanti nel distretto di Zwettl, in Bassa Austria; ha lo status di comune mercato (\"Marktgemeinde\"). Ha inglobato il comune soppresso di Kirchberg an der Wild."}
{"id": "1243757", "revid": "767487", "url": "https://it.wikipedia.org/wiki?curid=1243757", "title": "Grafenschlag", "text": "Grafenschlag \u00e8 un comune austriaco di 902 abitanti nel distretto di Zwettl, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1967 ha inglobato il comune soppresso di Kleinnondorf e il 1\u00ba gennaio 1970 quello di Langschlag."}
{"id": "1243760", "revid": "9988903", "url": "https://it.wikipedia.org/wiki?curid=1243760", "title": "Gorzow", "text": ""}
{"id": "1243763", "revid": "767487", "url": "https://it.wikipedia.org/wiki?curid=1243763", "title": "Shaft (film 2000)", "text": "Shaft \u00e8 un film statunitense del 2000 diretto da John Singleton, con Samuel L. Jackson. La pellicola \u00e8 il quarto sequel del film \"Shaft il detective\" del 1971.\nTrama.\nNel 1998, il detective della polizia di New York John Shaft II, un nipote del leggendario investigatore privato John Shaft I, viene chiamato ad indagare sull\u2019aggressione subita da Trey Howard fuori da un ristorante. Shaft arresta Walter Wade Jr., figlio di un ricco magnate, dopo aver notato delle macchie di sangue su di lui; Wade si giustifica dichiarando di aver agito per legittima difesa. La compagna di Trey riferisce che, quando entrarono nel ristorante, Wade rivolse insulti razzisti a Trey e questi in tutta risposta lo umili\u00f2 di fronte a tutti, lasciando subito dopo il locale, seguito da Wade stesso. Shaft nota una cameriera, Diane Palmieri, che scruta Wade e cerca di convincerla a testimoniare, ma lei afferma di non aver visto nulla e si allontana. Wade sbeffeggia il cadavere di Trey sulla barella dell'ambulanza e Shaft lo prende a pugni. Di conseguenza viene sospeso e trasferito in un altro distretto. Pi\u00f9 tardi, Wade telefona a Shaft per dirgli con scherno che proprio grazie a quel pugno gli \u00e8 stata concessa la libert\u00e0 su cauzione e fugge in Svizzera.\nDue anni dopo, Wade torna negli Stati Uniti e Shaft lo arresta nuovamente. Gli amici organizzano una festa in cui appare l'anziano Shaft. In camera di sicurezza, Wade fa conoscenza con Peoples Hernandez, un trafficante dominicano che Shaft aveva appena incastrato. All\u2019udienza il giudice concede di nuovo a Wade la libert\u00e0 dietro il pagamento di un milione di dollari di cauzione e il ritiro del passaporto. Arrabbiatissimo Shaft scaglia il suo distintivo verso il giudice e si dimette dalla polizia. Lancia per\u00f2 un\u2019oscura minaccia a Wade facendogli intendere che lo incastrer\u00e0 con i suoi metodi. Preoccupato che Shaft possa trovare la testimone scomparsa, Wade ingaggia Peoples per scovarla e toglierla di mezzo.\nShaft cerca Diane con l'aiuto dei suoi amici, la detective Carmen Vasquez e il tassista Rasaan. Durante la visita alla madre di Diane, che non collabora, Shaft e Carmen si rendono conto di essere seguiti dagli agenti Jack Roselli e Jimmy Groves, ai quali Peoples ha promesso una parte dei soldi per arrivare a Diane seguendo Shaft. Questi sottrae a Wade i soldi e li nasconde sulla macchina di Roselli e Groves per far credere a Peoples che i due stanno tentando di fregarlo. Roselli e Groves si accorgono per\u00f2 del trucco di Shaft e sventano la trappola.\nShaft rintraccia un numero chiamato dalla madre di Diane, che si nasconde protetta dai suoi fratelli Mike e Frank. Improvvisamente vengono attaccati dalla banda di Peoples e nella sparatoria il fratello minore di Peoples rimane ucciso. Pazzo di rabbia, Peoples ferisce con un rompighiaccio Mike, mentre Shaft, Diane e l\u2019altro fratello fuggono con il taxi di Rasaan e si rifugiano nel suo appartamento, seguiti di nascosto da Roselli e Groves. Qui Diane racconta di aver visto Wade uccidere Trey e di essere stata costretta a tacere in cambio di una ricompensa.\nLa banda attacca l'appartamento di Rasaan, ma viene decimata da Shaft, che fugge con gli altri utilizzando la scala antincendio. Roselli e Groves tendono un agguato a Shaft, ma Carmen li anticipa e li uccide. La sparatoria si riversa nelle strade della citt\u00e0 dove Shaft e Carmen riescono ad avere la meglio sul resto della banda. Peoples per\u00f2 cattura Diane e la minaccia con il suo rompighiaccio. Shaft lo convince a non fare il lavoro sporco di Wade e Peoples rilascia Diane e affronta Shaft, che per\u00f2 lo anticipa e lo uccide.\nPrima che il processo di Wade inizi, la madre di Trey, Carla Howard, vendica il figlio sparando a Wade sulle scale del tribunale. Alla stazione di polizia, Shaft ribadisce a Carmen che preferisce fare l\u2019investigatore privato. Arriva una donna che gli chiede aiuto contro il fidanzato violento. Shaft \u00e8 inizialmente riluttante, ma quando vede la sua ferita decide di aiutarla con i suoi metodi.\nProduzione.\nL'originale John Shaft, interpretato da Richard Roundtree, in questa pellicola veste i panni dello zio del protagonista, suo omonimo."}
{"id": "1243766", "revid": "110157", "url": "https://it.wikipedia.org/wiki?curid=1243766", "title": "Gro\u00df Gerungs", "text": "Gro\u00df Gerungs \u00e8 un comune austriaco di 4 514 abitanti nel distretto di Zwettl, in Bassa Austria; ha lo status di citt\u00e0 (\"Stadtgemeinde\"). Nel 1972 ha inglobato la localit\u00e0 di Kottingnondorf, gi\u00e0 comune catastale del comune soppresso di Kirchbach."}
{"id": "1243768", "revid": "827882", "url": "https://it.wikipedia.org/wiki?curid=1243768", "title": "Societ\u00e0 generale immobiliare", "text": "La Societ\u00e0 generale immobiliare di lavori di utilit\u00e0 pubblica ed agricola, nota come Societ\u00e0 generale immobiliare o semplicemente Immobiliare ed anche Sogene (societ\u00e0 che fu costituita e poi incorporata), \u00e8 stata tra i maggiori proprietari fondiari e il pi\u00f9 importante promotore edilizio della citt\u00e0 di Roma. Ha operato in Italia, in particolare a Roma, e nel resto del mondo come societ\u00e0 costruttrice di interi quartieri, ma fu attiva anche nell'edilizia industriale.\nStoria.\nCostituita a Torino nel 1862, cominci\u00f2 ad operare nel 1880 allorch\u00e9 trasfer\u00ec la propria sede a Roma, partecipando alla speculazione in atto in quel momento: oper\u00f2 nel settore agricolo, ma principalmente come costruttrice, contribuendo all'edificazione dell'Esquilino, di Prati di Castello e del quartiere Ludovisi, che sorse a spese della pi\u00f9 bella villa di Roma, villa Ludovisi. Nel 1882 la societ\u00e0 fu quotata alla Borsa di Milano e nel 1888 alla Borsa di Genova.\nNel 1885, a seguito dello scoppio della bolla immobiliare la societ\u00e0 entr\u00f2 in crisi: crescenti immobilizzazioni e difficolt\u00e0 di reperire credito la trasformarono in una societ\u00e0 dedita principalmente alla gestione del proprio patrimonio; il risanamento curato inizialmente dalla Banca d'Italia fu in atto fino al 1939, anche se nel frattempo la societ\u00e0 aveva portato avanti, in proprio, grosse iniziative di edificazione ai quartieri Trieste e Nomentano di Roma.\nMomento importante nella storia della societ\u00e0 furono i primi anni trenta, quando il pacchetto azionario di controllo pass\u00f2 all'Amministrazione Speciale della Santa Sede, guidata in quel periodo dal banchiere cattolico Bernardino Nogara, che decise di investire in questa operazione parte del denaro ricevuto dal Vaticano, come indennizzo a seguito della firma dei Patti Lateranensi, avvenuta l'11 febbraio 1929. All'inizio degli anni '30 l'Immobiliare costru\u00ec l'acquedotto che, dalle montagne, port\u00f2 acqua potabile in abbondanza alla citt\u00e0 di Sofia (Bulgaria). A Lubiana era comproprietaria e gestiva una azienda agricola. Allo scoppio della guerra, l'azienda fu ceduta e furono rimpatriati tutti i dipendenti italiani.\nIl periodo pi\u00f9 florido della societ\u00e0 venne con la fine della seconda guerra mondiale, partecipando la Societ\u00e0 all'ulteriore sviluppo di Roma, con complessi residenziali come Balduina, Vigna Clara, Villa Massimo, Belsito, Due Pini, Olgiata e Casal Palocco. Il complesso di Vigna Clara - dotato di giardini e di piscina, affacciato sulla nuova piazza, dove la Societ\u00e0 costru\u00ec anche l'edificio per i negozi e il cinema-teatro - \u00e8 il primo complesso residenziale del genere, realizzato in Europa. A Roma, per il Vaticano, la Societ\u00e0 costru\u00ec l'Auditorium della Conciliazione, inaugurato per l'Anno Santo 1950. Altre realizzazioni, pi\u00f9 popolari, furono possibili grazie al piano INA-Casa ideato da Amintore Fanfani. L'Immobiliare progett\u00f2 ed edific\u00f2 anche numerose chiese lungo l'Autostrada del Sole e, a Roma, il Teatro Olimpico, le chiese parrocchiali di Due Pini e della Balduina e, su progetto di Luigi Vagnetti, il complesso parrocchiale San Timoteo, in Roma-Casal Palocco. Ha edificato due edifici gemelli all'EUR (le sedi della Esso e della Societ\u00e0 Generale Immobiliare), su progetto dell'architetto Luigi Moretti. A Roma ha ristrutturato edifici storici, tra cui due palazzi in via Giulia e uno in piazza Vittorio, ha costruito la Clinica Columbus (ex Clinica Giuseppe Moscati) che oggi opera all'interno del Policlinico Gemelli, ed ha acquistato propriet\u00e0 - tra cui Villa Blanc ed il suo parco nel 1950 - con finalit\u00e0 di sviluppo immobiliare che per\u00f2 non si concretizzarono a causa del fallimento della Sogene.\nL'espansione si ebbe anche nel resto d'Italia: Livorno con il rifacimento di piazza Grande, Catania con l'inizio della riedificazione del quartiere San Berillo, Genova e Pisa con la riedificazione di zone centrali distrutte dai bombardamenti, Genova-Nervi con la ristrutturazione di un grande albergo di epoca Liberty, Palermo con l'edificazione presso Villa Sperlinga, Milano con la costruzione, oltre che di torri (tra cui la torre Velasca), anche di palazzi come il complesso Centro Romana, presso l'omonima porta e l'Albergo dei Cavalieri; numerose altre realizzazioni si trovano a Bologna, a Torino e a Firenze.\nParallelamente cominciarono anche attivit\u00e0 di espansione all'estero: Messico, Francia (palazzo sugli Champs \u00c9lys\u00e9es, su disegno di Gabor Acs), Canada (la \"Torre della Borsa\" di Montr\u00e9al, su progetto architettonico dell'architetto Moretti e col calcolo del cemento armato di Pierluigi Nervi, \u00e8 stato l'edificio in cemento armato pi\u00f9 alto del mondo) e negli Stati Uniti il complesso Watergate, edificato su progetto di Luigi Moretti e dell'architetto Gabor Acs che progett\u00f2 anche il grattacielo del \"Mirabeau\" a Montecarlo, realizzato interamente dalla Societ\u00e0.\nNel 1968 la Generale Immobiliare passa sotto il controllo di Michele Sindona, che in breve tempo distrugger\u00e0 il patrimonio aziendale, decretando una lunga crisi che si concluder\u00e0 nel 1987 con il fallimento della societ\u00e0. Lo sterminato archivio di carte e di documenti, per volont\u00e0 del giudice fallimentare, \u00e8 stato versato all'Archivio Centrale dello Stato di Roma.\nSociet\u00e0, dotata di grandi capacit\u00e0 tecniche e tecnologiche, si caratterizz\u00f2 anche per una ricorrente polemica esercitata dalla stampa a causa delle iniziative portate avanti con poca attenzione alla conservazione paesaggistica: l'hotel Cavalieri-Hilton sulla collina di Monte Mario (su progetto dell'ing. Ugo Luccichenti) e l'edificazione di numerose ville presso l'Appia Antica a Roma, scatenarono numerose polemiche contrarie, in particolare del giornalista de L'Espresso Antonio Cederna."}
{"id": "1243770", "revid": "110157", "url": "https://it.wikipedia.org/wiki?curid=1243770", "title": "Gro\u00dfg\u00f6ttfritz", "text": "Gro\u00dfg\u00f6ttfritz \u00e8 un comune austriaco di 1 359 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243771", "revid": "110157", "url": "https://it.wikipedia.org/wiki?curid=1243771", "title": "Gutenbrunn", "text": "Gutenbrunn \u00e8 un comune austriaco di 529 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243775", "revid": "98077", "url": "https://it.wikipedia.org/wiki?curid=1243775", "title": "Porro, quirites, libertatem perdimus", "text": "La locuzione latina Porro, quirites, libertatem perdimus, tradotta letteralmente, significa \"ormai, o Romani, stiamo perdendo la libert\u00e0\" (Decimo Laberio, 106 - 43 a.C.).\nLa frase \u00e8 riportata da Macrobio e attribuita a Laberio, cavaliere romano ed autore di satire. Sempre Macrobio riporta che Laberio abbia messo questa frase in bocca ad un personaggio \"schiavo\", per alludere alla perdita della libert\u00e0 politica da parte dei Romani a causa della politica di Giulio Cesare, che in quel periodo stava assumendo poteri dittatoriali: \u201cPorro, quirites, libertatem perdimus... Necesse est multos timeat quem multi timent\u201d (Ormai, o quiriti, perdiamo la libert\u00e0! Per\u00f2 chi da molti \u00e8 temuto deve per forza temere molti).\nCesare, che si era messo a favorire un nuovo mimografo, Publilio Siro, costrinse Laberio, di fatto, a salire sulla scena (cosa ritenuta indegna per un cittadino romano, per di pi\u00f9 \"cavaliere\"). Cesare attribu\u00ec la vittoria a Publilio Siro, ma restitu\u00ec a Laberio l'anello di cavaliere che aveva dovuto togliere per calcare le scene."}
{"id": "1243776", "revid": "110157", "url": "https://it.wikipedia.org/wiki?curid=1243776", "title": "Kirchschlag", "text": "Kirchschlag \u00e8 un comune austriaco di 628 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243777", "revid": "110815940", "url": "https://it.wikipedia.org/wiki?curid=1243777", "title": "Chin\u00e9", "text": "Chin\u00e9 \u00e8 un tessuto di seta, ad armatura tela, di colore screziato, caratterizzato da disegni dai contorni sfumati ottenuti con la colorazione dell'ordito prima della tessitura con la tecnica della tintura a riserva anzich\u00e9 con la stampa sul tessuto gi\u00e0 fatto.\nEtimologia.\n\u00c8 un vocabolo francese e significa \"alla cinese\".\nTecnica.\nDue erano i metodi usati:\nLa tecnica \u00e8 simile a quella dell'ikat asiatico.\nMolto in voga negli anni '30 e '40.\nOggi con questo nome si indicano tessuti di peso vario in seta, cotone o altre fibre anche sintetiche anche in mischia, che ne riproducono l'effetto con l'uso di filati chin\u00e9 stampati in matassa con due o pi\u00f9 colori.\nUtilizzato in arredamento per cuscini, tappezzerie e tendaggi, e in abbigliamento soprattutto femminile per abiti, gonne e camicette."}
{"id": "1243779", "revid": "110157", "url": "https://it.wikipedia.org/wiki?curid=1243779", "title": "Kottes-Purk", "text": "Kottes-Purk \u00e8 un comune austriaco di 1 479 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243780", "revid": "228587", "url": "https://it.wikipedia.org/wiki?curid=1243780", "title": "Doubs (fiume)", "text": "Il Doubs \u00e8 un fiume lungo 453\u00a0km che scorre tra la Svizzera occidentale e la Francia orientale, tributario sinistro della Saona. La sua sorgente si trova presso Mouthe, nei Giura occidentali. Dapprima il corso del fiume segue la direzione nord-est, all'incirca lungo la frontiera franco-svizzera (che il fiume rappresenta per circa 40\u00a0km). Vicino a Montb\u00e9liard un'ansa porta la direzione del corso d'acqua verso sud-ovest, fino alla confluenza con la Saona a Verdun-sur-le-Doubs.\nAffluenti.\nLa tabella seguente riporta i principali affluenti del Doubs, la cui lunghezza supera i 10 chilometri:"}
{"id": "1243782", "revid": "110157", "url": "https://it.wikipedia.org/wiki?curid=1243782", "title": "Langschlag", "text": "Langschlag \u00e8 un comune austriaco di 1 801 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243783", "revid": "110157", "url": "https://it.wikipedia.org/wiki?curid=1243783", "title": "Martinsberg", "text": "Martinsberg \u00e8 un comune austriaco di 1 128 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243784", "revid": "767487", "url": "https://it.wikipedia.org/wiki?curid=1243784", "title": "Partnerperfetto.com", "text": "Partnerperfetto.com (\"Must Love Dogs\") \u00e8 un film del 2005 diretto da Gary David Goldberg, interpretato da Diane Lane, John Cusack e Christopher Plummer.\nTrama.\nSarah Nolan \u00e8 una maestra d'asilo, appena divorziata dal marito, che \u00e8 intenta a voler continuare la sua vita da sola mentre la sua famiglia cerca di far s\u00ec che lei trovi un nuovo amore. Per questo sua sorella Carol decide segretamente di inserirla ad un sito di incontri, chiamato \"Partnerperfetto.com\". Alla fine, Sarah cede alla cosa e riceve ben presto messaggi su Internet di uomini che vorrebbero conoscerla ma lei esclude dapprima quelli pi\u00f9 antipatici per poi accettarne uno arrivato da Jack Anderson, un uomo anche lui da poco divorziato che costruisce barche artigianali. Il primo incontro tra i due non \u00e8 dei migliori, provocato principalmente dal cane di lei Madre Teresa ma Jack non si arrende e richiama Sarah con cui riesce ad avere un secondo appuntamento; questa volta tra i due nasce l'amore e tentano di avere un rapporto sessuale ma l'assenza del preservativo porta i due a fermare l'incontro. Tuttavia, Sarah inizia anche a stringere amicizia con Bob Connor, un uomo da poco separato dalla moglie, che si innamora di lei ma che lei dapprima respinge, poich\u00e9 \u00e8 il padre di uno dei suoi alunni ma poi cede e lo bacia per poi essere scoperta da Jack che la lascia.\nAlcuni giorni dopo, tuttavia, lei scopre un'insegnante, June, a casa di Bob e la cosa fa infuriare Sarah ma Bob la rassicura che tra i due non c'\u00e8 niente e i due consumano anche un rapporto sessuale ma la mattina seguente lei comincia ad accorgersi sempre pi\u00f9 del carattere falso dell'uomo e lo lascia per poi tentare di riavvicinarsi a Jack che per\u00f2 si \u00e8 intanto legato a Sherry, un'amica con la quale il fratello stava cercando di farla legare. Proprio quella sera, Sherry cerca di invitarlo a casa ma Jack rifiuta.\nTuttavia Sarah non demorde e il giorno seguente raggiunge Jack su un laghetto in compagnia di Madre Teresa; qui lei cerca di raggiungerlo con la barca finendo anche col cadere in acqua e nuotare fino a lui per poi baciarlo e riprendere il loro legame."}
{"id": "1243786", "revid": "767487", "url": "https://it.wikipedia.org/wiki?curid=1243786", "title": "Ottenschlag", "text": "Ottenschlag \u00e8 un comune austriaco di 998 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243789", "revid": "110157", "url": "https://it.wikipedia.org/wiki?curid=1243789", "title": "P\u00f6lla", "text": "P\u00f6lla \u00e8 un comune austriaco di 949 abitanti nel distretto di Zwettl, in Bassa Austria; ha lo status di comune mercato (\"Marktgemeinde\").\nGeografia fisica.\nIl comune si trova nel Waldviertel, regione della Bassa Austria, ed \u00e8 composto da 29 comuni catastali (\"Katastralgemeinden\"): Altp\u00f6lla, Brugg, Dobra, D\u00f6llersheim, Eichhorns, Felsenberg, Franzen, Heinreichs, Kienberg, Kleinenzersdorf, Kleinmotten, Kleinraabs, Krug, Loibenreith, Mestreichs, Neup\u00f6lla, Niederpl\u00f6ttbach, Nondorf, Ramsau, Reichhalms, Riegers, Schmerbach, Schwarzenreith, S\u00f6llitz, Strones, Thaures, Waldreichs, Wegscheid e Wetzlas; capoluogo comunale \u00e8 Neup\u00f6lla.\nSociet\u00e0.\nEvoluzione demografica.\nLa popolazione al 1\u00ba gennaio 2016 era di 949 abitanti."}
{"id": "1243791", "revid": "2056219", "url": "https://it.wikipedia.org/wiki?curid=1243791", "title": "Contea di Castell'Ottieri", "text": "La contea di Castell'Ottieri ha rappresentato per alcuni secoli una piccola entit\u00e0 indipendente situata all'estremit\u00e0 sud-orientale dell'attuale provincia di Grosseto. Confinava con la Contea di Pitigliano, la Contea di Santa Fiora, il Granducato di Toscana e lo Stato Pontificio.\nStoria.\nLa contea comprendeva inizialmente quattro localit\u00e0 situate attualmente nella parte settentrionale del territorio comunale di Sorano. Oltre alla \"capitale\" Castell'Ottieri, vi facevano parte San Giovanni delle Contee, Montorio (luogo di origine della famiglia) e il castello di Sopano, quest'ultimo abbandonato per cause ancora da accertare tra la fine del Trecento e gli inizi del Quattrocento.\nIl feudo si estendeva in una strategica zona cuscinetto, compresa in epoca medievale tra i domini degli Aldobrandeschi e le mire espansionistiche di Orvieto e Siena; nei tempi successivi, aveva instabili rapporti di vicinato con la repubblica di Siena, con la contea di Pitigliano e con quella di Santa Fiora, prima aldobrandesca e poi sforzesca.\nGli Ottieri riuscirono a mantenere intatti i confini della loro piccola contea dall'XI-XII secolo fino all'epoca moderna, grazie ad una efficace attivit\u00e0 diplomatica che port\u00f2 a concludere vari accordi con i governanti degli Stati confinanti; soltanto l'estinzione naturale della famiglia Ottieri determin\u00f2 la fine politica del loro feudo nello scenario politico del tempo.\nNon pochi furono gli atti di accomandigia stipulati tra la contea degli Ottieri e i vicini Stati, soprattutto con il granducato di Toscana, per essere tutelata in caso di assedio. Gli Ottieri risiedevano principalmente nella rocca e, nel periodo estivo, a San Giovanni delle Contee in un edificio chiamato tuttora \"palazzo reale\" o nel castello di Montorio. Il luogo di sepoltura era nella locale cinquecentesca chiesa di San Bartolomeo, fatta costruire dal vescovo Sinolfo Ottieri, tesoriere del papa Sisto V e fratello del conte Guido II.\nSono da ricordare gli accordi compiuti con gli Aldobrandeschi in epoca medievale; nel 1417 con Ranuccio Farnese che aiut\u00f2 a fermare l'avanzata senese verso le vicine Pitigliano e Sorano; con la repubblica di Siena durante il periodo rinascimentale che favorirono l'invio di artisti senesi anche nei periodi seguenti (affreschi cinquecenteschi e seicenteschi della chiesa di San Bartolomeo a Castell'Ottieri); infine con i Medici, affinch\u00e9 la contea rimanesse indipendente nell'ambito territoriale del granducato di Toscana.\nNel 1551 il conte Sinolfo I promulg\u00f2 un nuovo statuto che assunse la forma della \u00abcarta libertatis\u00bb proclamandosi formalmente signore assoluto, nel senso che da quel momento soltanto la sua volont\u00e0 sarebbe stata fonte del diritto.\nNel 1616 Cosimo II de' Medici, granduca di Toscana, annett\u00e9 la contea degli Ottieri e concesse a Sinolfo II il marchesato di Rigomagno (1616-1622) che rientrer\u00e0 presto nei domini medicei."}
{"id": "1243793", "revid": "110157", "url": "https://it.wikipedia.org/wiki?curid=1243793", "title": "Rappottenstein", "text": "Rappottenstein \u00e8 un comune austriaco di 1 729 abitanti nel distretto di Zwettl, in Bassa Austria; ha lo status di comune mercato (\"Marktgemeinde\"). Nel 1967 ha inglobato i comuni soppressi di Pfaffendorf, Pehendorf e Roiten, nel 1970 le localit\u00e0 di Aggsbach e Arnreith (gi\u00e0 comuni catastali del comune di Pretrobruck, soppresso e aggregato ad Arbesbach) e nel 1972 il comune soppresso di Kirchbach (tranne il comune catastale di Kottingnondorf, aggregato a Gro\u00df Gerungs)."}
{"id": "1243795", "revid": "110157", "url": "https://it.wikipedia.org/wiki?curid=1243795", "title": "Sallingberg", "text": "Sallingberg \u00e8 un comune austriaco di 1 307 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243801", "revid": "110157", "url": "https://it.wikipedia.org/wiki?curid=1243801", "title": "Sch\u00f6nbach (Austria)", "text": "Sch\u00f6nbach \u00e8 un comune austriaco di 825 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243803", "revid": "110157", "url": "https://it.wikipedia.org/wiki?curid=1243803", "title": "Schwarzenau", "text": "Schwarzenau \u00e8 un comune austriaco di 1 520 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243808", "revid": "110157", "url": "https://it.wikipedia.org/wiki?curid=1243808", "title": "Schweiggers", "text": "Schweiggers \u00e8 un comune austriaco di 1 993 abitanti nel distretto di Zwettl, in Bassa Austria; ha lo status di comune mercato (\"Marktgemeinde\"). Nel 1966 ha inglobato i comuni soppressi di Mannshalm e Perndorf e nel 1971 quelli di Limbach, Sallingstadt e Siebenlinden."}
{"id": "1243811", "revid": "116174362", "url": "https://it.wikipedia.org/wiki?curid=1243811", "title": "La pastorella nobile", "text": "La pastorella nobile \u00e8 una commedia per musica in due atti musicata da Pietro Alessandro Guglielmi su libretto di Francesco Saverio Zini.\nEbbe la sua prima rappresentazione al Teatro del Fondo di Napoli il 15 aprile 1788. Dedicata al sovrano del Regno di Napoli Ferdinando IV, fu l'opera che apr\u00ec la stagione operistica al Fondo in quell'anno.\nLa commedia fu un grande successo fin dalla prima messa in scena e continu\u00f2 ad essere rappresentata per diversi anni nei teatri italiani e stranieri: nel 1790-1 raggiunse Parigi e poi di seguito Dresda, Londra e Lisbona.\nDopo cinque anni, durante il carnevale del 1793, l'opera fu ripresa e riallestita al Teatro Ducale di Massa come dramma giocoso per musica.\nIl successo di questa commedia si deve principalmente all'uso dello stile \"larmoyant\" (lacrimevole, un genere narrativo patetico che fu usato anche da molti altri compositori successivi, tra cui Wolfgang Amadeus Mozart e Gioachino Rossini), nato con \"La buona figliuola\" di Niccol\u00f2 Piccinni, affiancato a un preponderante linguaggio comico tipico della scuola musicale napoletana.\nTrama.\nIl Marchese Astolfo decide di legarsi in matrimonio con Donna Florida solo per arrivare alla pastorella Eurilla, della quale \u00e8 innamorato. Lei per\u00f2, non contraccambiando l'amore di costui, si nasconde terrorizzata, senza saperlo, nel palazzo del nobile. Viene per\u00f2 scoperta e quindi rinchiusa in una torre. Nel frattempo Donna Florida giunge al palazzo del marchese, dove incontra la disperata e sventurata pastorella. Insieme pianificano un inganno a danno del marchese: gli viene fatto credere che Eurilla \u00e8 morta, mentre lei nel frattempo s'innamora di Don Calloandro, travestito da pastore. Dopo altri sotterfugi e travestimenti si giunge al lieto fine, che vede Eurilla, legittima erede delle fortune del marchese (il quale scompare misteriosamente), legarsi con Don Calloandro.\nRappresentazioni in tempi moderni.\nIl 15 dicembre 2001 al Teatro Guglielmi di Massa fu eseguita sotto la direzione di Antonio Florio una versione ridotta e in forma di concerto de \"La pastorella nobile\"."}
{"id": "1243812", "revid": "93556", "url": "https://it.wikipedia.org/wiki?curid=1243812", "title": "Bad Traunstein", "text": "Bad Traunstein (fino al 2010 Traunstein; colloquialmente Traunstein im Waldviertel) \u00e8 un comune austriaco di 1 041 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243816", "revid": "767487", "url": "https://it.wikipedia.org/wiki?curid=1243816", "title": "Waldhausen", "text": "Waldhausen \u00e8 un comune austriaco di 1 252 abitanti nel distretto di Zwettl, in Bassa Austria; ha lo status di comune mercato (\"Marktgemeinde\")."}
{"id": "1243818", "revid": "469589", "url": "https://it.wikipedia.org/wiki?curid=1243818", "title": "Zwettl-Nieder\u00f6sterreich", "text": "Zwettl-Nieder\u00f6sterreich (colloquialmente Zwettl) \u00e8 un comune austriaco di 11 005 abitanti nel distretto di Zwettl, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). \u00c8 stato istituito il 1\u00ba gennaio 1971 con la fusione dei comuni soppressi di Gradnitz, Gro\u00dfglobnitz, Friedersbach, Jagenbach, Jahrings, Marbach am Walde, Oberstrahlbach, Rieggers, Rosenau Dorf, Rosenau Schloss, Stift Zwettl, Unterrabenthan e Zwettl.\nIn precedenza Zwettl aveva inglobato i comuni soppressi di Annatsberg e Gschwendt (1970), Friedersbach quelli di Eschabruck e Kleinsch\u00f6nau (1968) e Stift Zwettl quelli di Gerotten (1968), Rudmanns (1968) e Gro\u00dfhaslau (1970).\n&lt;br&gt;"}
{"id": "1243820", "revid": "228587", "url": "https://it.wikipedia.org/wiki?curid=1243820", "title": "Thomas Fran\u00e7ois Burgers", "text": "La sua fu una presidenza molto controversa, poich\u00e9 egli permise, senza opporre resistenza, alla Gran Bretagna l'annessione del suo paese.\nGiovent\u00f9 e studi.\nNacque nella fattoria di Langefontein, nel distretto di Camdeboo nei pressi di Graaff-Reinet, nella Colonia del Capo, figlio minore di Barend ed Elizabeth Burger.\nFrequent\u00f2 l'Universit\u00e0 di Utrecht, nei Paesi Bassi, dove nel 1859 consegu\u00ec il grado di Dottore in teologia. Dotato di una incantevole eloquenza, ma persona eccessivamente individualistica, durante il suo soggiorno olandese sub\u00ec l'influenza del professor C.W. Opzoomer abbracciandone le sue idee liberali e razionaliste.\nUn reverendo molto controverso.\nNel 1859, al suo ritorno in Africa del Sud, fu ordinato ministro o pastore della Chiesa Riformata olandese e fu assegnato ad Hanover, nella Colonia del Capo dove esercit\u00f2 il suo ministero per otto anni.\nIn questo periodo i suoi sermoni non proprio tradizionali attirarono una certa attenzione e a causa di queste sue opinioni poco ortodosse, Burgers fu coinvolto in una burrascosa controversia con la Chiesa Riformata Olandese a causa del suo presunto liberalismo e del suo scetticismo sulla pura verit\u00e0 della Bibbia. Egli era molto critico verso la cultura tradizionale e attribuiva grande importanza al sapere inteso come scienza. Nel 1862, le sue dottrine poco convenzionali lo condussero a subire una accusa di eresia; nel 1864 fu trovato colpevole dal Sinodo del Capo e sospeso. Non si dette per vinto e si appell\u00f2 alle autorit\u00e0 coloniali che lo avevano nominato pastore e ottenne un giudizio in suo favore: infatti la Corte Suprema rovesci\u00f2 il verdetto del Sinodo e, nel 1865, fu riabilitato e ottenne di esercitare il suo ministero. Nel 1867 quest'ultimo giudizio fu confermato dal Consiglio Privato della Corona Britannica.\nPresidente del Transvaal.\nLa sua cultura e la sua eloquenza spinsero le personalit\u00e0 pi\u00f9 autorevoli fra i \"burghers\" del Transvaal a patrocinare una sua candidatura alla presidenza della repubblica, dopo le dimissioni, nel 1871, di Marthinus Wessel Pretorius e dopo il rifiuto del presidente dello Stato Libero di Orange, Johannes Henricus Brand ad accettare l'incarico. Burgers fu eletto con una maggioranza schiacciante (2964 voti contro i 388 del suo avversario).\nEgli assunse ufficialmente la carica di presidente prestando giuramento il 1\u00ba luglio 1872.\nBen presto, per\u00f2 le sue idee evolute in tema di governo, istruzione e religione, provocarono l'ostilit\u00e0 dei boeri.\nLa sua presidenza fu caratterizzata da una serie innumerevole di insuccessi.\nNel 1873 tent\u00f2 di convincere il capo Barolong Montsioa a modificare a suo vantaggio i confini del suo territorio cos\u00ec come erano stati fissati dall'arbitrato di Robert Keate, ma quest'approccio fall\u00ec.\nNel 1874 egli introdusse le prime monete della Repubblica Sudafricana del Transvaal, chiamate Burgerspond. Esse furono coniate all'Heaton \u2018s Mint a Birmingham, in Inghilterra, dove si era recato per una visita ufficiale. Ma alcuni suoi connazionali criticarono queste emissioni del Burgerspond, a causa del fatto che le monete ritraevano il presidente Burgers come un dittatore.\nNel 1875 il presidente lasci\u00f2 il suo paese, affidandone la presidenza al vice Petrus Jacobus Joubert,per intraprendere un viaggio in Europa al fine di promuovere il suo progetto di unire il Transvaal con la costa attraverso una ferrovia che arrivasse fino alla Baia di Delagoa, sull'Oceano Indiano, la quale era stata recentemente assegnata al Portogallo dall'arbitrato del Presidente della Repubblica Francese, Patrice de MacMahon. All'uopo, il Transvaal aveva stipulato, nel dicembre dello stesso anno, un trattato con i portoghesi che contemplava appunto la costruzione di una strada ferrata. \nDopo aver subito, in incontri avvenuti a Londra,numerosi rifiuti di aiuti finanziari, Burgers riusc\u00ec a procurarsi 90 000 sterline nei Paesi Bassi, acquistando una gran quantit\u00e0 di macchinari ferroviari che, per\u00f2, al suo arrivo alla Baia di Delagoa furono ipotecati per pagare il trasporto: per quanto riguarda Burgers la faccenda era conclusa.\nIl progetto della ferrovia fall\u00ec del tutto l'anno seguente quando il Presidente, ormai impopolare, persuase il \"Volksraad\" a dichiarare guerra a Sikhukhune (Secocoeni) un potente capo indigeno Pedi il cui territorio si trovava sul percorso del progetto ferroviario, nel Transvaal orientale. La campagna militare fu un disastro e a causa di quest'avvenimento la repubblica cadde in una situazione di anarchia e insolvenza finanziaria, mentre gli Zulu, in gran numero, minacciavano un'invasione.\nAnnessione alla Gran Bretagna.\nOrmai in piena crisi finanziaria e sull'orlo della guerra civile, nel 1877 il Transvaal fu annesso dal governo britannico desideroso di promuovere una federazione del Sudafrica, ma soprattutto ansioso di espandere il suo impero. Sir Theophilus Shepstone, che era stato mandato ad indagare sulla situazione interna del Transvaal, intervenne e proclam\u00f2, il 12 aprile 1877 l'annessione della repubblica boera all'Impero britannico. Il presidente, in pratica acconsent\u00ec riguardo l'assoluta urgenza dell'annessione: infatti dopo una debole protesta, uno scoraggiato Burgers consegn\u00f2 il suo paese a Shepstone e alla sua forza di annessione, costituita da soli 25 poliziotti, rappresentanti la Corona Britannica.\nUltimi anni.\nDopo queste vicende Burgers si ritir\u00f2 dalla vita politica, vivendo nell'anonimato, stabilendosi in una fattoria ad Hanover, percependo anche un vitalizio dall'amministrazione Britannica. Mor\u00ec il 9 dicembre 1881 a Richmond, nella Colonia del Capo.\nL'anno seguente, un volume di brevi racconti, \"Tooneelen uit ons dorp\" in origine scritte per il giornale del Capo \"Volksblad\", fu pubblicato all'Aia a beneficio della sua famiglia.\nIn conclusione Burgers fu un patriota, un grande uomo di cultura, parlante correntemente sia l'olandese che l'inglese, aveva energie sconfinate, ma il suo fallimento fu dovuta alla sua passione per progetti illusori e quasi impossibili, che egli cerc\u00f2 di portare avanti senza mezzi sufficienti."}
{"id": "1243821", "revid": "122749029", "url": "https://it.wikipedia.org/wiki?curid=1243821", "title": "Lingue di Malta", "text": "La lingua nazionale di Malta \u00e8 il maltese, che, assieme all'inglese, \u00e8 una delle due lingue ufficiali. L'italiano \u00e8 la terza lingua pi\u00f9 conosciuta a Malta.\nMaltese.\nIl maltese \u00e8 una lingua semitica derivata dal siculo-arabo con importanti influenze siciliane ed italiane nel lessico. Secondo uno studio del professore e linguista maltese Aquilina, ad oggi il 53% del suo lessico \u00e8 romanzo. \u00c8 la lingua nazionale dei maltesi dal 1936, quando rimpiazz\u00f2 l'italiano. Malta detiene la particolarit\u00e0 di essere l'unica nazione europea con una lingua semitica come lingua pi\u00f9 parlata. \nL'alfabeto maltese \u00e8 basato su quello romano con l'aggiunta delle lettere \u017c (usata anche in polacco), \u010b, \u0121, \u0127 e g\u0127. Anche se gran parte dei vocaboli \u00e8 di origine semitica, una rilevante percentuale delle parole maltesi ha origine latina; risultato, questo, delle influenze siciliane.\nIn varie localit\u00e0 sono presenti dei dialetti e degli accenti diversi dal maltese standard. Ma vi \u00e8 un declino nel numero di parlanti di questi dialetti, specialmente per l'uso del maltese standard nei media e nell'educazione. Il maltese standard presenta una pi\u00f9 evidente italianizzazione e anglicizzazione della lingua.\nInglese.\nPrima dell'indipendenza, raggiunta nel 1964, Malta era un possedimento britannico dal 1800, e il risultato di ci\u00f2 \u00e8 che l'inglese \u00e8 ancora lingua ufficiale. I documenti governativi sono infatti redatti sia in maltese che in inglese e quest'ultimo \u00e8 parlato e compreso dall'88% dei maltesi, il 16% dei maltesi usa soprattutto l'inglese nelle conversazioni e il 12% parla solo inglese.\nSebbene sia ufficiale la lingua inglese standard, l'inglese parlato a Malta \u00e8 molto influenzato dall'italiano, non solo nel lessico (i prestiti linguistici franco-latini dell'inglese sono pronunciati in stile italiano), ma anche nella fonologia, con un inglese pesantemente accentato. Ciononostante, la Received Pronunciation resta la pronuncia standard dell'inglese, soprattutto tra gli individui di un'alta estrazione socio-economica.\n&lt;br&gt;Malta condivide con la Repubblica d'Irlanda l'essere un Paese cattolico con l'inglese come lingua ufficiale.\nItaliano.\nFino al 1934 l'italiano \u00e8 stato lingua ufficiale di Malta. Secondo uno studio pubblicato tra il 2005 e il 2006 pi\u00f9 del 66% dei maltesi parla italiano e un altro 17% ne conosce le basi; in totale l'83% della popolazione conosce fluentemente o in modo basilare la lingua, e il 2% si esprime esclusivamente in italiano. Tutto ci\u00f2 anche grazie al forte afflusso di turisti italiani, all'insegnamento della lingua nelle scuole medie (seppur non obbligatorio) e alla possibilit\u00e0 di ricevere i canali televisivi nazionali italiani oltre a quelli locali siciliani. Secondo uno studio effettuato nel 2011 la lingua italiana risulta invece parlata correttamente dal 41.34% dei maltesi. L'influenza dei media risulta fondamentale per l'apprendimento dell'italiano: \u00e8 stato infatti rilevato come molti maltesi abbiano imparato l'italiano guardando i programmi RAI e Mediaset e che la percentuale di italofoni sia pi\u00f9 elevata oggi rispetto a quando l'italiano era lingua ufficiale delle isole maltesi.\nInoltre la Costituzione dello Stato prevede l'introduzione di altre lingue ufficiali: questo fu fatto in vista di un possibile ritorno dell'italiano come idioma ufficiale.\nA Malta \u00e8 presente l'Istituto Italiano di Cultura e la Societ\u00e0 Dante Alighieri \u00e8 l'unica istituzione italiana ad organizzare corsi di italiano che sono frequentati da 300 studenti all'anno; inoltre l'italiano \u00e8 insegnato in tutte le 30 scuole pubbliche di Malta. Nell'anno scolastico 2011-2012 8.845 studenti studiavano l'italiano come prima o seconda lingua straniera obbligatoria e nell'Universit\u00e0 di Malta insegnano 8 professori di italiano; infatti, anche se la lingua d'insegnamento \u00e8 l'inglese, \u00e8 attivo il dipartimento di italianistica al suo interno. Inoltre il Ministero dell'educazione, il lavoro e la famiglia di Malta pubblica il semestrale \"Lo Stivale\" dal 1981 per gli insegnanti delle scuole pubbliche maltesi ed \u00e8 redatto a Floriana. Dal giugno 2017 viene pubblicato anche un giornale telematico di notizie interamente in lingua italiana, il \"Corriere di Malta\".\nLingua dei segni maltese.\nLa locale lingua dei segni \u00e8 parlata da circa 200 persone e ha ricevuto nel 2016 lo status di lingua ufficiale dello Stato.\nLatino.\nPer molti secoli, Malta \u00e8 stata amministrata dall'ordine cattolico dei Cavalieri di Malta, i cui membri provenivano da diverse parti d'Europa.\nLa lingua latina era usata nella liturgia della Chiesa cattolica fino alle riforme del Concilio Vaticano II, ed \u00e8 stata considerata per secoli una lingua di prestigio, come si pu\u00f2 constatare nelle iscrizioni storiche e nei motti di parecchie istituzioni maltesi.\nPreferenze.\nL'86% della popolazione preferisce parlare in maltese e il 12% in inglese.\nAltre lingue.\nA causa della forte vocazione turistica e alla prossimit\u00e0 dei paesi europei, il 17% dei maltesi conosce il francese ed una percentuale minore (4%) conosce il tedesco.\nPer l'anno scolastico 2011-2012 una circolare governativa illustr\u00f2 le lingue che potevano essere insegnate dalle scuole pubbliche:\n&lt;br&gt;Form I (a partire dagli 11 anni)\nForm II (a partire dai 13 anni)\nMedia.\nPubblicazioni.\nVi \u00e8 lo stesso numero di giornali in maltese e in inglese, ma non ve ne sono molti in italiano, ad eccezione del Corriere di Malta, giornale telematico.\nIl 61,13% della popolazione preferisce leggere libri in inglese, e il 70,89% le riviste in inglese. Solo il 35,75% preferisce leggere libri in maltese e il 22,65% riviste nella stessa lingua.\nRadio.\nSono prevalentemente disponibili stazioni radiofoniche in maltese e in italiano, poche in inglese. \nL'82,41% della popolazione ascolta stazioni in maltese, il 25,41% in italiano, e il 14,69% in inglese.\nTelevisione.\nLe reti televisive maltesi trasmettono prevalentemente in maltese e raramente in inglese. Molti maltesi seguono canali televisivi esteri, in particolare italiani, inglesi, di altri stati europei, o anche canali statunitensi, disponibili via cavo o via satellite.\nUso della lingua maltese online.\nIl maltese non \u00e8 comunemente usato online, infatti la maggioranza dei maltesi usa su internet altre lingue. Su 13 siti web maltesi, 12 sono interamente in inglese.\nFuturo.\nI possibili scenari per il futuro della lingua maltese sono oggetto di studio. Le variet\u00e0 dialettali del maltese sono in declino. Essendo il maltese influenzato dall'inglese e dall'italiano, assistiamo quindi a una deriva linguistica che tende a rendere la lingua pi\u00f9 anglicizzata nel lessico e nella grammatica. Comunque il subire influenze da altre lingue ha sempre fatto parte della storia della lingua maltese, che resta la lingua conosciuta dal 100% della popolazione maltese."}
{"id": "1243828", "revid": "739313", "url": "https://it.wikipedia.org/wiki?curid=1243828", "title": "Oddone di Saint-Amand", "text": "Biografia.\nSaint Amand nacque da una famiglia del Limosino, in Francia. Fu maresciallo del regno di Gerusalemme e successivamente ottenne il titolo di visconte. Nel 1172 un cavaliere templare, Gauthier du Maisnil, venne accusato di aver ucciso un dignitario islamico dal re Amalrico I e Saint Amand si rifiut\u00f2 di giudicarlo citando in proposito la bolla papale che legava i templari alla giurisdizione suprema del pontefice, soprattutto in materia giudiziaria.\nSaint Amand prese parte a molte spedizioni durante il suo magistero: promosse azioni militari a Nablus, Gerico e Jerash, accumulando molte vittorie insieme ai suoi cavalieri templari. Il suo principale successo fu quello riportato nella battaglia di Montgisard, quando pochi cavalieri distrussero un'armata islamica numericamente superiore, comandata da Saladino.\nNel marzo del 1179 Saint Amand supervision\u00f2 la costruzione della fortezza di Chastellet, che rappresent\u00f2 per Saladino un ostacolo difficile, al punto da spingerlo ad offrire ai Templari considerevoli somme di denaro perch\u00e9 essa venisse distrutta. Al rifiuto, Saladino diede l'assalto a Gerusalemme, ma venne sconfitto. Le truppe di Saladino sfondarono le mura della fortezza di Chastellet, ma vennero trucidate dai cristiani. Tentando di attirare l'attenzione del mondo sulle sue vittorie, Saint Amand programm\u00f2 un nuovo attacco alle forze musulmane (Battaglia di Marj Ayun), aiutato dal re Baldovino IV, dal conte Raimondo III di Tripoli e da Ruggero di Moulins. Ad ogni modo, Saladino riusc\u00ec a radunare e decimare le forze cristiane. Baldovino IV sfugg\u00ec alla carneficina e port\u00f2 in salvo la Santa Croce, ma Saint Amand venne catturato e tenuto in ostaggio.\nNell'agosto del 1179, la nuova fortezza dei templari venne conquistata e i cavalieri vi stazionarono anche quando, decapitato dai musulmani, Saint Amand mor\u00ec nelle prigioni di Saladino, probabilmente attorno al 1180. Ai musulmani fu avanzata una proposta di rilascio del prigioniero in cambio di uno dei nipoti del Saladino tenuti in ostaggio dai cristiani, ma i negoziati arrivarono troppo tardi."}
{"id": "1243830", "revid": "827882", "url": "https://it.wikipedia.org/wiki?curid=1243830", "title": "Reliant Scimitar", "text": "La Reliant Scimitar \u00e8 un'autovettura prodotta dalla Reliant in varie serie tra il 1964 ed il 1990.\nScimitar GT.\nQuando la Ogle chiuse i battenti a causa della morte del suo fondatore, la Reliant rilev\u00f2 il progetto pi\u00f9 interessante della piccola Casa inglese, quello della SX250.\nCon una carrozzeria (sempre in fibra di vetro) modificata sensibilmente ed un 6 cilindri in linea Ford di 2553 cm\u00b3 (lo stesso della Ford Zephyr) al posto del V8 Daimler, la Scimitar GT esord\u00ec nel 1964.\nOltre al motore (che con l'alimentazione a 3 carburatori SU e l'arcaica distribuzione con albero a camme laterale che metteva in movimento aste e bilancieri, era in grado di fornire solo 120cv) non c'erano novit\u00e0 sostanziali rispetto alla Ogle \"SX250\".\nNel 1966 la Scimitar GT ottenne un nuovo motore V6 (Ford \"Essex\") di 2994\u00a0cm\u00b3 da 138\u00a0CV.\nAccanto al nuovo 3 litri venne resa disponibile una versione di cilindrata ridotta a 2495\u00a0cm\u00b3 da 119\u00a0CV.\nLa produzione della \"Scimitar GT\" cess\u00f2 nel 1970, dopo 1004 esemplari, cos\u00ec suddivisi:\nScimitar GTE.\nNel 1968, basandosi sempre su un prototipo Ogle (la \"GTS\"), la Reliant lanci\u00f2 una versione a 4 posti della Scimitar, la \"Scimitar GTE\". Con la \"Scimitar GT\" la nuova nata condivideva solo il V6 \"Essex\" di 3 litri, il resto era totalmente nuovo. Oltre ad un nuovo pianale con passo allungato, la \"GTE\" proponeva un sofisticato retrotreno ad assale rigido con parallelogramma di Watt, 4 freni a disco Girling e overdrive per il cambio manuale a 4 marce.\nLa parte pi\u00f9 originale della vettura era, tuttavia, la carrozzeria, coup\u00e9 hatchback in vetroresina, disegnata da Giovanni Michelotti. Dotata di portellone posteriore in vetro (coincidente col lunotto) e di sedile posteriore ribaltabile frazionato in 2 parti, la Scimitar GTE inaugurava il filone delle \"Sport Estate\", che avrebbe avuto una certa diffusione nel corso degli anni settanta (Lotus Excel, Lancia Beta HPE, Volvo P1800 ES, Jensen GT).\nNel 1975 il modello venne completamente rivisto. Il frontale venne ridisegnato (e reso pi\u00f9 in linea coi gusti degli anni '70), il corpo vettura venne allargato e allungato per offrire pi\u00f9 spazio a passeggeri e bagagli. Comparvero anche nuovi paraurti \"di sicurezza\" in acciaio con profilo perimetrale in gomma. Dal punto di vista tecnico le uniche novit\u00e0 riguardavano i freni (maggiorati) e lo sterzo (servoassistenza offerta a richiesta).\nNel 1977, quando la Ford dismise il V6 \"Essex\" in favore del pi\u00f9 moderno (con alberi a camme in testa) V6 \"Cologne\" di 2972\u00a0cm\u00b3, la Scimitar GTE venne equipaggiata col nuovo 2,8 litri prodotto in Germania, nella variante a carburatori da 135\u00a0CV. L'unica trasmissione disponibile divenne il cambio automatico a 3 rapporti, prima offerto come optional.\nla produzione cess\u00f2 nel 1986 dopo 14.273 esemplari prodotti, cos\u00ec suddivisi:\nScimitar GTC.\nNel 1980 venne presentata una versione cabriolet della \"Scimitar GTE 2.8 V6\", denominata \"GTC\". Dotata di carrozzeria in vetroresina rinforzata da un robusto roll bar centrale in acciaio, la \"Scimitar GTC\" aveva la stessa meccanica della contemporanea versione chiusa.\nNe sono state prodotte, fino al 1986, 443 unit\u00e0.\nScimitar SS1 e SST.\nAlla fine degli anni '70 la Reliant decise di proporre al pubblico una piccola spider 2 posti che unisse tre caratteristiche di base: sapore di guida delle spider inglesi classiche, carrozzeria in vetroresina e prezzo d'acquisto economico.\nMentre i tecnici s'occuparono di progettare un nuovo telaio a traliccio centrale (stile Lotus Elan) il disegno della carrozzeria venne affidato a Michelotti.\nPrima di scomparire (1980), lo stilista di Torino riusc\u00ec a completare le linee fondamentali della vettura, che fu poi rifinita in Inghilterra.\nLe sospensioni a ruote indipendenti con bracci trasversali ed il cambio manuale a 5 marce erano i principali atout tecnici di questa piccola sportiva, spinta dai noti 4 cilindri Ford OHC (monoalbero in testa) a carburatore di 1297\u00a0cm\u00b3 (69\u00a0CV) o 1592\u00a0cm\u00b3 (95\u00a0CV).\nNel 1985 venne lanciata la \"Scimitar SS1 1.8 Ti\", equipaggiata con un 4 cilindri turbo di 1809\u00a0cm\u00b3 (135\u00a0CV) d'origine Nissan Motor\nNel 1986 la \"SS1 1.3\" venne rimpiazzata dalla \"SS1 1.4\", con cilindrata maggiorata a 1392\u00a0cm\u00b3 (75\u00a0CV).\nDal 1989 rimase in produzione solo la versione turbo col nome di \"Scimitar SST\". Nel 1991, a seguito di un restyling, cambi\u00f2 nome in Reliant Sabre.\nMiddlebridge Scimitar GTE.\nDopo la cessazione della produzione da parte della Reliant, la Middlebridge Scimitar Ltd. acquis\u00ec nel 1987 i diritti di produzione per la Scimitar GTE e GTC. Questa societ\u00e0, con sede a Beeston (Nottinghamshire), ha prodotto una versione della GTE con varie modifiche e ammodernamenti, come l'alimentazione ad iniezione e il cambio a 5 marce, o in alternativa un cambio automatico a tre rapporti pi\u00f9 overdrive ed era dotata di un motore Ford V6 da 2900\u00a0cm\u00b3 con una potenza di 110\u00a0kW (150\u00a0CV DIN). Solo 77 Scimitar sono state prodotte dalla Middlebridge prima che la societ\u00e0 finisse in amministrazione controllata nel 1990."}
{"id": "1243833", "revid": "1543377", "url": "https://it.wikipedia.org/wiki?curid=1243833", "title": "Rio Maureddus", "text": "Il rio Maureddus \u00e8 un corso d'acqua a regime torrentizio della Sardegna meridionale nei monti del Sulcis.\nSecondo la cartografia dell'Istituto Geografico Militare, il rio Maureddus \u00e8 uno dei due rami che originano il rio Camboni, alla confluenza con il rio Fenugus. Secondo il database idrografico integrato nel navigatore cartografico Sardegna 2D della Regione Sardegna \u00e8 implicitamente il nome con cui \u00e8 indicato il rio Camboni prima della confluenza con il Fenugus.\nNel suo breve percorso riceve le acque di deflusso del versante occidentale della cresta montuosa che si estende dal monte Lattias al monte Genna Strinta. Il principale affluente, da sinistra, \u00e8 \"S'Arriu de Suttu sa Fai\", un ruscello di circa 1,4\u00a0km di lunghezza che nasce a quota 950\u00a0m dalle creste granitiche del complesso di monte Lattias."}
{"id": "1243842", "revid": "9989988", "url": "https://it.wikipedia.org/wiki?curid=1243842", "title": "Colline Metallifere Grossetane", "text": ""}
{"id": "1243851", "revid": "110157", "url": "https://it.wikipedia.org/wiki?curid=1243851", "title": "Mattighofen", "text": "Mattighofen \u00e8 un comune austriaco di 6 144 abitanti nel distretto di Braunau am Inn, in Alta Austria; ha lo status di citt\u00e0 (\"Stadt\"). Qui \u00e8 stata fondata l'azienda motociclistica KTM."}
{"id": "1243854", "revid": "110157", "url": "https://it.wikipedia.org/wiki?curid=1243854", "title": "Altheim (Austria)", "text": "Altheim \u00e8 un comune austriaco di 4 799 abitanti nel distretto di Braunau am Inn, in Alta Austria; ha lo status di citt\u00e0 (\"Stadt\")."}
{"id": "1243856", "revid": "287204", "url": "https://it.wikipedia.org/wiki?curid=1243856", "title": "Edoardo III (Shakespeare)", "text": "Il regno di re Edoardo III (inglese: \"The Reign of King Edward the Third\") \u00e8 dramma storico del teatro elisabettiano, attribuito in parte a William Shakespeare. Fu pubblicato anonimo nel 1596, ma sin dal XVIII secolo si \u00e8 discusso se sia stato composto da Shakespeare, almeno in parte. Ispirata al regno di Edoardo III d'Inghilterra, l'opera si fa beffe della Scozia e degli Scozzesi, e taluni critici ritengono che questo dramma abbia indotto George Nicolson, agente della regina Elisabetta I d'Inghilterra ad Edimburgo, a scrivere nel 1598 a William Cecil, Lord Burghley, per protestare contro il modo in cui gli Scozzesi erano raffigurati nei teatri di Londra.\nTrama.\nL'opera \u00e8 divisa in due parti. La prima parte \u00e8 centrata intorno alla Contessa di Salisbury (la moglie del Conte di Salisbury), la quale, assalita dagli Scozzesi, \u00e8 salvata da re Edoardo III per poi essere importunata da lui. In un tentativo di respingere le proposte di Edoardo, la Contessa promette di uccidere il proprio marito se Edoardo uccider\u00e0 la propria moglie, ma quando il re mostra di accettare questa immorale proposta, lo minaccia di uccidersi se non receder\u00e0 dal proprio intento: Edoardo, vergognandosi, ammette il proprio torto e si calma.\nNella seconda parte del dramma, in cui molte scene ricordano l\"Enrico V\", Edoardo raggiunge il proprio esercito in Francia, dove sta combattendo una guerra per ottenere il trono francese. Le scene si alternano tra il campo francese e quello inglese, dove la disperazione degli Inglesi fa da contraltare all'arroganza dei Francesi; l'attenzione \u00e8 concentrata sul giovane Edoardo, il Principe Nero, che medita sulla moralit\u00e0 della guerra prima di ottenere una vittoria contro tutte le difficolt\u00e0.\nFonti.\nCome nella maggioranza delle opere storiche di Shakespeare, le \"Chronicles\" di Raphael Holinshed sono tra le fonti dell\"Edoardo III\", insieme alle \"Chronicles\" di Jean Froissart; una porzione significativa della parte che la tradizione attribuisce a Shakespeare si basa sulla novella 46 di \"The Palace of Pleasure\" di William Painter, \"The Countesse of Salesberrie\", ma, mentre Painter scrisse che Edoardo era celibe e la Contessa vedova, l'autore dell\"Edoardo III\" era a conoscenza del fatto che erano entrambi sposati e, dunque, fa tentare a Edoardo di convincere la contessa a uccidere i rispettivi consorti e far sembrare le loro morti un doppio suicidio. Secondo Giorgio Melchiori, sebbene le due trame differiscano, vi sono significativi punti di contatto tra il linguaggio di Painter e quello dell'autore del dramma teatrale.\nAutore.\nL\"Edoardo III\" fu pubblicato anonimo (cosa non insolita per i tempi) nel 1596. John Heminges e Henry Condell non inclusero questa opera nel \"First Folio\" delle opere di Shakespeare nel 1623, n\u00e9 fu menzionata da Francis Meres nel \"Palladis Tamia\" (1598), una lista incompleta delle opere del drammaturgo. Questi due fatti pesano contro l'attribuzione dell'opera a Shakespeare.\nMalgrado ci\u00f2 molti critici lo hanno considerato l'autore dell\"Edoardo III\"; nel 1760 lo studioso di Shakespeare Edward Capell incluse questa opera nel suo \"Prolusions; or, Select Pieces of Ancient Poetry, Compil'd with great Care from their several Originals, and Offer'd to the Publicke as Specimens of the Integrity that should be Found in the Editions of worthy Authors\", concludendo che era stata scritta da Shakespeare, sebbene la sua opinione non fosse condivisa dagli studiosi.\nIn anni pi\u00f9 recenti, studiosi di Shakespeare hanno rivisto l'opera con occhio critico, concludendo che alcuni brani sono tanto sofisticati quanto le prime opere del Bardo, in particolare il \"Re Giovanni\" e l\"Enrico VI\"; inoltre alcuni brani dell'opera sono citazioni dirette dei sonetti di Shakespeare, e l'analisi stilistica ha prodotto prove che almeno alcune scene furono scritte da Shakespeare. Nel \"Textual Companion\" all\"Oxford Complete Works of Shakespeare\", Gary Taylor afferma che \"di tutte le opere non canoniche, [\"Edoardo III\"] \u00e8 quello che ha maggior diritto di essere incluso nelle Opere complete\" (l'opera fu poi curata da William Montgomery e inclusa nella seconda edizione dell\"Oxford Complete Works\" del 2005). La prima casa editrice di spicco a produrre un'edizione dell\"Edoardo III\" fu la Cambridge University Press all'intento della sua serie \"New Cambridge Shakespeare\"; da allora un'edizione del Riverside Shakespeare ha incluso l'opera, e anche le serie \"Arden Shakespeare\" e \"Oxford Shakespeare\" hanno intenzione di includere l\"Edoardo III\". Giorgio Melchiori, curatore della \"New Cambridge\", afferma che la scomparsa dell'opera dal canone fu probabilmente dovuta alla protesta del 1598 riguardo alla rappresentazione in scena degli Scozzesi; secondo Melchiori, gli studiosi hanno sempre ritenuto che questa opera, il cui titolo non compare in una lettera del 15 aprile 1598 di George Nicolson (agente di Elisabetta I ad Edimburgo) a Lord Burghley in cui si racconta delle sommosse, fosse una commedia andata perduta, ma la raffigurazione degli Scozzesi nell\"Edoardo III\" \u00e8 cos\u00ec virulento che l'opera fu bandita, ufficialmente o meno, e dimenticata da Heminges e Condell.\nAlcuni studiosi, in particolare Eric Sams, affermano che l'opera fu scritta interamente da Shakespeare, ma l'opinione corrente \u00e8 divisa, con molti studiosi che ritengono sia stata il risultato di una collaborazione, di cui Shakespeare scrisse solo poche scene. Nel 2009 Brian Vickers ha pubblicato il risultato di un'analisi informatica effettuata con un programma in grado di rilevare i plagi: l'analisi suggerisce che il 40% dell'opera fu scritta da Shakespeare, mentre le altre scene furono scritte da Thomas Kyd (1558-1594)."}
{"id": "1243857", "revid": "51323", "url": "https://it.wikipedia.org/wiki?curid=1243857", "title": "Linguaggio degli uccelli", "text": ""}
{"id": "1243858", "revid": "599013", "url": "https://it.wikipedia.org/wiki?curid=1243858", "title": "Sierra Bermeja", "text": "Il termine Sierra Bermeja \u00e8 un toponimo spagnolo che letteralmente significa \"montagna vermiglia\" e pu\u00f2 riferirisi a:"}
{"id": "1243859", "revid": "110157", "url": "https://it.wikipedia.org/wiki?curid=1243859", "title": "Aspach (Austria)", "text": "Aspach \u00e8 un comune austriaco di 2 502 abitanti nel distretto di Braunau am Inn, in Alta Austria; ha lo status di comune mercato (\"Marktgemeinde\")."}
{"id": "1243860", "revid": "466539", "url": "https://it.wikipedia.org/wiki?curid=1243860", "title": "Favolello (genere)", "text": "Un favolello (dal francese \"fabliau\", o meno comunemente \"fableau\"; a volte italianizzato in fabli\u00f2, ) \u00e8 un breve racconto in versi dalla trama semplice e divertente, sviluppatosi in epoca medievale in Francia.\nOrigine del nome.\nIl nome originale francese di questi poemetti \u00e8 \"fableaux\", come dovrebbe essere di regola in base alla derivazione dal latino \"fabula\"; la forma \"fabliaux\", con la \"i\" in luogo della \"e\", era di origine piccarda e venne adottata nel resto della Francia attorno al XVIII secolo. Si \u00e8 ritenuto a lungo che i favolelli fossero di origine orientale, venuti a conoscenza degli occidentali per tradizione orale o attraverso traduzioni latine di raccolte arabe o ebraiche; la cultura alla base dei circa 150 favolelli, scritti quasi tutti fra il XIII e il XIV secolo, \u00e8 tuttavia tipicamente quella francese medievale. I favolelli furono raccolti nella seconda met\u00e0 del XIX secolo in sei volumi da Anatole de Montaiglon e Gaston Raynaud.\nLe caratteristiche del genere.\nJoseph B\u00e9dier, fra i primi studiosi del genere, ha coniato la fortunata definizione di \"contes \u00e0 rire en vers\" (\"racconti di cui ridere in versi\"): sembra infatti che l'unico intento perseguito da questi testi sia di divertire i lettori; questo li distingue da altri generi di letteratura francese breve come i \"dits\", che sono dei racconti che si occupano di soggetti del tutto differenti, o il romanzo, che \u00e8 sempre scritto in versi ma ha una trama e una struttura pi\u00f9 complesse, o ancora le canzoni o i \"lais\", storie d'amore di ispirazione bretone, scritte con uno stile molto ricercato e con numerosi ricorsi al mondo magico e fantastico. I temi pi\u00f9 frequenti sono la sessualit\u00e0 (soprattutto gli adulteri), gli inganni, le disavventure; i protagonisti sono per lo pi\u00f9 borghesi o villani, con qualche eccezione aristocratica, come in \"Le Chevalier qui fit les cons parler\".\nLa struttura \u00e8 sempre formata da ottosillabi rimati a coppie o assonanzati; lo stile nella maggior parte dei casi \u00e8 trascurato (sono esclusi i favolelli d'autore che, invece, presentano una cura stilistica e formale estrema); inoltre questi racconti sono caratterizzati dalla \"brevitas\", cio\u00e8 dalla concisione sia qualitativa che quantitativa (trattano una sola azione, non citano n\u00e9 cosa \u00e8 avvenuto prima n\u00e9 cosa avverr\u00e0 in futuro, ci sono pochi personaggi e tutte le premesse aperte nell'introduzione sono risolte).\nAltro elemento caratterizzante del genere \u00e8 il marcato naturalismo che si nota nella scelta dei temi che trattano per la maggior parte di fatti della vita quotidiana senza volerli idealizzare o infiocchettarli; impossibile dunque trovare lunghe e complicate descrizioni, mentre saranno numerosi i ricorsi alla satira e ai trivialismi.\nEssendo i favolelli racconti comici, gli autori ricorrono alle innumerevoli categorie del riso per rendere i loro racconti piacevoli al pubblico: avremo storie che altro non sono che la parodia dell'amore cortese o dei valori dell'epoca, o ancora, testi che spingono ai massimi livelli la volgarit\u00e0 legata soprattutto alla sfera sessuale e fisiologica. Numerosi sono anche i testi che, per far ridere, ricorrono alla satira del villano (ad esempio: \"Le pet au vilain\" di Rutebeuf).\nIn realt\u00e0, gli stessi favolelli variano molto l'uno dall'altro, per diversi aspetti.\nLa definizione di B\u00e9dier risulta cos\u00ec vaga, perch\u00e9 potrebbe comprendere anche \"dits\" e lai, e restrittiva, perch\u00e9 esclude tutti i favolelli che non provocano riso. Secondo Rychner, studioso di favolelli in tempi pi\u00f9 recenti, l'unica definizione accettabile sarebbe di \"bonnes histories \u00e0 servir apr\u00e8s le repas\", ossia storie adatte a essere recitate dopo i pasti.\nVista la mancanza di una definizione certa, anche il conteggio dei favolelli esistenti \u00e8 controverso: B\u00e9dier ha contato 140 testi prodotti fra il 1159 e il 1340; Per Nykrog ne ha scovati 160; per il recente \"Nouveau Recueil Complet des Fabliaux\" di Willelm Noomen e Nico van den Boogaard, i \"fabliaux\" sarebbero invece 127.\nI favolelli e gli altri generi della narrative breve medievale si evolvono nella novella, di cui troviamo una delle migliori espressioni nel \"Decameron\" di Boccaccio; il favolello del \"vilain mire\" ha influenzato l'opera di Moli\u00e8re \"Il medico per forza\".\nGli autori.\nI favolelli sono testi per la maggior parte anonimi, ma si suppone che siano stati composti soprattutto da \"clerici vagantes\" (chierici girovaghi, detti \"vagantes\") e giullari. Va ricordato che il pi\u00f9 delle volte venivano recitati anche da chi non era autore dei testi, com'era usanza nel Medioevo. Gli autori conosciuti sono Rutebeuf, Jean Bodel, Milles d'Amiens, Jean de Cond\u00e9, Watriquet de Couvin, Douin de Lavesne, Huon le Roi, Henri d'Andeli e Gautier le Leu, alcuni di loro perch\u00e9 gi\u00e0 scrittori di altri opere.\nIl pubblico.\nSi \u00e8 molto discusso sulla composizione del pubblico dei favolelli. Secondo Joseph B\u00e9dier, considerati i temi trattati, si tratterebbe di un tipo di letteratura destinato ai borghesi; secondo Nykrog invece, i favolelli sarebbero nati come parodia delle canzoni di gesta, rivolgendosi quindi allo stesso pubblico cortese, appartenente all'alta societ\u00e0. Rychner ha per\u00f2 ipotizzato, vista l'esistenza di diverse versioni di molti dei favolelli, che i giullari possano aver mutato stile e parti delle trame adattandoli di volta in volta al tipo di pubblico da intrattenere."}
{"id": "1243864", "revid": "289247", "url": "https://it.wikipedia.org/wiki?curid=1243864", "title": "I due nobili cugini (Shakespeare)", "text": ""}
{"id": "1243865", "revid": "767487", "url": "https://it.wikipedia.org/wiki?curid=1243865", "title": "Auerbach (Austria)", "text": "Auerbach \u00e8 un comune austriaco di 558 abitanti nel distretto di Braunau am Inn, in Alta Austria."}
{"id": "1243866", "revid": "298229", "url": "https://it.wikipedia.org/wiki?curid=1243866", "title": "Prefontaine Classic 2007", "text": "Il Prefontaine Classic 2007 \u00e8 un meeting di atletica leggera svoltosi il 10 giugno 2007 a Eugene, Oregon, negli Stati Uniti d'America, facente parte del circuito IAAF World Tour, di cui rappresenta l'ottavo appuntamento stagionale e il secondo e ultimo appuntamento nordamericano, dopo il meeting di New York disputatosi la settimana precedente."}
{"id": "1243873", "revid": "767487", "url": "https://it.wikipedia.org/wiki?curid=1243873", "title": "Burgkirchen", "text": "Burgkirchen \u00e8 un comune austriaco di 2 608 abitanti nel distretto di Braunau am Inn, in Alta Austria."}
{"id": "1243877", "revid": "229617", "url": "https://it.wikipedia.org/wiki?curid=1243877", "title": "Enrico VI, parte Terza", "text": ""}
{"id": "1243878", "revid": "110157", "url": "https://it.wikipedia.org/wiki?curid=1243878", "title": "Eggelsberg", "text": "Eggelsberg \u00e8 un comune austriaco di 2 321 abitanti nel distretto di Braunau am Inn, in Alta Austria; ha lo status di comune mercato (\"Marktgemeinde\").\nGeografia fisica.\nEggelsberg \u00e8 situata a 531 m sul livello del mare con una superficie totale di 24,2\u00a0km\u00b2. ."}
{"id": "1243879", "revid": "339392", "url": "https://it.wikipedia.org/wiki?curid=1243879", "title": "US Termoli", "text": ""}
{"id": "1243880", "revid": "339392", "url": "https://it.wikipedia.org/wiki?curid=1243880", "title": "U.s. Termoli", "text": ""}
{"id": "1243881", "revid": "767487", "url": "https://it.wikipedia.org/wiki?curid=1243881", "title": "Feldkirchen bei Mattighofen", "text": "Feldkirchen bei Mattighofen \u00e8 un comune austriaco di 1 930 abitanti nel distretto di Braunau am Inn, in Alta Austria."}
{"id": "1243882", "revid": "339392", "url": "https://it.wikipedia.org/wiki?curid=1243882", "title": "U s Termoli", "text": ""}
{"id": "1243883", "revid": "30445", "url": "https://it.wikipedia.org/wiki?curid=1243883", "title": "Gyulafeh\u00e9rv\u00e1r", "text": ""}
{"id": "1243884", "revid": "110157", "url": "https://it.wikipedia.org/wiki?curid=1243884", "title": "Franking", "text": "Franking \u00e8 un comune austriaco di 960 abitanti nel distretto di Braunau am Inn, in Alta Austria."}
{"id": "1243886", "revid": "110157", "url": "https://it.wikipedia.org/wiki?curid=1243886", "title": "Geretsberg", "text": "Geretsberg \u00e8 un comune austriaco di 1 128 abitanti nel distretto di Braunau am Inn, in Alta Austria."}
{"id": "1243890", "revid": "287204", "url": "https://it.wikipedia.org/wiki?curid=1243890", "title": "La volpe azzurra (romanzo)", "text": "La volpe azzurra \u00e8 un romanzo dello scrittore islandese Sj\u00f3n, pubblicato per la prima volta nel 2003. In Italia \u00e8 stato pubblicato per la prima volta nel 2006. Con questo romanzo Sj\u00f3n ha vinto, nel 2005, il prestigioso Nordisk r\u00e5ds litteraturpris (Premio letterario del Consiglio nordico).\nEdizioni.\n "}
{"id": "1243891", "revid": "767487", "url": "https://it.wikipedia.org/wiki?curid=1243891", "title": "Love My Life (film)", "text": "Love My Life \u00e8 un film del 2006 diretto da K\u00f4ji Kawano.\nIl soggetto \u00e8 tratto dall'omonimo manga dell'autrice Ebine Yamaji, di cui pertanto rappresenta l'ovvio adattamento video.\nTrama.\nIchiko \u00e8 una studentessa universitaria, nata e cresciuta in una famiglia dai sani principi morali. Dopo la morte della madre, la ragazza stringe una fortissima amicizia con il padre, traduttore di libri americani, al punto da decidere finalmente di venire allo scoperto e confessare al genitore la sua relazione con Eri, sua coetanea e studentessa di Legge.\nQuel che Ichiko non si aspetta \u00e8 che alla sua confessione ne fa subito seguito un'altra, questa volta da parte del padre, il quale a sua volta si confessa omosessuale e spiega alla figlia di come, insieme alla madre (anche lei lesbica), i due avessero deciso di provare a costruire insieme una famiglia.\nA seguito della confessione del padre, tutto il mondo di Ichiko sembra improvvisamente stravolto, e la ragazza deve fare i conti con realt\u00e0 nuove, ed impreviste. Da un lato Ichiko dovr\u00e0 misurarsi con le paure di Take-chan, suo migliore amico, nel venire allo scoperto, dall'altro con l'insofferenza del padre di Eri nei confronti degli atteggiamenti di quest'ultima, e - non meno importante - anche con la crisi del suo rapporto, messo sotto pressione dagli impegni e dalle esigenze della vita quotidiana.\nColonna sonora.\nAd opera del gruppo noodles"}
{"id": "1243892", "revid": "110157", "url": "https://it.wikipedia.org/wiki?curid=1243892", "title": "Gilgenberg am Weilhart", "text": "Gilgenberg am Weilhart \u00e8 un comune austriaco di 1 325 abitanti nel distretto di Braunau am Inn, in Alta Austria."}
{"id": "1243894", "revid": "47767", "url": "https://it.wikipedia.org/wiki?curid=1243894", "title": "Sierra Bermeja (Porto Rico)", "text": "La Sierra Bermeja \u00e8 una piccola catena montuosa situata nella regione sud-occidentale dell'isola di Porto Rico, nei pressi di Lajas, a sud della Cordillera Central.\nI geologi vi hanno trovato le rocce pi\u00f9 antiche di Porto Rico, risalenti al Giurassico, che hanno approssimativamente 190 milioni di anni. Queste rocce possono far parte della crosta oceanica e si pensa che siano giunte addirittura dalla piattaforma oceanica del Pacifico."}
{"id": "1243895", "revid": "6923", "url": "https://it.wikipedia.org/wiki?curid=1243895", "title": "Johan Bruyneel", "text": "Carriera.\nBuon corridore tra gli anni ottanta e novanta, corse tra i professionisti dal 1987 al 1998, gareggiando per importanti squadre come Lotto, Rabobank e soprattutto ONCE. Particolarmente nota, tra gli appassionati italiani, \u00e8 la vittoria alla Coppa Placci del 1992. Nel finale di gara viene staccato da Claudio Chiappucci e Davide Cassani ma i due, in vista dell'arrivo, si controllano riducendo visibilmente la velocit\u00e0. Bruyneel riesce cos\u00ec a riportarsi su di loro a circa 500 metri dal traguardo, superandoli di slancio ed andando a vincere.\nAl Tour de France 1995 vince la tappa, con finale nervoso, di Liegi. Dopo essere andato in fuga viene raggiunto nel finale da Miguel Indurain. Il belga non collabora con lo spagnolo, mettendosi alla sua ruota fino al traguardo per poi superarlo in volata. Grazie al successo veste anche la \"maglia gialla\", seppure per un solo giorno. Durante la tappa seguente, una cronometro individuale vinta proprio da Indurain, non riesce infatti a confermare la \"leadership\".\nDisputa il miglior \"grande giro\" della carriera nel 1995, alla Vuelta a Espa\u00f1a. Nonostante corra in appoggio del compagno di squadra Laurent Jalabert, poi vincitore della corsa, riesce a tenere il ritmo dei migliori su tutte le salite e a Madrid va a occupare il terzo gradino del podio a 6'48\" dal francese.\nConclusa l'attivit\u00e0 agonistica, nel 1999 assunse il ruolo di direttore sportivo nella squadra americana US Postal Service (rinominata Discovery Channel nel 2005). A indurlo a intraprendere tale carriera fu Lance Armstrong, che un anno prima aveva ripreso le attivit\u00e0 dopo aver sconfitto il cancro; sotto la direzione di Bruyneel, il corridore statunitense conquist\u00f2 sette Tour de France (che gli vennero poi revocati per doping nel 2012).\nDopo lo scioglimento della Discovery Channel, Bruyneel passa alla squadra kazaka Astana, ove trova Alberto Contador (che sotto la sua gestione in due anni vince un Tour de France, un Giro d'Italia ed una Vuelta a Espa\u00f1a) e poi nuovamente Lance Armstrong. Bruyneel ha inoltre avuto alle proprie dipendenze vari altri campioni, quali George Hincapie, Roberto Heras, Paolo Savoldelli, Andreas Kl\u00f6den, Tyler Hamilton, Floyd Landis e Levi Leipheimer.\nNell'aprile 2014, a seguito del \"caso Armstrong\", in cui l'USADA prova che nelle formazioni da lui dirette il doping di squadra era pratica costante, Bruyneel viene squalificato dall'attivit\u00e0 sportiva per dieci anni, con scadenza all'11 giugno 2022."}
{"id": "1243898", "revid": "322321", "url": "https://it.wikipedia.org/wiki?curid=1243898", "title": "Special Olympics", "text": "Special Olympics Inc. \u00e8 l'associazione sportiva internazionale che organizza, con cadenza quadriennale, i Giochi Olimpici Speciali.L'associazione \u00e8 membro di SportAccord e riconosciuta dal Comitato Olimpico Internazionale.\nStoria.\nFondata da Eunice Kennedy Shriver negli Usa nel 1968, propone ed organizza allenamenti ed eventi per persone con disabilit\u00e0 intellettiva e per ogni livello di abilit\u00e0.\nPredispone un programma internazionale di allenamento sportivo e competizioni atletiche per 5.169.489 ragazzi ed adulti con disabilit\u00e0 intellettiva. Nel mondo sono 180 i Paesi che adottano il programma Special Olympics, 1.114.697 di volontari aiutano a realizzare ogni anno circa 103.540 grandi eventi.\nIn Italia \u00e8 riconosciuta dal CONI come Associazione benemerita dal 2004 e dal CIP dal 2008. Ogni anno organizza Giochi Nazionali e Regionali in 10 discipline sportive; annualmente una rappresentativa italiana viene chiamata a partecipare alternativamente ai Giochi Mondiali (Invernali o Estivi) o a quelli Europei.\nNell'ottobre 2006 sono stati organizzati a Roma i Giochi Olimpici Speciali giovanili d'Europa (\"Special Olympics European Youth Games\"), ai quali hanno partecipato 1.500 atleti provenienti da 55 Paesi di Europa ed Eurasia. Il 3 dicembre 2007, Giornata Mondiale della Disabilit\u00e0, la Delegazione di Atleti e Tecnici, di ritorno dai Giochi Mondiali di Shanghai, \u00e8 stata ricevuta al Quirinale dal presidente della Repubblica Italiana, Giorgio Napolitano, che ha assegnato alle Special Olympics una targa al merito sportivo della Presidenza.\nHanno ricoperto il ruolo di presidente di \"Special Olympics Italia\":\nAngelo Moratti, che insieme ad Alessandro Palazzotti e Federico Vicentini ricopre la carica di vicepresidente nazionale, fa anche parte del consiglio d'amministrazione di Special Olympics International Inc.\nAlternarsi.\nI Giochi Mondiali Estivi Special Olympics si tengono ogni quattro anni come per l'edizione invernale: le due manifestazioni sono sfalsate di due anni esattamente come avviene per i Giochi Olimpici."}
{"id": "1243900", "revid": "110157", "url": "https://it.wikipedia.org/wiki?curid=1243900", "title": "Haigermoos", "text": "Haigermoos \u00e8 un comune austriaco di 596 abitanti nel distretto di Braunau am Inn, in Alta Austria."}
{"id": "1243901", "revid": "1745361", "url": "https://it.wikipedia.org/wiki?curid=1243901", "title": "Piqu\u00e9 (tessuto)", "text": "Il piqu\u00e9 (talvolta italianizzato in \"picch\u00e9\") \u00e8 un tessuto di cotone con piccoli motivi in rilievo, rombi, quadrati, puntolini, generalmente bianco.\nCaratteristiche.\nTessuto composto, necessita per l'armatura di due orditi (uno di fondo teso e uno supplementare lento) e per la tessitura di due trame (una per il fondo e una per l'imbottitura). I fili dell'ordito di fondo, con la maggiore tensione fanno abbassare i fili della trama, quando ci passano davanti, formando una depressione mentre i fili lenti rimangono in superficie creando il rilievo, si forma cos\u00ec l'effetto trapuntato esaltato dalla trama d'imbottitura di filato pi\u00f9 soffice.\nNe risulta un tessuto operato, morbido e fresco, tradizionalmente bianco o di colori chiari.\nLe versioni pi\u00f9 pesanti sono adatte all'arredamento o alla biancheria da letto, in particolare copriletti e trapunte.\nLe versioni leggere, molto fresche, si usano per l'abbigliamento estivo, soprattutto per le polo ma anche per camicie, giacche e capi per bambini. In alcuni paesi dal clima caldo, come Israele vengono usate addirittura per confezionare coperte particolarmente fresche e leggere.\nMaglieria.\nNella maglieria industriale il termine piqu\u00e9 indica un tipo di maglina con una lavorazione trapuntata, usata per la realizzazione della maglietta polo, di camicie e di capi di abbigliamento sportivo."}
{"id": "1243902", "revid": "838137", "url": "https://it.wikipedia.org/wiki?curid=1243902", "title": "Delahaye 4 1/2-6HP", "text": "La 4 1/2-6HP era un'autovettura di fascia alta prodotta dal 1898 al 1901 dalla Casa automobilistica francese Delahaye.\nProfilo.\nPresentata nel 1898, era chiamata a raccogliere il testimone della Type 1. Era equipaggiata da un bicilindrico da 2.2 litri in grado di erogare una potenza massima compresa tra i 4.5 ed i 6 CV, da cui il nome della vettura.&lt;br&gt;\nFu prodotta fino al 1901 e fu sostituita dalla pi\u00f9 innovativa Type 10B."}
{"id": "1243903", "revid": "110157", "url": "https://it.wikipedia.org/wiki?curid=1243903", "title": "Handenberg", "text": "Handenberg \u00e8 un comune austriaco di 1\u00a0286 abitanti nel distretto di Braunau am Inn, in Alta Austria."}
{"id": "1243905", "revid": "110157", "url": "https://it.wikipedia.org/wiki?curid=1243905", "title": "Helpfau-Uttendorf", "text": "Helpfau-Uttendorf \u00e8 un comune austriaco di 3\u00a0446 abitanti nel distretto di Braunau am Inn, in Alta Austria; ha lo status di comune mercato (\"Marktgemeinde\"). Capoluogo comunale \u00e8 Uttendorf.\nStoria.\nL'area dove sorge Helpfau-Uttendorf era gi\u00e0 popolata nell'et\u00e0 della pietra, come attestano vari ritrovamenti archeologici tra i quali una collana d'oro, estratta da una tomba e custodita in un museo a Linz. Fino all'et\u00e0 moderna furono conservate delle strade romane nella frazione di Lohnau. \nLa prima citazione del paese risale al 1120. Fino al 1780 Helpfau-Uttendorf fece parte della Baviera; divenne austriaca dopo la pace di Teschen del 1779. Durante le guerre napoleoniche divenne nuovamente bavarese, per tornare all'Austria nel 1814. Nel 1835 fu distrutto totalmente e fu ricostruita nel 1841.\nMonumenti e luoghi d'interesse.\nArchitetture religiose.\nA Helpfau-Uttendorf si trovano quattro chiese. La pi\u00f9 nota \u00e8 quella che si trova sulla collina Kavalienberg, gi\u00e0 parte di un castello (Schlosskapelle) le cui pietre furono in seguito usate per la costruzione dell'ospedale di Braunau am Inn. La chiesa del castello \u00e8 il simbolo e il centro della localit\u00e0. \nLa Filialkirche Sankt Florian bei Helpfau \u00e8 una chiesa gotica che sorge nella frazione di Sankt Florian bei Helpfau; davanti dalla chiesa c'\u00e8 un cimitero della seconda guerra mondiale. \nArchitetture civili.\nLa piazza del mercato \u00e8 il centro storico di Uttendorf. Qui si trovano locali, negozi, banche ed edifici amministrativi. Nel 1835, a causa di un incendio, il mercato fu distrutto completamente salvo tre edifici; nel 1841 \u00e8 stato ricostruito, assumendo la forma odierna.\nIl Mattigtaler Heckenlabyrinth der Menschenrechte (\"Labirinto dei diritti umani della Mattigtal\", MHM) sorse a partire dal 2005 in localit\u00e0 Reichsdorf in seguito a un'iniziativa privata. Con un diametro di 64 metri e una lunghezza delle siepi di circa 1\u00a0000 metri, dal 2014 sar\u00e0 il labirinto pi\u00f9 grande di tutta l'Austria, accessibile al pubblico. Il motto del labirinto (\u00abIncontriamoci nella mente della fraternit\u00e0\u00bb) \u00e8 tratto dalla Dichiarazione universale dei diritti umani del 1948. Lo scultore Stefan Esterbauer ha progettato una scultura da porre al centro del labirinto.\nGeografia antropica.\nHelpfau-Uttendorf confina con i comuni di Burgkirchen a nord-ovest, Mauerkirchen a nord, Moosbach a nord-est, Maria Schmolln a sud-est, Schalchen a sud e Pischelsdorf am Engelbach a sud-ovest.\nSuddivisioni amministrative.\nI comuni catastali di Helpfau-Uttendorf sono Helpfau, Kager, Sankt Florian bei Helpfau e Uttendorf; inoltre sono presenti le frazioni minori di Alm, Anzenberg, Brunning, Freihub, Gaismannslohen, H\u00f6fen, Heitzing, Lohnau, Ort, Reichsdorf, Reith, Scheiblberg, Sonnleiten, Steinbruch, Steinr\u00f6dt, Stra\u00df e Wienern. \nEconomia.\nNegli ultimi decenni del XX secolo a Helpfau-Uttendorf si \u00e8 formata una zona industriale di notevole estensione, con imprese di spedizioni, segherie, un centro di smaltimento rifiuti, produttori di porte, stamperie, aziende di rivestimenti e imprenditori edili. A causa della scarsit\u00e0 di terreni disponibili \u00e8 stata pianificata la \"Industriegebiet S\u00fcd\", al confine con il comune di Schalchen tra il fiume Mattig e la strada B 147, ma \u00e8 ancora poco edificata. Altre aziende sorgono anche fuori di queste zone, come un birrificio che si trova nel centro di Uttendorf.\nInfrastrutture e trasporti.\nStrade.\nIl comune \u00e8 attraversato dalla B147 (Braunauer Stra\u00dfe) e, nella zona industriale, dalla B 142 (Mauerkirchener Stra\u00dfe), che si biforca verso Altheim. La circonvallazione di Mattighofen, in progetto, sar\u00e0 collegata a Uttendorf.\nFerrovie.\nHelpfau-Uttendorf \u00e8 attraversata dalla Mattigtalbahn (\"Ferrovia della Mattigtal\"); molti lavoratori e studenti sono pendolari tra Helpfau-Uttendorf e Salisburgo o Braunau am Inn.\nMobilit\u00e0 urbana.\nLe linee di autobus 320 e 330 rendono possibile tanto il viaggio verso altre localit\u00e0, come Braunau am Inn o Stra\u00dfwalchen, quanto gli spostamenti all'interno del comune.\nAmministrazione.\nIl sindaco di Helpfau-Uttendorf \u00e8 Josef Johann Leimer, del Partito Popolare Austriaco (\u00d6VP). "}
{"id": "1243906", "revid": "2149408", "url": "https://it.wikipedia.org/wiki?curid=1243906", "title": "Piquet", "text": ""}
{"id": "1243907", "revid": "1276819", "url": "https://it.wikipedia.org/wiki?curid=1243907", "title": "Naomi Hunter", "text": "Naomi Hunter \u00e8 un personaggio immaginario della serie di videogiochi \"Metal Gear\" della Konami.\n\u00c8 la dottoressa e scienziata a capo dello staff medico della FOXHOUND e fa parte della squadra di sostegno remoto assemblata per aiutare Solid Snake durante la sua missione sull'isola di Shadow Moses, in \"Metal Gear Solid\", ambientato nel 2005. Ricompare tra i personaggi principali in \", ambientato nove anni dopo.\nStoria.\nAll'et\u00e0 di otto anni si trovava in Rhodesia (l'attuale Zambia e Zimbabwe), era solo una bambina sporca e mezza morta di fame, fino a quando venne trovata da un ragazzo, ovvero Frank Jaeger, che divise le sue razioni con lei, e decise di prendersene cura, adottandola come se fosse sua sorella.\nSuccessivamente Frank, ovvero il pi\u00f9 fedele luogotenente di Big Boss, nonch\u00e9 l'unico membro ad aver ricevuto il nome in codice di Gray Fox, torn\u00f2 a Zanzibar Land per continuare la guerra. Qui Fox incontr\u00f2 Snake, amico di vecchia data, ma stavolta essi lavoravano per fazioni diverse, e dovettero battersi l'un l'altro a mani nude in un campo minato.\nSnake vinse lo scontro, e mand\u00f2 Fox a casa, ridotto a un povero mutilato, e quando lo venne a sapere Naomi, giur\u00f2 vendetta ed entr\u00f2 nella FOXHOUND, cos\u00ec da avere maggiore possibilit\u00e0 di incontrarlo. Ci vollero due anni perch\u00e9 ci\u00f2 accadesse, e per tutto questo tempo Snake era per Naomi come una specie di ossessione, pensando solamente tutto quel tempo al giorno della sua vendetta.\nQuando lo incontr\u00f2 per esaminarlo prima della missione a Shadow Moses, Naomi inietta a Snake un particolare virus chiamato FOXDIE, regolandolo con un valore diverso da tutti gli altri personaggi che sono stati contagiati dal medesimo virus, cos\u00ec da risparmiare la vita di Snake durante la sua missione, ma lasciandolo vulnerabile ad una data ulteriore.\nTuttavia si venne a conoscenza che lavorava come spia mandando messaggi in codice in Alaska, quindi fu messa agli arresti e disertata dalla missione.\nInfine nello scontro tra Snake e il Metal Gear REX, Fox aiut\u00f2 Snake nel distruggerlo, ma proprio il cyborg fu messo alle strette dallo stesso Metal Gear, e riusc\u00ec a distruggergli il radome, ma finendo ucciso schiacciato da una delle massicce gambe del REX.\nDopo la fuga da Shadow Moses, Snake contatta Naomi e le racconta dell'ultimo messaggio di Frank per lei, cio\u00e8 che l'ha sempre amata, ma preferisce nascondere la confessione finale di Fox riguardo ai suoi genitori.\nNaomi inoltre compare nel trailer mostrato all'E3 2006 di \". Nel trailer Naomi fa una previsione riguardante la salute di Snake, informandolo che gli restano sei mesi da vivere.\nIl suo nome non \u00e8 realmente il suo, perch\u00e9 essendo diventata orfana fin dalla tenera et\u00e0, non sa il suo nome, quanti anni ha, il suo paese natale, chi fossero i suoi genitori, non sa niente delle sue origini, per questo decise di fare la scienziata, cos\u00ec analizzando i suoi geni, sperava di riuscire a capire il suo vero nome, la sua nazionalit\u00e0, i suoi genitori, ecc.\nQuindi in qualche modo, \u00e8 entrata in possesso dei documenti della vera Naomi Hunter, smarrita da qualche parte in Medio Oriente."}
{"id": "1243909", "revid": "110157", "url": "https://it.wikipedia.org/wiki?curid=1243909", "title": "Hochburg-Ach", "text": "Hochburg-Ach \u00e8 un comune austriaco di 3 170 abitanti nel distretto di Braunau am Inn, in Alta Austria."}
{"id": "1243910", "revid": "110157", "url": "https://it.wikipedia.org/wiki?curid=1243910", "title": "H\u00f6hnhart", "text": "H\u00f6hnhart \u00e8 un comune austriaco di 1 409 abitanti nel distretto di Braunau am Inn, in Alta Austria."}
{"id": "1243911", "revid": "1543377", "url": "https://it.wikipedia.org/wiki?curid=1243911", "title": "Rio de Is Abius", "text": "Il rio de Is Abius \u00e8 un piccolo torrente che scorre, nel sud della Sardegna. Il toponimo \"is abius\" fa riferimento ad uno dei nomi sardi dell'ontano nero. \nPercorso.\nIl torrente si forma sulle pendici settentrionali del monte Genna Strinta, nella catena dei Monti del Sulcis; nel suo breve tratto in direzione nordest, scorre in una valle compresa fra l'alto corso del rio Camboni a ovest e quello del rio Marroccu de Siliqua a est, raccogliendo le acque di deflusso dei rilievi collinari (300\u2013500\u00a0m di altitudine) dislocati a ovest della catena che collega Genna Strinta al monte Arcosu. \u00c8 un affluente del Rio Camboni.\nBacino idrografico.\nIl suo bacino idrografico, dalla conformazione piuttosto stretta, \u00e8 composto da brevi ruscelli e torrenti alimentati nei periodi piovosi. Gli affluenti con una denominazione propria, riportati sulle carte IGM, sono il riu Genna de Arena (lunghezza 970\u00a0m) e il Gutturu Mortu (lunghezza 500\u00a0m), entrambi confluenti da destra. A sua volta il Gutturu Mortu riceve da sinistra le acque di un rivo denominato S'Arriu de s'Arcu s'Arena, lungo circa 860 metri."}
{"id": "1243917", "revid": "110157", "url": "https://it.wikipedia.org/wiki?curid=1243917", "title": "Jeging", "text": "Jeging \u00e8 un comune austriaco di 693 abitanti nel distretto di Braunau am Inn, in Alta Austria."}
{"id": "1243918", "revid": "110157", "url": "https://it.wikipedia.org/wiki?curid=1243918", "title": "Kirchberg bei Mattighofen", "text": "Kirchberg bei Mattighofen \u00e8 un comune austriaco di 1 138 abitanti nel distretto di Braunau am Inn, in Alta Austria."}
{"id": "1243919", "revid": "287204", "url": "https://it.wikipedia.org/wiki?curid=1243919", "title": "Sjon", "text": ""}
{"id": "1243920", "revid": "287204", "url": "https://it.wikipedia.org/wiki?curid=1243920", "title": "Federico Guglielmo di Brandeburgo", "text": ""}
{"id": "1243921", "revid": "110157", "url": "https://it.wikipedia.org/wiki?curid=1243921", "title": "Lengau", "text": "Lengau \u00e8 un comune austriaco di 4 567 abitanti nel distretto di Braunau am Inn, in Alta Austria."}
{"id": "1243923", "revid": "446353", "url": "https://it.wikipedia.org/wiki?curid=1243923", "title": "Function", "text": "Function \u00e8 un singolo del 2012 del rapper statunitense E-40, tratto dall'album \"\". \u00c8 il terzo singolo estratto e al brano partecipano i rapper YG, Iamsu! e Problem. La canzone \u00e8 prodotta da Trend del gruppo League of Star 2012. La canzone \u00e8 stata certificata Gold dalla RIAA il 3 novembre 2016."}
{"id": "1243927", "revid": "123534736", "url": "https://it.wikipedia.org/wiki?curid=1243927", "title": "Sergio Vazzoler", "text": "Biografia.\nLaureato in ingegneria elettronica a Padova, \u00e8 stato ricercatore del CNR dal 1969 al 2002. \u00c8 stato consigliere comunale a Venezia dal 1980 al 2005, Assessore Comunale ai Trasporti e Servizi Pubblici dal 1980 al 1987 e all'Edilizia Privata dal 1989 al 1990 e deputato dal 1987 al 1992 nella X legislatura. Infine \u00e8 stato anche segretario regionale dei Socialisti Democratici Italiani e membro della Direzione Nazionale."}
{"id": "1243931", "revid": "144796", "url": "https://it.wikipedia.org/wiki?curid=1243931", "title": "Giovanni il Cicerone", "text": ""}
{"id": "1243932", "revid": "144796", "url": "https://it.wikipedia.org/wiki?curid=1243932", "title": "Giovanni di Brandeburgo-Kulmbach", "text": ""}
{"id": "1243933", "revid": "73997", "url": "https://it.wikipedia.org/wiki?curid=1243933", "title": "Twisted Sisters", "text": ""}
{"id": "1243934", "revid": "599013", "url": "https://it.wikipedia.org/wiki?curid=1243934", "title": "Sottoproletariato", "text": "Il sottoproletariato (in tedesco \"Lumpenproletariat\", letteralmente \"proletariato cencioso\"), nelle moderne societ\u00e0 industriali, \u00e8 la classe sociale economicamente e culturalmente pi\u00f9 degradata, priva di coscienza di classe e non organizzata sindacalmente, i cui componenti traggono il loro reddito da occupazioni vicine a quelle del proletariato ma tuttavia occasionali o talvolta invece sfocianti nell'illegalit\u00e0.\nIl termine sorge per definire la classe sociale economicamente pi\u00f9 debole rispetto al proletariato, che, invece, pu\u00f2 fare affidamento su un reddito relativamente pi\u00f9 stabile e sicuro, bench\u00e9 basso, e pu\u00f2 vantare una maggiore coscienza di classe nonch\u00e9 una maggiore organizzazione dovuta all'inquadramento sindacale. Spesso si fa riferimento al sottoproletariato \"urbano\", proprio per sottolinearne i caratteri di tipicit\u00e0 nei contesti cittadini e metropolitani.\nStoria.\nGi\u00e0 nell'antica Roma nacque l'esigenza di definire una classe al di sotto dei proletari, per poter portare a termine con efficacia i censimenti. Se nei secoli successivi la figura dei sottoproletari venne sempre pi\u00f9 associata a quella dei vagabondi e dei mendicanti, nel 1848 Karl Marx li defin\u00ec come ladri e delinquenti, privi di mestieri, senza scrupoli e lazzaroni. Nel corso del Novecento si \u00e8 diffusa la convinzione che il sottoproletario sia pi\u00f9 che un segnale di arretratezza, un'inevitabile conseguenza del modello di sviluppo capitalista.\nCaratteristiche.\nGli studi sociologici riguardanti il sottoproletariato hanno evidenziato una serie di elementi caratterizzanti, quali l'incapacit\u00e0 di organizzarsi politicamente e socialmente, la mancanza di un potenziale rivoluzionario, l'assenza di mobilit\u00e0 sociale, la disorganizzazione e caoticit\u00e0 quotidiana, una disoccupazione cronica, l'essere possibile serbatoio di manovalanza della malavita e di bracci armati di movimenti politici violenti e criminali.\nCause e origini.\nGli studi sociologici contemporanei hanno individuato alcune cause comuni presenti nelle realt\u00e0 moderne, tra le quali annoveriamo uno sviluppo economico a macchia di leopardo, una disorganizzazione sociale dovuta sia a motivi economici sia a fattori politico-militari, un mercato del lavoro libero, un sempre pi\u00f9 crescente cinismo selettivo che esclude dal mercato del lavoro, per motivi di et\u00e0 o per pastoie burocratiche e normative, individui ancora in grado di svolgere determinate mansioni, una urbanizzazione incontrollata tendente a creare nuovi ghetti. In generale finch\u00e9 la societ\u00e0 non riuscir\u00e0 a garantire la piena occupazione, sar\u00e0 inevitabile l'esistenza del sottoproletariato, della malavita e del seguito popolare a ideologie totalitarie (come fascismo e nazismo)."}
{"id": "1243936", "revid": "152717", "url": "https://it.wikipedia.org/wiki?curid=1243936", "title": "Livello medio mare", "text": ""}
{"id": "1243937", "revid": "767487", "url": "https://it.wikipedia.org/wiki?curid=1243937", "title": "Z\u00e1polya", "text": "La famiglia Szapolyai o Z\u00e1polya fu un'antica famiglia nobile ungherese, protagonista nella politica del Regno d'Ungheria dalla seconda met\u00e0 del XV secolo alla seconda met\u00e0 del XVI secolo.\nArmoriale.\nQui di seguito sono elencati gli stemmi adottati nel corso del tempo dalla famiglia Z\u00e1polya, dalle origini sino al 1571, anno dell'estensione della famiglia. "}
{"id": "1243938", "revid": "838137", "url": "https://it.wikipedia.org/wiki?curid=1243938", "title": "Delahaye 3 1/2 HP", "text": "La 3 1/2 HP era un'autovettura di fascia media prodotta dal 1898 al 1901 dalla Casa automobilistica francese Delahaye.\nProfilo.\nQuesta vettura segn\u00f2 l'ingresso della Delahaye nel settore delle vetture di fascia media. Si trattava di una vettura disponibile sia come biposto scoperta, sia con due posti di fortuna dietro ai sedili anteriori. In quest'ultima configurazione, i sedili anteriori erano ricopribili da una capote in tela, che per\u00f2 lasciava scoperti i sedili posteriori.&lt;br&gt;\nIn entrambe le configurazioni era comunque equipaggiata da un monocilindrico da 1521 cm\u00b3 in grado di erogare una potenza massima di appena 3.5 CV, una potenza decisamente scarsa, come in tutte le primissime Delahaye. La trazione era posteriore ed il cambio era manuale a 2 marce.&lt;br&gt;\nFu prodotta fino alla fine del 1901 e fu sostituita dalla Type 37, tecnicamente molto pi\u00f9 raffinata e potente."}
{"id": "1243946", "revid": "298229", "url": "https://it.wikipedia.org/wiki?curid=1243946", "title": "Silvana Cruciata", "text": "Vanta inoltre tre medaglie ai Campionati del mondo di corsa campestre (\"IAAF World Cross Country Championships\") e cinque titoli nazionali assoluti. Detentrice, dal 1981, della miglior prestazione europea sull'ora con la distanza percorsa di 18.084 metri.\nBiografia.\nMaratoneta, correva per i colori della \"Fiamma Logan Roma\". Nel 1978 \u00e8 campionessa italiana nei 1.500 metri. Nel 1980 \u00e8 stata primatista italiana della maratona con il tempo di 2 ore 44 primi e 31 secondi. Nel 1981 stabil\u00ec il record mondiale femminile dell'ora di corsa, con km 18,084.\nCarriera.\nMedaglia di bronzo ai Campionati del mondo di Corsa campestre a squadre a Madrid nel 1981.\nVince due volte la medaglia d'argento ai Campionati Mondiali di Cross di Monza 1974 e di Chepstow 1976. Vince, con il tempo di 8'57\"10,la medaglia di bronzo nei 3000m alla Coppa del Mondo di Roma nel 1981. Si classifica al terzo posto alla Coppa Europa di Bod\u00f8 nel 1981 nei 3000 m con il tempo di 8'47\"10.\nNel 1974 vince il titolo italiano sui 3000 m con il tempo di 9'22\"8 e, sempre sulla stessa distanza, si ripete nel 1978 (9'05\"1) e nel 1981 (8'50\"74). Nel 1978 si aggiudica il titolo italiano indoor nei 1500m con il tempo di 4'18\"80. Nel 1981 vince il titolo italiano della maratona con il tempo di 2h45'23.\nNel 1974 prende parte ai Campionati Europei di Roma 1974 dov'\u00e8 eliminata in batteria nei 1500 m con il tempo di 4'22\"6. Nel 1976 prende parte alle Olimpiadi di Montreal dov'\u00e8 eliminata nella batteria nei 1500 m con il tempo di 4'16\"78.\nNel 1978. stabilisce una serie di primati italiani durante il corso della stagione indoor. Al meeting internazionale di Milano, con il tempo di 2'06\"1, migliora il limite italiano degli 800 metri di Donata Govoni (2'06\"3); nel Triangolare Italia-Belgio-Spagna, stabilisce il nuovo record nazionale dei 1500 metri con il tempo di 4'21\"4 (prec. Margherita Gargano, 4'24\"9). Sulla stessa distanza, il limite \u00e8 nuovamente migliorato in 4'18\"5 in occasione dei Campionati Italiani di Milano. Grazie a queste performance, la Cruciata prende parte ai Campionati Europei indoor di Milano e si classifica al 5\u00ba posto nei 1500 m con il nuovo primato italiano di 4'12'5, in una gara impossibile dominata dalle rumene Sila (4'07\"1) e Marasescu (4'07\"4), mentre non raggiunge la finale negli 800 metri, nonostante il nuovo limite italiano fissato a 2'04\"7.\nNel 1981, a Roma, con il tempo di 8'46\"8 (passaggi: 2'54\"06 ai 1000m; 5'50\"0 ai 2000m; 1'09\"9 negli ultimi 400m) toglie il record italiano a Gabriella Dorio (8'50\"0) sui 3000 metri, mentre manca per un decimo quello sul Miglio, correndo, nella riunione internazionale di Stoccolma, la gara in 4'24\"60 (4'23\"39 \u00e8 il record della Dorio), gara che vince battendo la norvegese Grete Waitz. Sempre nello stesso anno, a Roma, stabilisce la migliore prestazione mondiale sull'ora di pista percorrendo 18.084 m, record che resiste tutt'oggi, come miglior prestazione europea. Nel passaggio ai 10000 metri, la Cruciata stabilisce il record italiano col tempo di 33'02\"0 (prec. 33'39\"0 Paola Pigni). Convocata per la Coppa del Mondo, si aggiudica sui 3000 metri, in una gara di grande agonismo, la medaglia di bronzo col tempo di 8'57\"10, alle spalle della tedesca Zauber (8'54\"89) e della rumena Maricica Puica (8'55\"80).\nTitoli nazionali.\nVanta 5 titoli assoluti, 4 outdoor e 1 indoor.\nRecord.\nHa stabilito il record italiano di maratona in due occasioni, 1976 e 1980"}
{"id": "1243947", "revid": "2210568", "url": "https://it.wikipedia.org/wiki?curid=1243947", "title": "Carlo II Eugenio di W\u00fcrttemberg", "text": "Biografia.\nI primi anni.\nCarlo Eugenio, noto soprattutto col solo nome di Carlo, era il primo figlio maschio del duca Carlo Alessandro e della di lui moglie, Maria Augusta di Thurn und Taxis (11 agosto, 1706 \u2013 1\u00ba febbraio, 1756).\nDal 1736 la sua educazione venne affidata alla sua nonna materna, la principessa di Lobkowicz, al quale il giovane duca ereditario rimarr\u00e0 sempre molto affezionato. L'anno successivo, ad ogni modo, suo padre mor\u00ec precocemente e Carlo Eugenio venne chiamato ad ascendere al trono paterno ancora novenne. Fino al raggiungimento della sua maggiore et\u00e0, ad ogni modo, l'amministrazione del ducato venne affidata dapprima al duca Carlo Rodolfo di W\u00fcrttemberg-Neuenstadt (1667 \u2013 1742) che grav\u00f2 lo stato di insuccessi e si dimise nel 1738 lasciando la tutela in affidamento al duca Carlo Federico di W\u00fcrttemberg-Oels.\nNel frattempo, per sottrarlo all'influenza degli Asburgo, il giovane Carlo venne cresciuto a Berlino presso la corte di Federico II di Prussia finch\u00e9, compiuti sedici anni, assunse direttamente i compiti di governo del W\u00fcrttemberg.\nIl governo del ducato.\nMorto Carlo Rodolfo di W\u00fcrttemberg-Neuenstadt ed ottenute pienamente le redini del governo del ducato nel 1744 con la dichiarazione della maggiore et\u00e0, la prima preoccupazione di Carlo II Eugenio fu quella di far seppellire la salma del finanziere di origine ebraica Joseph S\u00fc\u00df Oppenheimer, consulente finanziario di suo padre, che era stato fatto impiccare un anno dopo la morte di questi, a seguito di un processo molto discusso, dal reggente Carlo Rodolfo di W\u00fcrttemberg-Neuenstadt (4 febbraio 1738), ed il cui corpo rimase esposto al pubblico ludibrio in una gabbia di ferro per sei anni.\nL'insediamento al governo del W\u00fcrttemberg da parte di Carlo Eugenio coincise con il culmine dell'assolutismo, ed il giovane duca fece di tutto per rendere la sua corte una delle pi\u00f9 brillanti d'Europa. Con il dispendio di grandi mezzi finanziari che port\u00f2 il W\u00fcrttemberg nuovamente sull'orlo della rovina, riun\u00ec presso la sua corte i migliori artisti di ogni settore, le feste del duca divennero leggendarie e furono eretti alcuni nuovi castelli (il Palazzo Nuovo di Stoccarda, il Castello Solitude e quello di Hohenheim). Segu\u00ec sapientemente le direttive gi\u00e0 impartite a suo padre dall'Oppenheimer e port\u00f2 il W\u00fcrttemberg ad una sempre crescente evoluzione moderna.\nNel 1765, Carlo Eugenio fond\u00f2 la biblioteca pubblica di Ludwigsburg\nUn infelice matrimonio e un'unione morganatica.\nNel 1741 Carlo Eugenio incontr\u00f2 per la prima volta la nipote del re di Prussia, la principessa Elisabetta Federica Sofia di Brandeburgo-Bayreuth, figlia del Margravio Federico di Brandeburgo-Bayreuth, e la coppia si spos\u00f2 nel 1748. Il matrimonio dei due, ad ogni modo, non dur\u00f2 a lungo: la principessa nell'autunno del 1756 ritorn\u00f2 alla corte di Bayreuth esasperata dalle continue storie d'amore del marito, noto per essere un grande amatore.\nIl duca ebbe quindi campo libero per le diverse amanti con le quali convisse e dalle quali ebbe vari figli illegittimi. Nel 1771 conobbe la baronessa sposata Francesca Leutrum di Ertingen, nata baronessa di Bernerdin (1748\u20131811), che divenne anch'essa sua amante. Dopo il divorzio di quest'ultima (1772) e la morte della moglie Elisabetta Federica (1780), Carlo Eugenio spos\u00f2 morganaticamente, nel 1785, Francesca che fu elevata al rango di contessa di Hohenheim.\nGli ultimi anni di governo.\nNegli anni della vecchiaia Carlo Eugenio si dedic\u00f2 ad accrescere il patrimonio agricolo del paese e l'istruzione. Gli storici non concordano su quanto avesse influito la sua seconda moglie sul cambiamento di Carlo da sovrano assolutista ed uomo gaudente a fondatore della rinomata scuola secondaria a lui intestata ed a solerte padre della patria. Con la seconda moglie Carlo intraprese numerosi viaggi lasciandone in proposito vari diari e si riappacific\u00f2 con Friedrich Schiller che aveva lasciato il ducato qualche anno prima in contrasto con le azioni di governo.\nAlla sua morte fu seppellito nel castello di Ludwigsburg; gli successero i fratelli Ludovico Eugenio e poi Federico Eugenio.\nDiscendenza.\nDalla prima moglie, Elisabetta Federica Sofia di Brandeburgo-Bayreuth, ebbe una sola figlia:\nDopo la separazione \"de facto\" dalla prima moglie, si rispos\u00f2 morganaticamente nel 1785 con Francesca Leutrum di Ertingen, la quale si era separata dal marito, ma questa unione non port\u00f2 altri eredi.\nCarlo II Eugenio ebbe inoltre i seguenti figli illegittimi:\nDall'attrice Teresa Bonafoni:\nDa Eleonora Franchi:\nDa Katharina Kurz:\nDa Regina Monti:\nDall'attrice Luisa Toscani:\nDa amanti non identificate:"}
{"id": "1243948", "revid": "118588836", "url": "https://it.wikipedia.org/wiki?curid=1243948", "title": "Giacomo Cacciatore", "text": "Biografia.\nNato in provincia di Reggio Calabria, vive da sempre a Palermo. Laureato in Lingue e Letterature straniere, ha collaborato per anni come narratore con l'edizione siciliana de \"La Repubblica\".\nI suoi racconti, oltre che su varie riviste, fra le quali \"Segno\" e \"Diario\", sono stati pubblicati in due raccolte (\"Nostra signora dei sospiri\" e \"Palermo amore e coltelli\") e in alcune antologie, tra cui \"Portes d'Italie\" (Flevue Noir, 2001), \"14 colpi al cuore\" (Arnoldo Mondadori Editore, 2002), \"Duri a morire\" (Dario Flaccovio, 2003) \"Fotofinish\" (Edizioni Ambiente, 2007/Einaudi, 2011) coautori Gery Palazzotto e Valentina Gebbia.\nCon il saggio \"Il terrorista dei generi - Tutto il cinema di Lucio Fulci\" (editore Un mondo a parte, 2004) scritto insieme a Paolo Albiero, ha vinto il Premio Efebo d'Oro speciale 2005 per il miglior libro di cinema. Il suo romanzo d'esordio, \"L'uomo di spalle\" (Dario Flaccovio, 2005) \u2013 una storia edipica che al tema del rapporto tra madre e figlio unisce un omaggio-oltraggio ai vari generi letterari e cinematografici amati dall'autore \u2013 \u00e8 uscito anche in Francia per i tipi della casa editrice Payot &amp; Rivages (\"L'homme de dos\", traduzione di Fran\u00e7oise Brun).\nDel 2007 \u00e8 il suo secondo romanzo, \"Figlio di Vetro\" (Einaudi), una storia di \"formazione\" che racconta il conflitto tra un padre e un figlio sullo sfondo della Palermo degli anni settanta e delle guerre di mafia. \"Figlio di Vetro\", finalista ai premi Domenico Rea, Citt\u00e0 di Siderno, Alziator e Corrado Alvaro 2007, \u00e8 stato pubblicato anche in Germania dall'editore Rowohlt (\"Der Sohn\", traduzione di Judith Schwaab), in Francia da Liana Levi (\"Parle plus bas\", traduzione di Fran\u00e7oise Brun) e in Spagna da 451editores (traduzione di Patricia Orts). Del 2008 \u00e8 la partecipazione di Cacciatore al secondo volume dell'antologia \"Anime nere\" (Oscar Mondadori, a cura di Alan D. Altieri) intitolata \"Anime nere reloaded\". Segue, nel 2009, la regia della docufiction \"Il mago dei soldi\" (Novantacento), scritto e sceneggiato con Raffaella Catalano e Gery Palazzotto. Sempre nel 2009 Giacomo Cacciatore partecipa all'antologia \"Bad Prisma\" (Arnoldo Mondadori Editore, collana Epix). Nel giugno del 2010 esce \"Salina. La sabbia che resta\" (Dario Flaccovio), romanzo scritto a sei mani con Raffaella Catalano e Gery Palazzotto, mentre il 2012 vede l'uscita di \"La citt\u00e0 incredibile\" (editore Novantacento), antologia di dieci anni di suoi racconti per riviste e giornali. Dell'ottobre del 2014 \u00e8 la pubblicazione del suo romanzo \"La differenza\", edito da Meridiano Zero. Tratta da quest'ultimo, \u00e8 andata in scena, al teatro Biondo di Palermo, l'omonima riduzione teatrale diretta dallo stesso Cacciatore. Nel 2015 \u00e8 uscita la seconda edizione, riveduta e ampliata, de \"Il terrorista dei generi\" (Edizioni Leima, Palermo). Sempre nel 2015 esce il romanzo \"Se tornasse Natale\" edito da Baldini&amp;Castoldi. \nNel 2016 \u00e8 la volta del film \"Il bambino di Vetro\", diretto da Federico Cruciani e liberamente tratto da \"Figlio di Vetro\", che vede Cacciatore tra gli sceneggiatori. La pellicola \u00e8 in concorso per il premio David di Donatello edizione 2017.\nIn uscita a ottobre 2017 la sua prima \"non fiction novel\": \"Uno sbirro non lo salva nessuno\" (Dario Flaccovio Editore), basata su un celebre fatto di cronaca realmente accaduto a Palermo negli anni ottanta e su relativi documenti processuali. Il 2018 \u00e8 la volta di \"Corpo a corpo\" (Ianieri Editore), disfida letteraria scritta a quattro mani con Alessandro Savona. A marzo del 2019 \"Piccola italiana\" (Fernandel) romanzo ambientato nel periodo fascista.\nUna curiosit\u00e0: Cacciatore \u00e8 accreditato dal dizionario Treccani come l'inventore del neologismo \"Camillerismo\"."}
{"id": "1243953", "revid": "2091899", "url": "https://it.wikipedia.org/wiki?curid=1243953", "title": "Schloss K\u00f6penick", "text": "Lo Schloss K\u00f6penick (Castello di K\u00f6penick) \u00e8 un palazzo che si trova a Berlino, nel quartiere di K\u00f6penick.\nGeografia.\nIl Castello \u00e8 situato nel cuore del centro di K\u00f6penick: un\u2019isola nel fiume Dahme che sfocia nella Sprea. \u00c8 possibile raggiungere l\u2019isola attraverso un ponte collegato alla terraferma, la \u201eLange Br\u00fccke\u201c, (letteralmente: \u00abponte lungo\u00bb), che collega attraversando la Dahme l\u2019antica parte di Kopenick con i quartieri occidentali e nord-occidentali e il centro di Berlino.\nStoria.\nPreistoria e storia antica.\nL\u2019isola che ospita il castello era gi\u00e0 abitata nella preistoria ed \u00e8 una delle prime aree di insediamento nell\u2019odierna area urbana di Berlino. Successivamente furono trovare le mura di un castello slavo costruito nell\u2019VIII o IX secolo. Il principe slavo Jaxa von Kopenick govern\u00f2 fino al XII secolo. Successivamente vennero eretti vari edifici. Nel 1245 la popolazione degli Ascani conquistarono il castello e gli slavi si trasferirono sulla sponda orientale del Dahme.\nCasa di caccia rinascimentale\nIntorno al 1550 gli edifici vecchi del castello furono demoliti e nel 1558 ad opera del principe elettore Joachim II von Brandenburg che fece costruire un capanno da caccia in stile rinascimentale. Vennero costruite altre due ali residenziali e ulteriori mura difensive. I lavori vennero affidati a Wilhelm Zacharias . Ad oggi restano poche memorie di questo edificio.\nL\u00b4edificio.\nPalazzo barocco.\nIl principe eletto Federico (in seguito Federico I di Prussia) fece ampliare il castello nel 1677. I lavori furono affidati a Rutger von Langerfeld, architetto olandese di Nimega. Il padiglione settentrionale fu costruito tra 1677-1682. I lavori proseguirono sotto il comando dell\u2019architetto Johann Arnold Nering e successivamente nel 1684 con la costruzione dell\u2019ala economica con la chiesta riformista del castello (inaugurata il 6 gennaio del 1685) e con la porta della fattoria (1682). In seguito Friedrich visse nel castello con la moglie Elisabeth Henriette von Hessen-Kassel, la quale decise di costruire la chiesa.\nNegli anni a seguire venne progettato un ampliamento della pianta a tre ali. Il padiglione settentrionale venne completato con u\u2019ala centrale e fu costruito il padiglione meridionale. Fu cos\u00ec che il castello ricevette la sua forma attuale ampliata nel 1690.\nNel 1970 la galleria fu modificata dalla muratura dei portici. Le due porte furono costruite tra il 1804 e uk 1806. Nel 1884 il castello si arricch\u00ec di una stufa del castello svizzero di Haldenstein.\nUso di oggi.\nNel 1938 Wilhelm Unverzagt inizi\u00f2 un\u2019indagine archeologica sul castello. Una delle sue scoperte riguarda una parte ampia delle fondamenta del castello. Nel 1963 il castello divenne sede del Kunstgewerbemuseum Ost-Berliner e quindi accessibile al pubblico.\nNel 1994 inizi\u00f2 un vasto restauro che hanno portato alla luce vecchie parti dell\u2019edificio. Dopo il completamento dei lavori, il castello \u00e8 stato riaperto il 27 maggio del 2004 e ad oggi ospita la seconda casa del Museo di arti applicate dello Staatliche Museen zu di Berlino. Inoltre \u00e8 ospitata la mostra permanente dal titolo \u201eArte rinascimentale, barocca e rococ\u00f2\u201c con una sezione trasversale dell\u2019arte decorativa dal XVI al XVIII secolo che occupa 21 sale dislocate su tre piani.\nAdiacente alla chiesa, l'edificio orientale ospita ora un locale gastronomico.\nIl Giardino barocco.\nNel 1690 venne disposto un piccolo giardino barocco. \nNell\u2019estate del 1712 un aloe raggiunse un\u2019altezza di quasi dieci metri. Aveva 44 rami e 7277 fiori. L\u2019aloe venne ammirata anche dallo zar russo Pietro il Grande e da altri importanti visitatori del parco.\nAlla morte della duchessa Henriette Marie von W\u00fcrttemberg-Teck il parco divenne sempre pi\u00f9 incolto e selvaggio. Nel 1804, sotto Friedrich Wilhelm Carl von Schmettau, fu trasformato un parco paesaggistico.\nIl parco si presenta con diverse sculture e targhe commemorative. Il suo percorso costeggia il flusso d\u2019acqua e offre una buona vista. Nel mezzo del parco si trova un\u2019ampia apertura che consente una vista completa del castello. Il cortile viene utilizzato per eventi e concerti soprattutto durante il periodo estivo.\nBibliografia.\n\u2022 Raimund Hertzsch: Castle K\u00f6penick . In: Il luogo storico 90 . Kai Homilius, Berlino 1997, ISBN 3-89706-089-2 .\n\u2022 Lothar Lambacher (a cura di): Schloss K\u00f6penick. Archeologia, storia dell'edificio, utilizzo . Schnell &amp; Steiner, Regensburg 2005, ISBN 3-7954-1630-2 .\n\u2022 G\u00fcnter Schade: Castle K\u00f6penick. Un viaggio nella storia dell'isola del castello di K\u00f6penicker . 4. edizione migliorata. Staatliche Museen zu Berlin, Kunstgewerbemuseum, Berlino 1975.\n\u2022 Staatliche Museen zu Berlin (a cura di): Schloss K\u00f6penick. Kunstgewerbemuseum: artigianato europeo di dieci secoli . Musei statali, Museo delle arti decorative, Berlino 1976.\nCollegamenti Web [ modifica | Modifica ]\n\u2022 Gunnar Nath: Bodendenkmalpflege Schloss K\u00f6penick . Conservazione storica in loco. Dipartimento del Senato per lo sviluppo urbano di Berlino.\n\u2022 Iscrizioni nell'elenco dei monumenti dello stato di Berlino: Castello con chiesa del castello eParco Castello\n\u2022 Staatliche Museen zu Berlin: Kunstgewerbemuseum . Oltre al suo quartier generale al Kulturforum Potsdamer Platz, il Kunstgewerbemuseum ha aperto lo Schloss K\u00f6penick come seconda sede nel maggio 2004.\nRiferimenti singoli [ modifica | Modifica ]\n1. \u2191 Georg Dehio : Manuale dei monumenti d'arte tedeschi, Berlino. Editoria d'arte tedesca, 2006, ISBN 3-422-03111-1 , S. 540-541\n2. \u2191 Stefanie Leibetseder: riformata e internazionale. La chiesa del castello di K\u00f6penick nell'architettura della chiesa della fine del XVII secolo . In: Lothar Lambacher e Mathis Leibetseder (a cura di): KREUZWEGE. GLI ALTI TOLLER E LE CONFESSIONI 1517-1540 [Exh. Cat.] Berlino 2017, pagg. 140-149 .\n3. ^ Johannes Kunisch : Federico il Grande. Il re e il suo tempo. CH Beck, Monaco 2004, ISBN 3-406-52209-2 , pp 36-38."}
{"id": "1243976", "revid": "287204", "url": "https://it.wikipedia.org/wiki?curid=1243976", "title": "Delahaye Type 10", "text": "La Type 10B era un'autovettura di fascia alta prodotta dal 1901 al 1904 dalla Casa automobilistica francese Delahaye.\nProfilo.\nIntrodotta come sostituta della Delahaye 4 1/2-6HP, era una vettura di concezione pi\u00f9 avanzata rispetto alle Delahaye che l'hanno preceduta. &lt;br&gt;\nSi trattava infatti della prima Delahaye a motore anteriore.&lt;br&gt;\nSignificativa fu per\u00f2 la Type 10B del 1902, la quale, assieme alla contemporanea Type 11 segna una svolta nella produzione della Casa francese, poich\u00e9 si tratta di una delle primissime Delahaye con motore a 4 cilindri. Tale motore, della cubatura di 2.2 litri, arrivava ad erogare una potenza massima con valori compresi tra i 9 ed i 12 CV.\nFu sostituita da 2 modelli: verso l'alto della gamma arriv\u00f2 la Type 15B mentre verso il basso arriv\u00f2 la Type 32."}
{"id": "1243978", "revid": "729019", "url": "https://it.wikipedia.org/wiki?curid=1243978", "title": "Regola della mano sinistra", "text": ""}
{"id": "1243981", "revid": "1543377", "url": "https://it.wikipedia.org/wiki?curid=1243981", "title": "Catherine Belkhodja", "text": "Biografia.\nCatherine Belkhodja nacque nel 1955 da padre algerino cabilo e da madre francese. Ad Algeri, dove abitava di fronte alla Gran Posta e ha studiato, scrive le sue prime novelle e comincia a studiare teatro, musica e belle arti. Fa i suoi primi passi nel cinema e decide di andare a Parigi per studiare architettura, filosofia, urbanistica e etnologia del Maghreb.\nLaureata in filosofia, si guadagna da vivere prima nell'Educazione Nazionale e moltiplica i posti. Si laurea poi in architettura, si specializza in architettura bioclimatica e diventa urbanista alla Prefettura di Parigi. Persegue le sue ricerche in architettura solare in Belgio, laurea in estetico sotto la direzione di Olivier Revault d'Allones all'Universit\u00e0 della Sorbonne a Parigi, prima di recarsi Egitto per studiare architettura della terra con Hassan Fathy. Pubblica i suoi primi articoli nelle riviste Le Sauvage e Sans fronti\u00e8res e scrive la sua prima sceneggiatura.\nDalla televisione all'arte concettuale, inclusi l'architettura, il giornalismo o la filosofia, ha interessi molto vari. Interpreta dei ruoli diversi sotto la direzione di Claire Devers in Noir et Blanc (Nero e Bianco), di Guy Gilles in Nuit docile (Notte docile), di Jean-Pierre Limosin in L'autre nuit (L'altra notte) o di Beno\u00eet Peeters in Le compte-rendu (Il resoconto). Partecipa al centenario del cinema diventando la figura centrale di \"Silent Movie\", un film dalla configurazione singolare che si basa interamente su una sola interprete: secondo Bill Hoorigan, Catherine Belkhodja \u00e8 \"un tipo di viaggiatrice del tempo cinematografico, progettata nell'universo monocromatico del cinema muto per rubargli i suoi segreti\". \nDi ritorno a Parigi, frequenta il Conservatorio nazionale superiore di Arte Drammatica e ottiene dei ruoli alla televisione ed al cinema. Diventa reporter all'agenzia Gamma e realizza numerosi argomenti per la televisione, anche facendo talvolta i commenti nelle famose trasmissioni \"Moi-je\", \"Sexy folies\", \"Mosa\u00efque\", \"Envoy\u00e9 Sp\u00e9cial\", \"Des racines et des ailes\", \"Faut pas r\u00eaver\", \"Oc\u00e9aniques\".\nViene notata da Philippe Alfonsi che le propone di presentare la nuova rivista che sta mettendo in piedi con Maurice Dugowson e le chiede di partecipare al concetto. Catherine suggerisce un palcoscenico televisivo che non sia fisso allo scopo di non chiudersi in uno studio o nella routine. Osa un tono vivo e spostato su sfondo molto originale: un taxi, una Cadillac che si sposta di notte intorno a Parigi mentre gl'invitati sono intervistati dalla presentatrice nella mitica trasmissione \"Taxi \"La rivista \u00e8 salutata dall'insieme della professione televisiva e riceve un 7 d'oro.\nChris Marker \u00e8 veramente colpito da questo tono nuovo e le propone il ruolo della giornalista in \"Level Five\" nel 1997. Recita con tale naturalezza che certi spettatori dimenticano che \u00e8 una finzione! Si reca poi in Algeria dove realizza il suo primo documentario \"Reflets perdus du miroir\" (Riflessi perduti dello specchio), la storia di due piccole sorelle gemelle che si ritrovano dopo una lunga separazione. Diventa collaboratrice di due riviste \"L'autre journal\" e \"La l\u00e9gende du si\u00e8cle\".\nLa sua passione per l'Asia l'incita a viaggiare: visita quindi il Giappone, la Cina, la Birmania, il Vietnam, la Cambogia, la Thailandia, il Laos, la Malaysia, la Corea del Sud, le Maldive, l'India, l'Indonesia, lo Sri Lanka, Singapore, Hong Kong (Cina), Taiwan e Macao (Cina). Cofonda una nuova rivista specializzata sull'Asia per cui diventa reporter. Tiene corsi di cinema nel Libano, visita la Turchia e la Russia poi l'Asia Centrale, l'Uzbekistan e il Tagikistan. Collabora a riviste di turismo, gastronomia e viaggi. Nel frattempo si occupa della sua societ\u00e0 editoriale e di produzione KAREDAS\nVita privata.\nCatherine Belkhodja ha cinque figli:\nScrittura.\nCatherine Belkhodja si concentra adesso sulle sue attivit\u00e0 collegate alla scrittura. Scrive regolarmente dei testi per le riviste letterarie Alter texto, Haka\u00ee, Po\u00e8te, Carquois, les Cahiers de Po\u00e9sie, Gong. Ha anche di recento iniziato da KAREDAS la collana kaiseki dedicata al haiku. Per inaugurare questa collana, ha fatto appello a Yves Brillon, un \u201chaidjin\u201d canadese premiato due volte (2005 e 2006) al Gran Concorso Internazionale di Haiku organizzato dalla rivista Marco Polo alla Casa della Cultura del Giappone a Parigi. Anima anche un workshop di scrittura di haiku sul sito di Psychologies magazine, una rivista psicologica in cui ha presentato un'iniziazione al haiku.\nGran concorso internazionale di Haiku Marco Polo.\nCreato nel 2005, il concorso premia ogni anno i migliori autori di haiku originari di dieci paesi."}
{"id": "1243984", "revid": "287204", "url": "https://it.wikipedia.org/wiki?curid=1243984", "title": "Modello di Debye", "text": "In meccanica statistica ed in fisica dello stato solido, il modello di Debye \u00e8 un modello sviluppato da Peter Debye nel 1912 per stimare il contributo dei fononi al calore specifico in un solido. Tale modello tratta le vibrazioni di un reticolo cristallino come fononi in una scatola, in contrasto con il modello di Einstein, che tratta il solido come degli oscillatori isolati non interagenti con la stessa frequenza di risonanza.\nIl modello di Debye predice correttamente la dipendenza a bassa temperatura del calore specifico molare, che risulta proporzionale a formula_1. Tale modello coincide ad alta temperatura con il modello classico di Dulong-Petit. A temperatura intermedia, a causa delle ipotesi semplicistiche sulla distribuzione dei fononi, non rispetta perfettamente i risultati sperimentali.\nTrattazione matematica.\nIl modello di Debye \u00e8 l'equivalente nello stato solido della legge di Planck sulla radiazione di corpo nero. In tale legge si tratta la radiazione elettromagnetica come un gas di fotoni in una scatola.\nIl modello di Debye tratta le vibrazioni atomiche come fononi in una scatola, e la maggior parte dei ragionamenti sono identici.\nSi consideri un cubo di lato formula_2, nel caso di una particella in una scatola i modi risonanti dentro la scatola, considerando solo quelli allineati con un asse, hanno lunghezza d'onda data da:\ndove formula_4 \u00e8 un intero. L'energia di un fonone vale\ndove formula_6 \u00e8 la costante di Planck e formula_7 \u00e8 la frequenza dei fononi. Facendo l'approssimazione che la frequenza sia inversamente proporzionale alla lunghezza d'onda, si ha:\nin cui formula_9 \u00e8 la velocit\u00e0 del suono nel solido.\nTale relazione in tre dimensioni diviene:\nL'approssimazione che la frequenza sia inversamente proporzionale alla lunghezza d'onda\n(ci\u00f2 significa una velocit\u00e0 del suono costante) \u00e8 giusta per fononi di bassa energia, ma non funziona per fononi di alta energia. Questa \u00e8 la limitazione principale del modello\ndi Debye.\nL'energia totale all'interno della scatola vale:\ndove formula_12 \u00e8 il numero di fononi con energia formula_13.\nCio\u00e8 l'energia totale \u00e8 eguale alla somma dell'energia moltiplicata per il numero dei fononi\ncon quella energia (in una dimensione). In tre dimensioni si ha:\nIn questo punto il modello di Debye e la legge di corpo nero differiscono. Al contrario della radiazione elettromagnetica in una scatola, vi \u00e8 un numero finito di stati energetici dei Fononi in quanto i fononi non possono avere energia infinita.\n\u00c8 ragionevole supporre che la minima lunghezza d'onda di un fonone sia due volte la separazione interatomica. Poich\u00e9 vi sono formula_15 atomi nel solido, se la forma del solido \n\u00e8 un cubo, significa che vi sono formula_16 atomi per lato. La separazione tra gli atomi \u00e8 formula_17, per cui la minima lunghezza d'onda \u00e8:\nA differenza dei fotoni vi \u00e8 un massimo numero formula_4 di nodi:\nTale numero pone un limite alla Energia totale del solido:\nAlla sommatoria si preferisce sostituire un integrale, rendendo continua la funzione discreta:\nNessuna ipotesi statistica \u00e8 stata fatta finora: in realt\u00e0 il numero di fononi con energia formula_23 \u00e8 dato da formula_24. Inoltre, obbedendo i fononi alla\nstatistica di Bose-Einstein, il numero di fononi con energia compresa tra formula_23 ed formula_26 vale in una vibrazione unidimensionale:\nPoich\u00e9 i fononi hanno tre possibili polarizzazioni (una longitudinale e due trasversali) la formula precedente va moltiplicata per formula_28:\nSostituendo questa espressione nell'integrale dell'energia totale:\nIl calcolo approssimato di tale integrale pu\u00f2 farsi mediante coordinate sferiche:\nEstendendo l'integrale invece che ad un cubo a un ottante di sfera di raggio formula_32:\nIl raggio formula_34 della sfera si trova imponendo che il numero di particelle nell'ottante sia pari a quello contenuto\nnel cubo; ma il volume del cubo \u00e8 pari a formula_35 volte il volume della\ncella unitaria:\nsi ottiene quindi:\nL'integrazione su una sfera introduce un'ulteriore imprecisione nel modello.\nL'integrale dell'energia totale diventa:\nFacendo una sostituzione di variabile: formula_39:\nPer semplificare l'espressione, definiamo la temperatura di Debye formula_41, una quantit\u00e0 che ha le dimensioni di una temperatura e dipende dal materiale di cui \u00e8 fatto il solido.\nDi conseguenza l'energia diviene:\ndove formula_44 \u00e8 definita come la terza funzione di Debye.\nDifferenziando rispetto alla temperatura formula_45 si ha che, se formula_35 \u00e8 pari alla costante di Avogadro formula_47, essendo formula_48 la costante dei gas, il calore specifico molare vale:\nQuesta formula \u00e8 il risultato del modello di Debye a qualsiasi temperatura. In seguito vengono dati i comportamenti asintotici per temperature alte e basse.\nLimite a bassa temperatura.\nLa temperatura di un solido di Debye \u00e8 bassa se formula_50, in tal caso:\nQuesto integrale definito pu\u00f2 essere calcolato esattamente sfruttando l'uguaglianza formula_52:\nNel limite di basse temperature il modello di Debye diventa esatto e fornisce il corretto legame\ntra calore specifico e temperatura.\nLimite ad alta temperatura.\nLa temperatura di un solido di Debye \u00e8 alta se formula_54; in tal caso \u00e8 possibile utilizzare lo sviluppo in serie di Taylor che permette di scrivere formula_55, e che porta alla seguente espressione:\nQuesta \u00e8 la Legge di Dulong-Petit, ed \u00e8 abbastanza accurata anche se non tiene conto\ndella anarmonicit\u00e0, che determina un ulteriore aumento del calore specifico molare a temperatura\nmolto alta.\nTabella delle temperature di Debye.\nAnche se il modello di Debye non \u00e8 perfettamente esatto, rimane una ottima approssimazione per il calore specifico molare di molti solidi cristallini isolanti. Infatti solo negli isolanti\nsi pu\u00f2 trascurare il contributo del gas di elettroni al calore specifico. Tale contributo, presente in tutti i metalli, ad alta temperatura \u00e8 trascurabile. Esso diventa tuttavia importante a bassa temperatura in quanto varia con formula_45 e, dipendendo il contributo fononico da formula_59 esister\u00e0 sempre una temperatura\nbassa al di sotto della quale il contributo elettronico diventa dominante su quello fononico\n(in genere questo avviene per temperature inferiori ad formula_60).\nLa tabella seguente fornisce un elenco di temperature di Debye per alcune sostanze:"}
{"id": "1243985", "revid": "19933", "url": "https://it.wikipedia.org/wiki?curid=1243985", "title": "Stanza delle Profezie", "text": ""}
{"id": "1243993", "revid": "110157", "url": "https://it.wikipedia.org/wiki?curid=1243993", "title": "Lochen am See", "text": "Lochen am See \u00e8 un comune austriaco di 2 660 abitanti nel distretto di Braunau am Inn, in Alta Austria.\nIl nome della localit\u00e0 fa riferimento al Mattsee, distante circa 5 km dall'abitato."}
{"id": "1243995", "revid": "80598", "url": "https://it.wikipedia.org/wiki?curid=1243995", "title": "King (etichetta discografica italiana)", "text": "La King fu una casa discografica italiana attiva dal 1962 fino alla prima met\u00e0 degli anni '70.\nStoria della King.\nLa King Universal (questo \u00e8 il nome completo, anche se spesso nell'etichetta era riportato solo il nome abbreviato) fu fondata nel 1962 dal celebre cantante napoletano Aurelio Fierro, con l'intenzione di dar vita ad una casa discografica di livello nazionale anche a Napoli (le grandi etichette infatti si trovavano per lo pi\u00f9 a Roma o a Milano).&lt;br&gt;\nSi trovava in Via Egiziaca a Pizzofalcone n.41/A, nei locali in cui un tempo trasmetteva Radio Napoli, in pratica la prima sede napoletana della Rai.&lt;br&gt;\nLe prime pubblicazioni facevano esclusivo riferimento al fondatore Aurelio Fierro, anche se poi quest'ultimo si concentr\u00f2, insieme alla moglie Marisa, soprattutto nella direzione e produzione discografica di altri artisti, primo fra tutti il cantante ed autore Peppino Gagliardi.\nOltre che distribuire anche altri artisti napoletani, come Tony Astarita, la King scrittur\u00f2 anche artisti di altre localit\u00e0, come Donatella Moretti, e di genere anche sperimentale, come l'esponente del free-jazz italiano Mario Schiano.&lt;br&gt;\nLa King Universal inoltre distribuiva anche alcune piccole sotto etichette come la Star. &lt;br&gt;\nCon la crisi della discografia negli anni '70 la King cess\u00f2 le attivit\u00e0.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\n45 giri.\nPur cambiando in certi casi il prefisso, da AFK a NSP, la numerazione \u00e8 tuttavia progressiva\n45 giri - Catalogazione 58.\nlAFK/N55027\nl \"1967\"\nl Paolo Borghese\nl Tu sei sempre nel mio cuore/Mio figlio"}
{"id": "1243996", "revid": "1566286", "url": "https://it.wikipedia.org/wiki?curid=1243996", "title": "Jowan Le Besco", "text": "\u00c8 il secondo dei cinque bambini dell'attrice e giornalista franco-algerino d'origine cabila e turco-mongole, Catherine Belkhodja. Suo padre, nato in Britannia, \u00e8 d'origine vietnamita.\nCarriera.\nHa lavorato spesse volte coi suoi fratelli e sorelle, con cui collabora regolarmente come capo operatore. Ha realizzato la videoregistrazione dello spettacolo \"Le Pois Chiche\" (Il Cece) dell'attrice e realizzatrice Ma\u00efwenn Le Besco.\nHa recitato anche colla sua sorella Isild Le Besco in \"Princesse Marie\" (Principessa Maria) con Catherine Deneuve come partner. \u00c8 stato il capo operatore dei due film scritti e realizzati da Isild: \"Demi-tarif\" (\"mezza tariffa\"), prodotto dalla loro sorella L\u00e9onor Graser e da KAREDAS, in cui loro fratello Kolia Litscher interpreta il ruolo principale, e \"Charly\" prodotto da Isild, con Kolia nel ruolo principale.\nEx-allievo del liceo Carlomagno e del liceo Victor Hugo a Parigi, Jowan ha studiato cinema all'Universit\u00e0 di Jussieu dove gi\u00e0 realizzava dei cortometraggi. Uno dei suoi cortometraggi premiati gli ha permesso di vincere un software di montaggio video con cui ha cominciato a realizzare dei clip musicali. Ha approfondito la sua formazione seguendo dei corsi di fotografia all'Istituto Lumi\u00e8re ed alla Scuola dei Gobelins. Ha collaborato al primo cortometraggio d'Isild, prodotto da SOPADIN, poi alla fotografia di \"Demi-tarif\" che \u00e8 stato premiato come Migliore Sceneggiatura Junior in 2004 e presentato in pi\u00f9 di cinquanta festival.\nJowan anche fa l'attore ogni tempo, ma il suo obiettivo resta oggi quello di proseguire la sua formazione alla fotografia cinematografica. Ha appreso il suo mestiere a fianco di St\u00e9phane Marty, poi di Caroline Champetier durante la lavorazione di \"L'Intouchable\" (L'intoccabile) in India dove ha girato le scene di cremazione.\nIl successo di Demi-tarif ha permesso di girare \"Charly\", il secondo film d'Isild, grazie ad un anticipo sugl'incassi del Centro Nazionale della Cinematografia ed al sostegno di \"Arte\".\nHa fatto un lungo soggiorno solitario in un monastero in India dove ha girato \"Yapo\", un documentario selezionato al Ventinovesimo Festival del Cinema del Reale di Parigi dedicato ogni anno ai documentari a carattere etnologico o sociale."}
{"id": "1243997", "revid": "110157", "url": "https://it.wikipedia.org/wiki?curid=1243997", "title": "Maria Schmolln", "text": "Maria Schmolln \u00e8 un comune austriaco di 1 438 abitanti nel distretto di Braunau am Inn, in Alta Austria."}
{"id": "1244000", "revid": "486946", "url": "https://it.wikipedia.org/wiki?curid=1244000", "title": "Piquet (tessuto)", "text": ""}
{"id": "1244003", "revid": "110157", "url": "https://it.wikipedia.org/wiki?curid=1244003", "title": "Mauerkirchen", "text": "Mauerkirchen \u00e8 un comune austriaco di 2 465 abitanti nel distretto di Braunau am Inn, in Alta Austria; ha lo status di comune mercato (\"Marktgemeinde\")."}
{"id": "1244009", "revid": "663330", "url": "https://it.wikipedia.org/wiki?curid=1244009", "title": "David James Elliott", "text": "Biografia.\nAd inizio carriera prende parte al film \"Scuola di polizia 3 - Tutto da rifare\", ma l'attore \u00e8 prevalentemente noto per essere stato il protagonista della serie televisiva giuridico-militare \"JAG - Avvocati in divisa\". Nella serie, prodotta in dieci stagioni tra il 1995 e il 2005, Elliott, col nome di Harmon Rabb Junior, ha interpretato il ruolo di pilota presso la Marina militare statunitense ed avvocato assegnato al JAG dopo un incidente di volo. Nel 2009 ha preso parte alla miniserie TV \"Impatto dal cielo\". Molto attivo in campo televisivo, ha preso parte a produzioni come \"California\", \"Street Legal\", \"Melrose Place\", \"Close to Home - Giustizia ad ogni costo,\" \", Medium.\"\nDoppiatori italiani.\nNelle versioni in italiano delle opere in cui ha recitato, David James Elliott \u00e8 stato doppiato da:"}
{"id": "1244014", "revid": "124485604", "url": "https://it.wikipedia.org/wiki?curid=1244014", "title": "Oblomovismo", "text": "Oblomovismo () o addirittura oblomoveria \u00e8 un misto di apatia, letargia, inerzia, intorpidimento, fantasticheria inattiva, che si manifesta nell'orrore del lavoro e del processo decisionale, procrastinazione e gestione.\nOrigine del termine.\nIl termine, inventato da Gontcharov, si riferisce alla leggendaria apatia di Oblomov, l'eroe omonimo del romanzo pubblicato nel 1859 da Ivan Gontcharov. Questa \u00e8 una delle ultime parole del romanzo: quando a Stolz, l'amico di Oblomov, viene chiesta la causa della sua morte, lui risponde: \u00abLa causa... quale causa! L'oblomovismo!\u00bb \u00abLa causa... quale causa! L'oblomovismo!\u00bb \u00abLa causa... quale causa! L'oblomovismo!\u00bb\nTraduzione.\nSecondo Pierre Cahn\u00e9, che ha preparato l'edizione Gallimard, \"Oblomoverie\" corrisponde meglio \"all'oblomovchtchina\" russa rendendo pi\u00f9 chiaramente l'aspetto peggiorativo del termine. Il termine \"Oblomovismo\" cancella questa sfumatura peggiorativa.\nInfluenza.\nNel 1859 il critico letterario russo Nikolai Dobrolioubov pubblic\u00f2 su \"Le Contemporain\" una recensione del romanzo, in particolare del suo protagonista, dal titolo \"Che cos'\u00e8 l'oblomovismo?\" ().\nPer il critico letterario Dopo aver affermato la presenza universale di Oblomov e aver mostrato la notizia dell'oblomovismo, Dobrolioubov conclude cos\u00ec il suo articolo:\nTuttavia, le critiche \"socializzanti\" di Dobrolioubov introducono la confusione attribuendo a Gontcharov intenzioni politiche che non aveva, che in seguito valsero all'autore l'accusa di tradimento del socialismo, una causa che non aveva mai fatto sua.\nSempre nel 1859, il critico Alexander Droujinin, che dedica anche uno studio al romanzo di Gontcharov, rifiuta la visione \"Politica\" di Dobrolioubov e invece vede Oblomov come un'incarnazione della purezza morale.\nPi\u00f9 tardi, Lenin us\u00f2 il termine \"oblomovchtchina\" per designare in senso peggiorativo il movimento \"menscevico\"."}
{"id": "1244018", "revid": "838137", "url": "https://it.wikipedia.org/wiki?curid=1244018", "title": "Delahaye Type 11", "text": "La Type 11 era un'autovettura di lusso prodotta dal 1902 al 1904 dalla Casa automobilistica francese Delahaye.\nProfilo.\nLanciata nel 1902 assieme alla pi\u00f9 piccola Type 10B, la Type 11, denominata anche 24/27 HP, era una delle vetture pi\u00f9 significative tra le primissime prodotte dalla Casa parigina. Si trattava infatti, oltre che del primo modello scaturito dalla nuova gestione della Casa, affidata a Charles Weiffenbach, anche della prima Delahaye con motore a 4 cilindri. Tale motore, della cubatura di 4.4 litri, arrivava ad erogare una potenza massima di 28 CV.&lt;br&gt;\nLa trazione era posteriore e la trasmissione era per la prima volta a catena anzich\u00e9 a cinghia.&lt;br&gt;\nLa 24/27 HP fu prodotta fino al 1904 e fu successivamente sostituita da un modello con motore da 4.9 litri di cui si sa per\u00f2 molto poco."}
{"id": "1244029", "revid": "1543377", "url": "https://it.wikipedia.org/wiki?curid=1244029", "title": "Masque (genere teatrale)", "text": "Per masque (termine usato al maschile nella lingua italiana) s'intende una forma di rappresentazione teatrale di corte che comparve nel XVI e primo XVII secolo in Europa. Sebbene le sue origini risalgano al tardo Medioevo italiano e francese, in forme che includevano l'intermedio (una versione pubblica del masque fu il pageant), il masque conosce la sua fortuna e la sua elaborazione compiuta in Inghilterra, grazie soprattutto al drammaturgo Ben Jonson.\nDa principio il masque \u00e8 essenzialmente un corteo di maschere che suonano, ballano e invitano gli astanti a partecipare a danze e giochi. In un secondo momento il corteo viene introdotto da un prologo in versi. Ben Jonson ne fa una vera e propria rappresentazione teatrale, costituita da una serie di situazioni allegoriche con un loro apparato scenografico.\nUn masque coinvolge musica e danza, canto e recitazione, all'interno di una scenografia elaborata in cui l'inquadratura architettonica ed i costumi potrebbero essere progettati da un rinomato architetto, per rappresentare al Signore un'allegoria deferente e adulatoria. Attori professionisti e musicisti venivano reclutati per le parti sia recitate che cantate. Spesso i masque che non parlavano o cantavano erano cortigiani: Anna di Danimarca, regina consorte del re Giacomo I, spesso ballava con le sue dame nei masque, tra il 1603 e il 1611 ed Enrico VIII e Carlo I si esibivano in masque alle loro corti. Nella tradizione del masque, Luigi XIV danzava in balletti a Versailles con musiche di Jean-Baptiste Lully.\nSviluppo.\nLa tradizione del Masque si era sviluppata dalle parate elaborate e dagli spettacoli di corte del Duca di Borgogna nel tardo Medioevo. I masque erano tipicamente un omaggio complimentoso al principe da parte dei suoi ospiti e potevano riunire adattamenti pastorali, favole mitologiche e gli elementi drammatici tipici dei dibattiti di ordine etico. C'era sempre qualche applicazione politica e sociale dell'allegoria. Tali parate spesso celebravano una nascita, un matrimonio, un cambiamento di sovrano, un'entrata reale e invariabilmente si concludevano con un quadro di beatitudine e di concordia. L'immaginario del masque tendeva ad essere tratto da fonti classiche piuttosto che cristiane, e l'artificio era parte del Gran ballo. Il masque quindi si prestava ad un trattamento manieristico nelle mani di maestri stilisti come Giulio Romano o Inigo Jones. \nI nuovi storici, in opere come i saggi di Bevington e Holbrook \"The Politics of the Stuart Court Masque\" (1998), hanno sottolineato il sottinteso politico del Masque. A volte, il sottinteso politico non era difficile da trovare: \"Il Trionfo della Pace\", messo su con una grande quantit\u00e0 di denaro sottratto al parlamento da Carlo I, caus\u00f2 grande offesa per i puritani. Le feste di corte di Caterina de' Medici, spesso ancora pi\u00f9 apertamente politiche, erano tra i divertimenti pi\u00f9 spettacolari del suo tempo, anche se gli \"intermezzi\" della corte dei Medici a Firenze potevano reggere il confronto.\nDumbshow.\nNella tradizione del teatro inglese, un dumbshow \u00e8 un intermezzo, tipo masque, di pantomima silenziosa di solito con un contenuto allegorico che fa riferimento ad una commedia o ad al suo tema. Il pi\u00f9 famoso \u00e8 la pantomima recitata in \"Amleto\" (III.ii). Un dumbshow potrebbe essere uno spettacolo in movimento, come una processione, come in \"The Spanish Tragedy\" di Thomas Kyd (1580), o potrebbero formare un tableau pittorico, come quello nella tragedia di Shakespeare, \"Pericle Principe di Tiro\" (III, i), un \"tableau\" che viene immediatamente esplicata con una certa ampiezza dal poeta-narratore, John Gower. I dumbshow erano un elemento medievale che ha continuato ad essere popolare nel primo \"Dramma elisabettiano\", ma gia da quando erano state messe in scena Pericle (c 1607-1608.) o Amleto (c 1600-1602.), erano forse gi\u00e0 curiosamente antiquati: \"Che significa questo, mio signore?\" \u00e8 la reazione di Ophelia. Nel masque inglese intermezzi puramente musicali potevano essere accompagnate da un dumbshow.\nOrigini.\nIl masque affonda le sue origini in una tradizione popolare, secondo la quale gli attori mascherati vorrebbero all'improvviso chiamare un nobile nella sua sala, danzandogli attorno e portandogli doni, in certe notti dell'anno o durante il festeggiamento di particolari occasioni dinastiche. La presentazione campagnola di \"Pyramus e Thisbe\" come un intrattenimento matrimoniale nel \"Sogno di una notte di mezza estate\" di Shakespeare ne offre un esempio ben noto; gli spettatori venivano invitati ad unirsi alle danze e alla fine i commedianti dovevano togliersi le maschere per rivelare la propria identit\u00e0.\nInghilterra.\nIn Inghilterra i masque di corte dei Tudor si erano sviluppati da precedenti \"guisings\", in cui una figura allegorica mascherata avrebbe dovuto apparire e accompagnare la compagnia riunita con un tema musicale studiato per l'occasione; i masque alla corte di Elisabetta sottolineano la concordia e l'unit\u00e0 tra la Regina e il Regno. Una narrazione descrittiva di un masque processionale \u00e8 il masque dei sette peccati capitali ne \"La Regina delle fate\" (Libro I, Canto IV) di Edmund Spenser. Un masque particolarmente elaborato, eseguito nel corso di due settimane per la regina Elisabetta, \u00e8 descritto nel romanzo del 1821 Kenilworth, di Sir Walter Scott. Pi\u00f9 tardi, alla corte di Giacomo I, gli elementi narrativi del masque diventano pi\u00f9 significativi. Le trame erano spesso su temi classici o allegorici, glorificando il mecenate reale o nobile. Alla fine, il pubblico si sarebbe unito con gli attori in una danza finale. Ben Jonson ha scritto un certo numero di masque con scenografia di Inigo Jones. Le loro opere sono generalmente considerate come le pi\u00f9 significative nel genere. Anche Sir Philip Sidney scrisse alcuni masque.\nWilliam Shakespeare scrisse un intermezzo tipo masque ne \"La tempesta\", interpretato dagli studiosi moderni come una pesante influenza dei testi dei masque di Ben Jonson e del suo sceneggiatore Inigo Jones. C'\u00e8 anche una scena di masque nel suo Giulietta e Romeo ed Enrico VIII. \"Comus\" di John Milton, con musiche di Henry Lawes \u00e8 descritto come un masque, sebbene venga spesso ricondotto al genere pastorale.\nLe riprese di masque dell'epoca Stuart sono poche e rare. Una parte del problema \u00e8 che solo i testi sono pervenuti completi; non c'\u00e8 alcuna musica per intero, ma solo frammenti, cosicch\u00e9 non pu\u00f2 essere eseguita una rappresentazione importante, senza essere costretti ad inventare l'interpretazione.\nC'\u00e8 un resoconto dettagliato, divertente e malizioso di Sir John Harington a proposito di un masque del 1606 su \"Salomone e la regina di Saba\": di quanto egli non fosse tanto preoccupato per il masque ma piuttosto dal bere notoriamente pesante alla corte di re Giacomo I; \"Il divertimento \u00e8 continuato, e la maggior parte dei presenti o si erano rovesciati o erano caduti, cosicch\u00e9 il vino aveva fatto occupare loro le camere superiori\". Per quanto siamo in grado di accertare i dettagli del masque, la regina di Saba doveva portare i suoi doni al Re, rappresentato da Salomone e doveva essere seguita dagli spiriti di Fede, Speranza, Carit\u00e0, Vittoria e Pace. Purtroppo, come riport\u00f2 Harington allegramente, l'attrice che interpretava la Regina inciamp\u00f2 nei gradini del trono, inviando i suoi doni in volo; Speranza e Fede erano troppo ubriache per dire una parola, mentre Pace, infastidita nel trovare la sua strada al trono bloccata, fece buon uso dei suoi simbolici rami di ulivo schiaffeggiando chiunque si trovasse sulla sua strada.\nAll'epoca della Restaurazione inglese (1660), il masque era finito, ma la semi-opera inglese, che si svilupp\u00f2 nell'ultima parte del XVII secolo, un genere in cui John Dryden ed Henry Purcell collaborarono, prende in prestito alcuni elementi dal masque ed altri ancora dalla contemporanea raffinata French opera di Jean-Baptiste Lully.\nNel XVIII secolo i masque venivano sempre meno frequentemente messi in scena. \"Rule, Britannia!\" iniziato come parte di Alfred, un masque su Alfred il Grande scritto insieme da James Thomson e David Mallet con le musiche di Thomas Arne, fu rappresentato per la prima volta al Cliveden, casa di campagna di Federico, principe di Galles. Eseguita per celebrare il terzo compleanno della figlia di Federico Augusta, rimane tra le pi\u00f9 note canzoni patriottiche britanniche fino ad oggi, mentre il masque di cui era originariamente parte viene ricordato solo dagli storici specializzati.\nEredit\u00e0.\nGli umanisti pi\u00f9 importanti, poeti e artisti del giorno d'oggi , in tutta la piena intensit\u00e0 della loro creativit\u00e0, si sono dedicati a produrre masque; e fino a quando i puritani non chiusero i teatri inglesi nel 1642, il masque \u00e8 stata la forma d'arte pi\u00f9 alta in Inghilterra. Ma a causa della sua natura effimera, non rimane molta documentazione relativa ai masque e gran parte di ci\u00f2 che viene detto circa la produzione e la fruizione di questo genere teatrale \u00e8 ancora in parte solo speculazione.\nMasque successivi.\nMentre il masque non era pi\u00f9 cos\u00ec popolare come lo era al suo apice nel XVII secolo, ci sono molti tardi esempi di masque. Durante la fine del XVII secolo, le semi-opere inglesi di compositori come Henry Purcell avevano scene di masque appropriatamente incastonate tra gli atti della semi-opera. Nel XVIII secolo William Boyce e Thomas Arne, tra gli altri compositori, hanno continuato a utilizzare il genere masque per lo pi\u00f9 come un pezzo occasionale e il genere venne sempre pi\u00f9 associato a temi patriottici. Ci sono esempi isolati per tutta la prima met\u00e0 del XIX secolo..\nCon la rinascita della composizione musicale inglese durante la fine del XIX e XX secolo (il cosiddetto Rinascimento musicale inglese), i compositori inglesi si rivolsero al masque come un modo per connettersi a una forma musicale drammatica autenticamente inglese, nei loro tentativi di costruire uno stile musicale nazionale per l'Inghilterra, storicamente informato. Gli esempi includono quelli di Arthur Sullivan, George Alexander Macfarren, e anche Edward Elgar, la cui imperialista Crown of India fu l'elemento centrale al London Coliseum nel 1912. Masque divennero comuni anche come scene nelle operette e nei lavori del teatro musicale ambientati durante il periodo elisabettiano.\nNel XX secolo Ralph Vaughan Williams scrisse diversi masque, compreso il suo capolavoro nel genere, \"Job, a masque for dancing\" eseguito in prima nel 1930, sebbene il lavoro sia pi\u00f9 vicino ad un balletto che ad un masque come era stato originariamente intuito. Il suo definirlo un masque fu per indicare che la moderna normale coreografia quando egli scrisse la pi\u00e8ce non sarebbe stata adatta.\nAnche Constant Lambert ha scritto un pezzo definito un masque, \"Summer's Last Will and Testament\", per orchestra, coro e baritono. Ha preso il titolo da Thomas Nashe, il cui il masque \u00e8 stato probabilmente il primo presentato davanti all'Arcivescovo di Canterbury, forse alla sua sede di Londra, Lambeth Palace, nel 1592."}
{"id": "1244048", "revid": "1522738", "url": "https://it.wikipedia.org/wiki?curid=1244048", "title": "Ungheria Reale", "text": ""}
{"id": "1244049", "revid": "767487", "url": "https://it.wikipedia.org/wiki?curid=1244049", "title": "Placca caraibica", "text": "La placca caraibica \u00e8 una delle 12 grandi zolle in cui \u00e8 divisa la litosfera. Confina a nord con la placca nordamericana, a sud-est con la placca sudamericana, a sud con la placca di Nazca e a ovest con la placca di Cocos.\nIl margine settentrionale della placca passa attraverso Belize, Guatemala e Honduras e prosegue a sud della costa meridionale di Cuba, a nord di Hispaniola, di Porto Rico e delle Isole Vergini. Una parte della fossa di Porto Rico, che con l'abisso Milwaukee rappresenta la zona pi\u00f9 profonda dell'oceano Atlantico, si trova lungo questa linea di subduzione."}
{"id": "1244057", "revid": "767487", "url": "https://it.wikipedia.org/wiki?curid=1244057", "title": "Invasion (film 2007)", "text": "Invasion (\"The Invasion\") \u00e8 un film del 2007 diretto da Oliver Hirschbiegel, basato sul romanzo di Jack Finney che ispir\u00f2 il film del 1956 \"L'invasione degli ultracorpi\", di cui \"Invasion\" \u00e8 un remake.\nTrama.\nDopo lo schianto di uno Space Shuttle sulla Terra, la psichiatra Carol Bennell scopre un misterioso virus di origine aliena, che attacca gli esseri umani nel sonno, durante la fase REM. Le vittime risultano diventare inumane, prive di sentimenti ed emozioni ma mantenendo l'aspetto esteriore immutato, rendendo cos\u00ec difficile l'identificazione tra soggetti sani e infetti. Carol, con l'aiuto di Ben Driscoll, si mette alla ricerca di Oliver, suo figlio, che \u00e8 col padre Tucker (una delle vittime). Oliver, avendo contratto l'ADEM, malattia causata da una complicazione da varicella, \u00e8 immune al virus alieno. Carol e Ben si separano: lei cerca Oliver, e lui cerca di portare sangue non contaminato dal virus al Dr. Galeano.\nCarol trova Oliver, e insieme scappano lontani da Tucker che li cerca. Si nascondono in un supermercato in attesa di notizie da Ben. Dopo qualche ora, al supermercato arriva anche Ben, che per\u00f2 ha contratto anche lui il virus e come Tucker, e tutta la gente infetta, cerca di uccidere Oliver, l'unico che non pu\u00f2 contrarre la malattia. Carol e Oliver scappano, e il Dr. Galeano li trova salvandoli. I dottori trovano finalmente un vaccino, e tutto ritorna alla normalit\u00e0. Carol, Ben, Oliver e Gin, un amico di Oliver, i cui genitori erano morti poco dopo la diffusione del terribile virus, vivono tutti insieme come una vera famiglia.\nProduzione.\nLa Warner Bros. ingaggi\u00f2 lo sceneggiatore Dave Kajganich per scrivere una sceneggiatura per la realizzazione di un remake del film di fantascienza \"L'invasione degli Ultracorpi\". Al progetto si unirono il regista Oliver Hirschbiegel e l'attrice Nicole Kidman; successivamente si un\u00ec al cast Daniel Craig come coprotagonista al fianco della Kidman. Al cast si aggiunsero in seguito Jeremy Northam, Jeffrey Wright e Veronica Cartwright; quest'ultima aveva recitato nel film del 1978 \"Terrore dallo spazio profondo\", sempre basato sul romanzo di Finney.\nLa produzione prese il via nel 2005 con il titolo \"Invasion\", in seguito cambiato in \"The Visiting\" per non essere confuso con la serie televisiva \"Invasion\". Le riprese iniziarono il 26 settembre 2005 a Baltimora per un periodo di 45 giorni. Nell'ottobre 2006 il film cambi\u00f2 definitivamente titolo da \"The Visiting\" a \"The Invasion\", dopo la cancellazione della serie televisiva omonima.\nDurante le riprese del film, il 25 gennaio 2007, Nicole Kidman rimase vittima di un incidente sul set mentre girava una scena con Daniel Craig a bordo di una macchina, ma tutto fin\u00ec per il meglio e l'attrice torn\u00f2 a lavorare come se nulla di grave fosse successo.\nLa Warner Bros. non fu soddisfatta del lavoro di Hirschbiegel e chiese alle sorelle Wachowski e al regista James McTeigue di rigirare parti del film rendendolo pi\u00f9 adrenalinico. Forse per questo motivo il film non \u00e8 stato apprezzato n\u00e9 dal pubblico n\u00e9 dalla critica, divenendo uno dei pi\u00f9 grandi flop del 2007."}
{"id": "1244060", "revid": "869733", "url": "https://it.wikipedia.org/wiki?curid=1244060", "title": "Poirot sul Nilo (film)", "text": ""}
{"id": "1244063", "revid": "1543377", "url": "https://it.wikipedia.org/wiki?curid=1244063", "title": "Ogle SX250", "text": "La SX250 \u00e8 un'autovettura prodotta dalla Ogle nel 1962 in soli 2 esemplari.\nDotata di carrozzeria in vetroresina e basata sulla meccanica della Daimler SP 250 Dart (che s'adattava molto bene in quanto anch'essa concepita per una carrozzeria in materiale composito), la \"SX250\" era una coup\u00e9 3 volumi piuttosto compatta.\nLa meccanica, motore V8 e telaio inclusi, era la stessa della Daimler.\nQuando nel corso del 1962 la Ogle chiuse i battenti a causa della prematura scomparsa del suo fondatore, il progetto \"SX250\" venne rilevato dalla Reliant, che lo utilizz\u00f2 come base per la sua fortunata sportiva Scimitar GT."}
{"id": "1244070", "revid": "2210568", "url": "https://it.wikipedia.org/wiki?curid=1244070", "title": "Carlo I Alessandro di W\u00fcrttemberg", "text": "Biografia.\nInfanzia ed ascesa al ducato.\nCarlo I Alessandro del W\u00fcrttemberg era il figlio maggiore di Federico Carlo di W\u00fcrttemberg-Winnental e della principessa Eleonora Giuliana di Brandeburgo-Ansbach.\nPer compiere i suoi studi, Carlo Alessandro venne inviato dal padre a frequentare i corsi dell'Universit\u00e0 di T\u00fcbingen ove rimase sino al raggiungimeto dei 14 anni quando, il 21 giugno 1697, l'imperatore Leopoldo I lo rese proprietario di un reggimento di fanteria austriaca, come gi\u00e0 prima aveva fatto suo padre.\nCarlo I Alessandro succedette al padre come duca del W\u00fcrttemberg-Winnental ed eredit\u00f2 il ducato principale del W\u00fcrttemberg, con capitale Stoccarda, dal cugino, Eberardo Ludovico, nel 1733, dal momento che il figlio di questi gli era premorto e non aveva altri eredi diretti. La successione al trono di Carlo I Alessandro era motivata dal fatto che suo padre Federico Carlo era infatti stato tutore del duca Eberardo Ludovico dal 1677 al 1693 col ruolo di reggente.\nSuccessi militari.\nProseguendo la sua carriera militare, sempre a 14 anni, Carlo Alessandro comand\u00f2 infelicemente l'assedio del castello di Ebernburg e fu costretto a firmare la capitolazione all'occupazione francese il 27 settembre successivo.\nIl 4 maggio 1701 venne nominato colonnello ed il 1\u00ba maggio 1703 divenne titolare del 17\u00ba reggimento di fanteria, passato dal 1708 al principe di Hohenlohe-Langenburg, sino ad essere nominato feldmaresciallo luogotenente il 10 aprile 1708 e poi \"Feldzeugmeister\" nel 1717. Nel 1702, intanto, si era distinto durante la presa di Landau ricevendo a seguito del successo militare una lettera di lodi personali dall'imperatore. Combatt\u00e9 quindi nella Battaglia di Friedlingen nel 1703. Nel 1704 venne ferito ad una gamba durante i combattimenti, ma ripresosi combatt\u00e9 nel secondo assedio di Landau, come pure in quello di Ingolstadt e quello di Ulma.\nServ\u00ec coraggiosamente sotto il principe Eugenio di Savoia nell'ambito della guerra di successione spagnola e nel 1705 venne nuovamente ferito a Brescia da cui si mosse per curare il passaggio dell'Adda da parte delle truppe imperiali a Cassano. Nel 1706 venne ancora una volta ferito nel corso dell'Assedio di Torino per poi passare in Provenza ove attacc\u00f2 Tolone. Nel 1708 venne inviato dall'imperatore sul fiume Mosella e combatt\u00e9 anche a Valencia. Guidato da spirito battagliero, tra il 1709 ed il 1712 fu anche volontario per l'esercito olandese prendendo parte alla Battaglia di Malplaquet, alla Battaglia di Lille e ad altri scontri minori.\nPrese parte in seguito alle guerre contro l'Impero ottomano muovendo il primo attacco nella battaglia di Petervaradino nel 1716 ove venne ferito alla testa, conquistando ad ogni modo la citt\u00e0 col supporto del conte Palffy. Nel 1719 venne nominato governatore imperiale di Belgrado e della Serbia, ricoprendo anche il ruolo di supremo comandante militare dell'area. Per le sue grandi doti di comandante e per gli onori ottenuti in battaglia, nel 1720 venne compreso nel consiglio dell'Imperatore, il 28 dicembre 1721 venne nominato cavaliere dell'Ordine del Toson d'oro (la massima onorificenza imperiale) e nel 1733 venne nominato anche Feldmaresciallo del Sacro Romano Impero, garantendosi con tale titolo la partecipazione alla guerra di successione polacca, sempre nelle file degli imperiali. Il 18 febbraio 1734 ottenne il comando del 3\u00ba reggimento di dragoni.\nMatrimonio.\nCarlo Alessandro spos\u00f2 nel 1727 Maria Augusta di Thurn und Taxis, una delle figlie del principe Anselmo Francesco di Thurn und Taxis e di Maria Ludovica Anna di Lobkowitz (1706 - 1756). \nGoverno.\nCome duca del W\u00fcrttemberg, tra i primi atti di regno, Carlo I Alessandro spost\u00f2 la capitale da Ludwigsburg a Stoccarda.\nOltre a questo, il duca venne costretto dalla sua ascesa a firmare un atto nel quale formalmente si impegnava a non voler \"ri-cattolicizzare\" il Wurttemberg, che rimaneva protestante malgrado la sua volont\u00e0 dal 1712 di convertirsi al cattolicesimo romano. Questo fatto si basava sul principio fondamentale del \"Cuius regio, eius religio\" che era stato alla base delle risoluzioni successive alla riforma protestante. Il duca, ad ogni modo non tent\u00f2 mai di promuovere il cattolicesimo nel suo ducato, facendone un fatto di natura puramente personale e lasciando invece larga tolleranza alle altre confessioni.\nMalgrado il giuramento dei principi fondamentali, il governo di Carlo Alessandro fu prevalentemente di stampo assolutistico. La sua amministrazione del ducato, ad ogni modo, non fu tra le pi\u00f9 felici in quanto le guerre e l'alto tenore di vita della sua corte portarono a sempre crescenti esigenze finanziarie con conseguenti debiti che gli richiesero la collaborazione di Joseph S\u00fcsskind Oppenheimer dal 1732.\nIl ruolo di Joseph S\u00fcsskind Oppenheimer nel risanare le finanze pubbliche del ducato, port\u00f2 essenzialmente ad un risveglio economico del ducato del W\u00fcrttemberg e ad una sua modernizzazione. Oppenheimer, un \"broker\" finanziario di origini ebraiche e banchiere egli stesso a Francoforte sul Meno, fu il consigliere finanziario personale del duca Carlo Alessandro in tutti gli aspetti di riforma, potenziando le risorse per il sistema fiscale e migliorando la stabilit\u00e0 dell'economia pubblica. Le origini ebraiche del consigliere (a cui il duca per fiducia aveva concesso un permesso speciale per entrare in citt\u00e0, dove agli ebrei era proibito circolare liberamente secondo le disposizioni cattoliche e protestanti dell'epoca) gi\u00e0 in contrasto con la fede cattolica del duca e con quella protestante del ducato, portarono allo scoppio di scandali e intrighi interni che si risolsero solo con dopo la morte del duca. \nLa sera stessa della dipartita del sovrano locale, il suo fidato consigliere finanziario venne processato immediatamente dal consiglio di stato con l'accusa di alto tradimento dopo l'improvvisa morte del duca del quale egli venne indirettamente accusato e che invece era probabilmente dovuta ad un edema polmonare mentre si trovava al castello di Ludwigsburg, il 12 marzo 1737. Condannato a morte, alla sua esecuzione, svoltasi nella piazza principale di Stoccarda, presero parte 12.000 persone e la rabbia popolare si dimostr\u00f2 davvero tanta che dopo l'esecuzione dell'Oppenheimer il suo cadavere rimase appeso alla forca dove era stato impiccato per sei anni e fu solo grazie alla clemenza del successore di Carlo I Alessandro, Carlo II Eugenio, che venne data degna sepoltura alla salma e che venne rimossa definitivamente la struttura.\nMorte.\nIl duca Carlo I Alessandro mor\u00ec il a e venne succeduto dal figlio Carlo II Eugenio al trono del ducato.\nDiscendenza.\nDal matrimonio tra Carlo Alessandro e Maria Augusta di Thurn und Taxis nacquero:"}
{"id": "1244071", "revid": "729019", "url": "https://it.wikipedia.org/wiki?curid=1244071", "title": "Muscoli sopraioidei", "text": "I muscoli sopraioidei sono muscoli del collo, pari e simmetrici, che occupano la regione anteriore. Sono posti sopra l'osso ioide.\nEssi originano da parti diverse dell'osso temporale o della mandibola, e si inseriscono tutti sull'osso ioide; i quattro muscoli sono:"}
{"id": "1244077", "revid": "1784425", "url": "https://it.wikipedia.org/wiki?curid=1244077", "title": "\u00c9tienne Tshisekedi", "text": "Biografia.\nFondatore e presidente dell'Unione per la Democrazia e il Progresso Sociale (UPDS), \u00e8 stato Primo ministro della Repubblica Democratica del Congo (gi\u00e0 Zaire) in tre diverse occasioni.\nTshisekedi \u00e8 nato a Luluabourg (ora Kananga), nel Kasai-Occidentale il 14 dicembre del 1932. Ottenuta la laurea nel 1961 alla facolt\u00e0 di giurisprudenza dell'Universit\u00e0 di Lovanio a Leopoldville (ora Kinshasa), prese parte al governo di Mobutu ricoprendovi varie cariche fra gli anni sessanta e settanta. Tuttavia nel 1979 cominci\u00f2 la sua protesta per la deriva del governo in carica verso la dittatura e la corruzione. \nNel 1980 fu rimosso da ogni carica che ricopriva in seno all'esecutivo e sub\u00ec la detenzione per le sue posizioni critiche, che non accenn\u00f2 a temperare sotto il governo di Laurent Kabila, posizioni che gli valsero numerosi provvedimenti restrittivi della libert\u00e0 individuale.\nVenne perci\u00f2 definito da molti il \"Mandela del Congo\".\nIl 15 febbraio 1982, fu il cofondatore dell'UPDS, movimento del quale \u00e8 stato a capo fino alla morte, e che forse pu\u00f2 dirsi il pi\u00f9 popolare in Congo, sebbene messo ai margini dagli ambienti governativi, specie per la sua linea che predica un cambiamento radicale nel solco della lotta non violenta e della democrazia. Alla guida gli \u00e8 succeduto il figlio Felix Tshisekedi, che ha partecipato con successo alle elezioni presidenziali \ndel 30 dicembre 2018."}
{"id": "1244078", "revid": "1494169", "url": "https://it.wikipedia.org/wiki?curid=1244078", "title": "Baral", "text": "Barale e Baralis sono delle varianti italiane dovute alle imposizioni del ventennio fascista in Italia."}
{"id": "1244083", "revid": "124123", "url": "https://it.wikipedia.org/wiki?curid=1244083", "title": "Eugenio Gualdi", "text": "\u00c8 stato il decimo presidente della Societ\u00e0 Sportiva Lazio, Presidente Generale della Polisportiva biancoceleste e direttore generale prima, e presidente poi, della Societ\u00e0 Generale Immobiliare.\nBiografia.\nIl 30 dicembre 1933 l'Ingegner Eugenio Gualdi fu eletto presidente della S.S. Lazio, nonch\u00e9 Presidente Generale della Polisportiva biancoceleste. Ebbe il merito di acquistare il bomber Silvio Piola, insieme a numerosi altri elementi, su tutti il difensore Ferraris IV, i centrocampisti Blason e Viani, oltre all'attaccante italo-brasiliano \"Fil\u00f2\" Guarisi.\nNel 1936 lasci\u00f2 la carica presidenziale della sezione calcistica ad Erberto Vaselli, e il 29 aprile 1938, a causa di una lotta intestina con alcuni dirigenti biancocelesti, tenendo fede al suo carattere rigoroso, Gualdi si dimise da Presidente Generale, sostituito da Raffaello Riccardi, salvo poi tornare in societ\u00e0 nel secondo dopoguerra in veste di consigliere della sezione calcistica."}
{"id": "1244085", "revid": "869733", "url": "https://it.wikipedia.org/wiki?curid=1244085", "title": "L'assassinio di Roger Ackroyd (film)", "text": ""}
{"id": "1244086", "revid": "599013", "url": "https://it.wikipedia.org/wiki?curid=1244086", "title": "Larry Hughes", "text": "Carriera.\nHigh school e college.\nHughes inizi\u00f2 la sua carriera nella pallacanestro alla Christian Brothers College High School, vincendo il campionato nel 1997.\nMentre frequentava la Saint Louis University, Hughes si dichiar\u00f2 eleggibile per il draft NBA 1998.\nNBA.\nAl Draft 1998 venne chiamato come ottava scelta assoluta dai Philadelphia 76ers. Gioc\u00f2 in questo team fino al 2000, quando pass\u00f2 ai Golden State Warriors; due anni pi\u00f9 tardi venne ingaggiato dai Washington Wizards.\nA Washington Hughes si fece conoscere come una guardia con ottime attitudini difensive: infatti nella stagione 2004-05 chiuse con una media di 2,89 palle rubate a partita e venne inserito nel quintetto difensivo dell'anno.\nNel 2005 divenne un \"free-agent\" (svincolato) e firm\u00f2 un contratto quinquennale con i Cleveland Cavaliers. Fu inserito nei Cavs per fare da \"spalla di lusso\" alla giovane superstar LeBron James, prima scelta assoluta nel draft NBA 2003.\nNella stagione 2005-06, Hughes diede il suo apporto a Cleveland per il record di 18 vittorie e 10 sconfitte, prima di rompersi un dito. Nell'ultima apparizione prima dell'infortunio sigl\u00f2 16 punti con 7 su 10 al tiro, conditi da due rubate, cinque rimbalzi e tre assist.\nNella stagione 2006-07 i Cavaliers vincono il loro primo titolo di Conference ed accedono di diritto alle NBA Finals contro i San Antonio Spurs, venendo per\u00f2 battuti con un netto 4-0. Hughes fu una delle maggiori delusioni: da tutti designato come la vera alternativa a LeBron James, quando la stella non fosse stata in formissima, non fu mai all'altezza.\nIl 21 febbraio 2008 si trasferisce dai Cavs ai Bulls nell'ambito della \"trade\" che ha coinvolto le due franchigie pi\u00f9 i Sonics che ha portato al cambio di maglia da parte di Drew Gooden, Ben Wallace, Joe Smith, Delonte West, Donyell Marshall ed Ira Newble.\nA quasi un anno esatto di distanza (precisamente il 19 febbraio 2009) viene nuovamente ceduto, questa volta ai New York Knicks in cambio di Tim Thomas, Jerome James e Anthony Roberson.\nIl 18 febbraio 2010 viene ceduto ai Sacramento Kings in cambio di Sergio Rodr\u00edguez, per venire tagliato dopo pochi giorni. Successivamente viene ingaggiato da Charlotte, in data 13 marzo 2010.\nIl 9 dicembre 2011, dopo il termine del lockout NBA, firma con la squadra degli Orlando Magic.\nCuriosit\u00e0.\nA Larry Hughes \u00e8 dedicato un sito riguardo alla sua reputazione di prendersi dei tiri forzati con conseguenti percentuali al tiro relativamente basse. Il sito esamina ogni partita del giocatore soprattutto dal punto di vista della percentuale dal campo e la commenta in maniera solitamente ironica. Infatti il titolo del sito \u00e8 \"Hey Larry Hughes please stop taking so many bad shots\" che in italiano significa \"Hey Larry Hughes basta prendersi cos\u00ec tanti brutti tiri\".\nNell'anno 2002 prese parte alla realizzazione del video musicale del brano Dilemma del rapper Nelly e della cantante Kelly Rowland."}
{"id": "1244088", "revid": "287204", "url": "https://it.wikipedia.org/wiki?curid=1244088", "title": "Arneb", "text": "Arneb (: ), nota anche come Alpha Leporis (\u03b1 Lep / \u03b1 Leporis) \u00e8 la stella pi\u00f9 luminosa della costellazione della Lepre, situata a 1300 anni luce dalla Terra.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo oltre il circolo polare artico. La sua magnitudine pari a 2,84 le consente di essere scorta con facilit\u00e0 anche dalle aree urbane di moderate dimensioni.\nCaratteristiche fisiche.\nArneb \u00e8 una stella supergigante gialla che si trova ormai nelle ultime fasi della sua esistenza; alcuni astronomi ritengono che pare abbia gi\u00e0 attraversato lo stadio di supergigante e si stia progressivamente contraendo e riscaldando prima di morire, altri che invece si stia nuovamente espandendo in una supergigante. La massa, stimata in precedenza in poco meno di 10 masse solari, risulta maggiore in studi recenti di Lyubimkov (2010) e di Tetzlaff (2011), i quali stimano rispettivamente di 13,9 e 12,2 M\u2299 la massa di Arneb. La quantit\u00e0 di massa residua al termine del proprio processo evolutivo \u00e8 fondamentale per capire il destino finale della stella; se questa fosse come le ultime stime fanno supporre Arneb esploderebbe in supernova, mentre in caso contrario, con una massa inferiore alle 8-9 M\u2299, collasserebbe in una piccola e densa nana bianca."}
{"id": "1244089", "revid": "1305772", "url": "https://it.wikipedia.org/wiki?curid=1244089", "title": "The Hell Song", "text": "The Hell Song \u00e8 il secondo singolo estratto dall'album \"Does This Look Infected?\" del gruppo musicale canadese pop punk Sum 41.\nDescrizione.\nIl brano parla di un'amica del gruppo che ha contratto il virus dell'HIV. Deryck Whibley raccont\u00f2 in un'intervista della rivista \"Billboard\" che la band aveva inizialmente deciso di non dedicare alcun brano all'episodio, che per\u00f2 \"per qualche ragione \u00e8 venuto fuori\"; il cantante aggiunse inoltre che tale evento fu il pi\u00f9 duro tra quelli affrontati dai Sum 41.\nLa canzone \u00e8 stata inserita nella colonna sonora del film \"American Pie - Il matrimonio\".\nVideo musicale.\nIl video \u00e8 ambientato in un concerto. Ci sono le facce dei membri della band mentre eseguono il brano sovrapposte alla faccia di alcuni pupazzi. Compaiono anche altri pupazzi di altri personaggi famosi, come Snoop Dogg, Korn, Ozzy Osbourne, Marilyn Manson, Angus Young, Gene Simmons, Spice Girls, Alice Cooper, Ludacris, Metallica, Eddie the Head, George Bush e Ges\u00f9.\nI gesti volgari dei pupazzi vengono censurati, per dare l'effetto somigliante delle vere censure."}
{"id": "1244100", "revid": "1444886", "url": "https://it.wikipedia.org/wiki?curid=1244100", "title": "Sogene", "text": "Sogene ovvero \"Societ\u00e0 Generale di lavori di pubblica utilit\u00e0\" \u00e8 stata una societ\u00e0 attiva nella costruzione edilizia tra gli anni cinquanta e settanta.\nStoria.\nSogene nasce nel 1926, con la denominazione di Savai - Societ\u00e0 Acquisti e Vendite Amministrazione Immobili, controllata dalla Societ\u00e0 Generale Immobiliare.\nIl 30 dicembre 1944, il CdA di Savai decide la trasformazione in Sogene, con l'obiettivo di separare le attivit\u00e0 finanziarie e fiduciarie, che rimangono in capo alla Societ\u00e0 Generale Immobiliare, dal ramo costruzioni, conferito, appunto, nella nascente Sogene.\nDiverse erano le societ\u00e0 che componevano il gruppo, tra cui Sogene Lavori (costruzione delle opere), Sogene Casa (vendita ed affitti degli appartamenti), SGI Sogene International (per le attivit\u00e0 all'estero), Sviluppo Tecnica (deriva dalla societarizzazione dell'ufficio tecnico Sogene, planimetrie e progetti).\nBraccio operativo di Societ\u00e0 Generale Immobiliare, dapprima si concentra sul settore dell'edilizia residenziale, alberghiera e commerciale, poi si espande anche alla realizzazione di infrastrutture, tra cui acquedotti, dighe e gallerie (ad esempio le opere sul Lago di Ancipa, il Ponte sul Sambro ed il Viadotto sul Setta sull' Autostrada del Sole); dal 1960 inizia ad operare anche all'estero.\nDal 1976, \u00e8 stata guidata dal Cavaliere del Lavoro Arcangelo Belli, nel ruolo di Vicepresidente e Amministratore delegato. \nIl 30 dicembre 1977, viene incorporata nella casa madre, che assume cos\u00ec la denominazione di Societ\u00e0 Generale Immobiliare Sogene S.p.A\nOpere.\nSogene ha edificato numerosi palazzi, complessi industriali e opere pubbliche, in Italia e nel mondo, tra cui:\nL'archivio Sogene.\nNell'opera che Maria Emanuela Marinelli ha contribuito a scrivere, Gli archivi per la storia dell'architettura (una pubblicazione degli Archivi di Stato), si narra che, a febbraio 1994, l'archivio della societ\u00e0, si componeva di \"30-40.000 tra faldoni, pacchi e registri, 20-30.000 tra disegni e progetti, circa 10.000 tra fotografie, diapositive e film, ed \u00e8 affiancato dalla ricca biblioteca tecnica e giuridica raccolta dalla Societ\u00e0, si trova nella sezione di via Simone Mattini dell'Archivio Centrale dello Stato, dove occupa circa due chilometri e mezzo di scaffalatura\", documentando \"tutta la vita della Societ\u00e0 Generale Immobiliare di lavori di utilit\u00e0 pubblica ed agricola, a partire dalla sua fondazione (Torino, 1862) fino ai nostri giorni (1989-90), e testimonia dell'attivit\u00e0 finanziaria, edilizia ed imprenditoriale esplicata nel corso del tempo\".\nFonti.\nGli archivi per la storia dell'architettura, Maria Emanuela Marinelli ed AA.VV., Archivi di Stato, visitabile qui"}
{"id": "1244103", "revid": "174925", "url": "https://it.wikipedia.org/wiki?curid=1244103", "title": "Eritema fisso", "text": ""}
{"id": "1244105", "revid": "118967031", "url": "https://it.wikipedia.org/wiki?curid=1244105", "title": "Luca Matranga", "text": "Biografia.\nNato a Piana degli Albanesi (all'epoca denominata \"Piana dei Greci\"), nella pi\u00f9 grande e popolosa colonia arb\u00ebresh\u00eb di Sicilia, frequent\u00f2 il Collegio di Sant'Atanasio in Roma. Dopo gli studi a Roma e l'ordinazione sacerdotale (1591 o 1592) fu, almeno dal 1601, pap\u00e0s a Piana degli Albanesi, fondando nella sua cittadina natale la prima vera e propria scuola per il mantenimento dei connotati etnici e linguistici della comunit\u00e0.\nScrittore di nobile personalit\u00e0 e pap\u00e0s di rito bizantino-greco, \u00e8 noto soprattutto per la prima creazione in assoluto in lingua albanese, nella forma dialettale \"tosca\" diffusa nel meridione dell'Albania e presso le comunit\u00e0 arb\u00ebreshe in Italia, della \"Dottrina Cristiana\" (\"E Mb\u00ebsuame e Kr\u00ebshter\u00eb\") del gesuita spagnolo P. Ledesma, dedicata all'arcivescovo diocesano di Monreale, mons. Ludovico de Torres II, ed edita nel 1592, con i necessari adattamenti, alle esigenze del rito locale. Matranga utilizz\u00f2 per il suo testo la parlata albanese di Piana degli Albanesi emendandola di qualche peculiarit\u00e0 fonetica allo scopo di farsi intendere anche dagli albanesi delle altre colonie. Fu tradotta in italiano fin dal 1571, ed \u00e8 il pi\u00f9 antico documento letterario degli italo-albanesi. Il probabile autografo, in cui la versione di Matranga \u00e8 intercalata al testo italiano dell'opera di Ledesma, \u00e8 contenuto nel Barb. lat. 3454.\nDopo il \"Meshari\" di Gjon Buzuku, la prima opera della letteratura albanese (1555), scoperto da mons. Paolo Schir\u00f2 di Piana degli Albanesi, il suo libro, \"E Mb\u00ebsuame e Kr\u00ebshter\u00eb\", di cui esistono due copie, \u00e8 in assoluto una delle prime espressioni filologiche documentate di lingua arb\u00ebreshe scritta in tutta la letteratura albanese."}
{"id": "1244106", "revid": "121169", "url": "https://it.wikipedia.org/wiki?curid=1244106", "title": "Apparato muscolare", "text": ""}
{"id": "1244109", "revid": "1226", "url": "https://it.wikipedia.org/wiki?curid=1244109", "title": "Chiesa di San Francesco alla Vigna", "text": ""}
{"id": "1244111", "revid": "729019", "url": "https://it.wikipedia.org/wiki?curid=1244111", "title": "Federico Carlo di W\u00fcrttemberg-Winnental", "text": "Biografia.\nFu il secondo a raggiungere l'et\u00e0 adulta dei figli maschi che Eberardo III di W\u00fcrttemberg, duca di W\u00fcrttemberg dal 1628 al 1674, ebbe dalla prima moglie Anna Caterina Dorotea di Salm-Kyrburg.\nIl 27 novembre 1677 gli venne conferita la reggenza per il nipote non ancora maggiorenne essendo morto suo fratello maggiore, e di conseguenza ottenne la reggenza del W\u00fcrttemberg.\nQuesta fin\u00ec il 22 gennaio 1693, quando Eberardo Ludovico raggiunse l'et\u00e0 prestabilita per ottenere il governo. Come riconoscimento del buon operato egli ricevette una grande somma di denaro e venne nominato Feldmaresciallo dall'Imperatore.\nFederico Carlo combatt\u00e9 contro i francesi sul Reno nella Guerra della Grande Alleanza sotto il comando di Luigi Guglielmo di Baden-Baden. Il 27 settembre 1692, un'armata imperiale di 4.000 cavalieri al suo comando venne attaccata di sorpresa nel campo di battaglia di \u00d6tisheim presso M\u00fchlacker. Molti uomini morirono sul campo di battaglia, altri vennero uccisi o catturati dai francesi. Il Duca stesso si trovava tra i prigionieri, ma venne rilasciato poco dopo.\nAmmalatosi di sifilide nel 1696, mor\u00ec l'anno successivo.\nMatrimonio ed eredi.\nFederico Carlo spos\u00f2 il 31 ottobre 1682 Eleonora Giuliana di Brandeburgo-Ansbach (1663-1724), figlia del Margravio Alberto II di Brandeburgo-Ansbach, da cui ebbe sette figli:\nAll'estinzione del ramo principale nel 1733, divenne duca di W\u00fcrttemberg suo figlio Carlo Alessandro, che aveva sposato nel 1727 la principessa Maria Augusta di Thurn und Taxis. Tra gli altri figli a raggiungere l'et\u00e0 adulta, vi furono Federico Ludovico, che spos\u00f2 Ursula Caterina di Altenbockum, e Cristina Carlotta, che spos\u00f2 il margravio Guglielmo Federico di Brandeburgo-Ansbach."}
{"id": "1244112", "revid": "196390", "url": "https://it.wikipedia.org/wiki?curid=1244112", "title": "Apparato scheletrico", "text": ""}
{"id": "1244126", "revid": "486946", "url": "https://it.wikipedia.org/wiki?curid=1244126", "title": "Barattiere", "text": ""}
{"id": "1244128", "revid": "363629", "url": "https://it.wikipedia.org/wiki?curid=1244128", "title": "Sane", "text": ""}
{"id": "1244129", "revid": "1226", "url": "https://it.wikipedia.org/wiki?curid=1244129", "title": "San Francesco della Vigna", "text": ""}
{"id": "1244131", "revid": "767487", "url": "https://it.wikipedia.org/wiki?curid=1244131", "title": "Eraldo Mancin", "text": "\u00c8 stato uno dei sei calciatori (gli altri sono Giovanni Ferrari, Riccardo Toros, Roberto Baggio, Alessandro Orlando e Andrea Pirlo) ad aver vinto due scudetti consecutivi in Serie A con squadre differenti.\nCarriera.\nGiocatore.\nInizi\u00f2 la sua parabola agonistica nel 1963 nelle file del allora militante in Serie B. Dopo due anni in laguna, un anno al sempre nei cadetti, per poi rivestire la maglia veneziana nella stagione 1966-1967 per il suo esordio in Serie A, a San Siro contro il , che vide la sconfitta della squadra veneta per 2-1, poi retrocessa a fine stagione.\nMancin rimase nella massima serie indossando la maglia della , nelle cui file vinse lo scudetto nella stagione 1968-1969. L'annata successiva venne ceduto al (in cambio di Giuseppe Longoni e di un conguaglio in favore dei sardi di 185 milioni di lire).\nA Cagliari il terzino veneto gioc\u00f2 cinque stagioni anni in massima serie, partecipando alla vittoria dello scudetto del 1969-1970 con 8 presenze, in qualit\u00e0 di riserva di Giulio Zignoli. Nel campionato 1970-1971 realizz\u00f2 una tripletta in Cagliari-Verona (4-1), un \"exploit\" che ben pochi terzini sono riusciti a compiere nel massimo campionato italiano. Oltre a questi, Mancin ha realizzato altre due reti in Serie A: sempre nella stessa stagione nel pareggio interno contro il , e l'anno successivo contro la .\nNell'autunno del 1975 venne acquistato dal dove concluse la sua carriera. contribu\u00ec nelle stagioni 1976-1977 e 1978-1979 alle due promozioni in Serie A della squadra abruzzese, intervallate da una stagione in massima categoria chiusa all'ultimo posto.\nConcluse la sua attivit\u00e0 agonistica nel campionato di Serie C2 1979-1980, nelle file della ."}
{"id": "1244137", "revid": "6923", "url": "https://it.wikipedia.org/wiki?curid=1244137", "title": "Virgin Gorda", "text": "Virgin Gorda \u00e8 la terza pi\u00f9 grande (dopo Tortola e Anegada) e la seconda pi\u00f9 popolosa delle Isole Vergini britanniche, un gruppo di isole che fa parte dell'arcipelago delle Isole Vergini.\nHa una superficie di 21,9 km\u00b2, il nome le venne dato da Cristoforo Colombo perch\u00e9 la forma dell'isola ricorda quella una donna grassa sdraiata su un fianco. Il centro abitato principale e capoluogo dell'isola \u00e8 Spanish Town situata nella parte sudoccidentale dell'isola.\nTra le principali attrazioni dell'isola vi sono il \"The Baths National Park\" che comprende una breve zona costiera a sud-ovest in cui formazioni granitiche danno origine a vasche e grotte e le rovine dell'area mineraria.\nSull'isola l'attivit\u00e0 di estrazione del rame inizi\u00f2 nel 1837, minatori provenienti dalla Cornovaglia scavarono miniere e costruirono alloggi e infrastrutture nell'estremo orientale dell'isola (chiamato Copper Mine Point), l'attivit\u00e0 di estrazione prosegu\u00ec fino al 1862 quando l'aumento dei costi rese l'attivit\u00e0 antieconomica. Sono tuttora presenti le rovine di queste strutture, nel 2003 sono state comprese in un parco nazionale."}
{"id": "1244139", "revid": "767487", "url": "https://it.wikipedia.org/wiki?curid=1244139", "title": "Lo squadrone bianco", "text": "Lo squadrone bianco \u00e8 un film diretto da Augusto Genina nel 1936.\nRealizzato in gran parte nel deserto libico, a quel tempo colonia italiana, venne presentato alla Mostra di Venezia di quell'anno, dove fu premiato con la Coppa Mussolini al miglior film italiano, per poi conoscere una grande diffusione all'estero. \u00c8 considerato uno dei pi\u00f9 importanti film di propaganda dell'epoca fascista.\nTrama.\nIl tenente di cavalleria Ludovici, in seguito a una delusione amorosa con la fidanzata Cristiana, si arruola nel corpo militare dei Meharisti e si fa assegnare in Tripolitania italiana. Giunge al forte in sostituzione del ten. Bettini, caduto valorosamente in battaglia. Qui deve vedersela con il capitano Santelia, ufficiale dai modi duri, ma di grande esperienza nel deserto.\nQuando giunge notizia della presenza di una banda di ribelli, il comando decide di inviare uno squadrone al loro inseguimento. La colonna, guidata dai due ufficiali, affronta una spedizione di molti giorni nel deserto profondo. Dopo il primo giorno di marcia il tenente Ludovici, smarrito dalle ostiche condizioni ambientali e dai suoi malinconici pensieri, subisce una severa reprimenda dal capitano, convinto che Ludovici sia solo un giovane viziato senza una vera vocazione militare. Nei giorni successivi la colonna, affrontando la penuria d'acqua e le tempeste di sabbia, prosegue l'inseguimento, e Ludovici, bench\u00e9 stremato e sofferente, resiste allo sforzo.\nIndividuati e raggiunti i ribelli dopo una dura marcia a tappe forzate, viene ingaggiata un'aspra battaglia nella quale il capitano Santelia ed il \"mehari\" El Fennek, attendente di Ludovici, restano uccisi. Sar\u00e0 quindi Ludovici a guidare la colonna nella marcia di rientro alla base. Qui egli ritrova inaspettatamente Cristiana, giunta al forte con un gruppo di turisti, che si dichiara pentita di averlo lasciato e gli chiede di tornare con lei. Ma Ludovici rifiuta, rispondendo che ormai il suo posto \u00e8 l\u00ec, al comando delle truppe nel deserto. Segue il ricordo del capitano Santelia, le cui ultime volont\u00e0 sono di essere sepolto nel deserto, da lui tanto amato.\nRealizzazione del film.\nSoggetto e sceneggiatura.\n\"Lo squadrone bianco\" \u00e8 tratto da un racconto pubblicato nel 1931 da Joseph Peyr\u00e9, primo di una serie dedicata dallo scrittore francese alle avventure nel deserto (a \"L'\u00c9scadron blanc\", premiato in Francia con il \"Prix Renaissance\", seguirono diversi altri romanzi, sino a \"Sahara\" nel 1955), del quale fu modificato il finale, dato che nel racconto il tenente protagonista muore durante la missione.\nSi tratt\u00f2 del primo film importante che Augusto Genina diresse al suo rientro in Italia dopo oltre dieci anni di lavoro cinematografico trascorsi in Germania e Francia. Il regista aveva provato dapprima a realizzare il film proponendolo alla \"London film\" di Korda e Toeplitz quale celebrazione dell'impero britannico; tent\u00f2 poi anche in Francia, ma senza riuscire neppure l\u00e0 a trovare produttori, bench\u00e9, alla sua uscita, molti si lamentassero per l'occasione persa. Lo stesso Peyr\u00e9, quando il film fu presentato in Francia, polemizz\u00f2 apertamente con il proprio Paese sostenendo, che \u00absi \u00e8 dovuto ricorrere all'aiuto generoso del governo italiano ed all'intelligenza di un regista italiano per realizzare questo capolavoro; la Francia ha negato i mezzi per fare qualcosa di simile\u00bb.\nProduzione.\nIn Italia le cose andarono diversamente non solo perch\u00e9 ricorreva il 25\u00ba anniversario della conquista coloniale della Libia che si voleva celebrare paragonando due imperi: quello romano e quello fascista recentemente proclamato (nei titoli di testa il film viene infatti dedicato \"ai valorosi gruppi sahariani che ricondussero la Libia sotto il segno di Roma\"), ma anche perch\u00e9 stava iniziando la ripresa della produzione cinematografica italiana, favorita dal governo. Infatti, ad incaricarsi della realizzazione del film fu la \"Roma film\", impresa fondata da Francesco Giunta e definita \u00absociet\u00e0 fascista, presieduta da un fascista, risoluti a portare un contributo alto e disinteressato alla cinematografia italiana, lineare ed edificante nell'ambiente, nel racconto e nella morale\u00bb. L'iniziativa pot\u00e9 quindi fruire dei finanziamenti previsti da una legge incentivante del cinema di produzione italiana che era entrata in vigore l'anno precedente. Con tale finanziamento si riusc\u00ec a sostenere il \"budget\" \u2013 impegnativo per quel tempo \u2013 previsto in 5 milioni di lire.\nLe riprese iniziarono il 18 aprile 1936 nel deserto libico, dove fu creato un accampamento presso il forte Sinauen, mentre per girare diverse riprese si utilizz\u00f2 l'oasi di Gadames al confine con la Tunisia. Il lavoro fu seguito ed agevolato dal governatore della colonia Balbo, con la fornitura di materiali e truppe, anche se poi nacque una difficolt\u00e0 quando emerse che i meharisti italiani, a differenza di quelli francesi che avevano ispirato il racconto di Peyr\u00e9, avevano il burnus nero, e non bianco, per cui diverse scene dovettero essere rifatte ed adattate per poter conservare il titolo.\nInterpreti.\nFilm essenzialmente maschile, nel quale si contrappongono \u00abla decadenza del bel mondo femminile, urbano e borghese e la rigenerazione del deserto, fatta di dovere, sacrifici e cameratismo\u00bb, \"Lo squadrone bianco\" richiese diverso tempo per la scelta degli interpreti. Dopo una selezione che aveva riguardato, tra gli altri, Mino Doro, Marcello Spada e Camillo Pilotto, la scelta cadde su Antonio Centa, presentato in questa occasione come \u00abavanguardista bresciano nel 1921 ed autore della marcia su Roma\u00bb, il quale gi\u00e0 aveva interpretato alcuni ruoli, ma senza mai arrivare alla notoriet\u00e0 che gli avrebbe procurato il film di Genina. L'altro interprete, Fosco Giachetti, era stato sino ad allora un attore prevalentemente teatrale e fu selezionato dal regista che lo vide recitare al Teatro Argentina. Dopo aver interpretato il ruolo del capitano Santelia la sua carriera cambi\u00f2, e fu da allora dedicata quasi esclusivamente al cinema.\nQuanto alla protagonista femminile, Fulvia Lanzi (pseudonimo di Luisa Maria Camperio), divent\u00f2 Cristiana, la vacua fidanzata che spinge Ludovici al riscatto nel deserto libico, dopo il rifiuto di Nicky Visconti, una delle sorelle di Luchino, a cui Genina aveva proposto quella parte. Nonostante diversi apprezzamenti ricevuti per il suo esordio (\u00abla pi\u00f9 interessante maschera uscita in questi ultimi 6 - 7 anni nel cinema italiano\u00bb la defin\u00ec il \"Corriere della sera\"), questa rest\u00f2 la sua unica apparizione cinematografica.\nAccoglienza.\n\"Lo squadrone bianco\" fa parte di quel novero di film che, data la loro natura essenzialmente propagandista, anche se collegata a valori di forte spettacolarit\u00e0, ha conosciuto un contrasto netto tra le valutazioni ricevute all'epoca e quelle retrospettive. \u00abAnche i critici pi\u00f9 autorevoli - \u00e8 stato osservato - e ritenuti pi\u00f9 indipendenti parteciparono, nel 1936, ad un coro di elogi, usando immagini, aggettivi, retorica, faciloneria ed approssimazione del fascismo\u00bb. La prima espressione di queste valutazioni entusiaste si ebbe in occasione della presentazione del film a Venezia.\nPresentazione a Venezia.\nTagliato durante l'esame preventivo in sede ministeriale in quanto considerato eccessivamente lungo, il film fu presentato alla Mostra in una \"prima\" che avvenne la sera del 20 agosto 1936 alla presenza di un pubblico enorme, circa tremila persone, nel quale v'erano anche numerose rappresentanze straniere ed alcuni membri della famiglia reale. \"Lo squadrone bianco\" ricevette, come narrano le cronache, applausi con ovazione finale e grandi elogi dalla critica. \u00abUn film degno veramente di chiamarsi italiano - cos\u00ec scrisse \"La Stampa\" - , un'opera salda e virile (...) l'ambiente dei nostri meharisti, la vita di quello squadrone diventano i veri protagonisti l\u00e0 dove il deserto confonde i suoi barbagli con quelli del cielo; le pagine bellissime sono parecchie e sovente ci offrono del vero cinema nobilmente inteso\u00bb. \nDello stesso tenore il giudizio del \"Corriere della sera\" (\u00abQuesta volta ci siamo: prendere un soggetto che per tre quarti si svolge nel deserto, dove non si vedono che dune, senza scene d'amore, senza baci, a cavarne un film attraente, appassionante, popolare era l'impossibile compito che Genina si \u00e8 assunto e che \u00e8 riuscito vittoriosamente a realizzare\u00bb) ed il commento del \"Messaggero\": \u00ab\u00e8 di gran lunga il pi\u00f9 schietto, umano, forte film fatto finora in Italia sul soldato italiano. Qui non c'\u00e8 l'eroe tipico che i registi a corto d'ispirazione cucinano prendendo il pi\u00f9 delle volte a prestito i lati caratteristici degli eroi del cinema americano\u00bb.\nTuttavia, nonostante l'ampia serie di elogi raccolti dal film e l'atmosfera celebrativa creata attorno ad esso, non riusc\u00ec a passare inosservata una contestazione avvenuta al momento della premiazione, quando, contro l'orientamento degli spettatori, \"Lo squadrone bianco\" fu insignito della Coppa Mussolini per il miglior film italiano, preferendolo a \"Cavalleria\". \u00c8 quanto traspare da un articolo di Marco Ramperti nel quale si descrive \u00abun pubblico che zitt\u00ec il film eletto, tributando invece ovazioni a quello bocciato\u00bb. Comunque i giudizi della critica sul film non cambiarono quando, nell'autunno 1936, esso inizi\u00f2 a circolare nelle sale: \"Cinema\" scrisse infatti che \u00ab\"Lo squadrone bianco\", al di l\u00e0 degli stessi valori romanzeschi, \u00e8 e rimarr\u00e0 una splendida e poetica documentazione del valore guerriero e della bellezza dei nostri cavalieri del deserto\u00bb.\nSuccesso internazionale.\nDopo il riconoscimento veneziano, \"Lo squadrone bianco\" riscosse un grande successo non soltanto in Italia, dato che divent\u00f2 in quel tempo uno dei film italiani pi\u00f9 diffusi all'estero. Infatti, oltre alla Francia, dove il film, con una versione doppiata, rest\u00f2 ininterrottamente per sei mesi in visione in una sala cinematografica sugli Champs \u00c9lys\u00e9es a Parigi, esso fu proiettato con riscontri positivi in Germania, a Londra, a Bruxelles, ad Oslo ed in due cinematografi di Tokyo, oltre che in diversi Paesi dell'America Latina con forti comunit\u00e0 italiane. Il film fu distribuito dalla \"Hesperia\" anche negli Stati Uniti e, in particolare a New York, esso rest\u00f2 per qualche tempo in cartellone in due sale di Broadway, ottenendo critiche favorevoli sul \"New York Times\". Questi successi diedero modo a Freddi di vantare il nuovo corso del cinema italiano di cui era stato artefice, sostenendo che s'era \u00ababbandonato il concetto mediocrista di una produzione fatta esclusivamente in vista del ristretto mercato interno\u00bb.\nCommenti successivi.\nAlla prova del tempo, \"Lo squadrone bianco\" \u00e8 diventato nel giudizio generale uno degli \u00abeccellenti esempi di film di propaganda, in cui la retorica ideologica e politica era sorretta, e pertanto risultava particolarmente efficace, da uno stile di notevole forza drammatica\u00bb. Il film di Genina \u00abintendeva esaltare la dedizione e lo spirito di sacrificio degli ufficiali italiani che alle loro vicende private anteponevano amore per la patria e difesa delle terre conquistate d'Africa\u00bb. Terre che sono rappresentate \u00abcome un luogo vergine dove ci si pu\u00f2 redimere e costruire una nuova vita\u00bb\nCome hanno rilevato anche osservatori stranieri, il film \u00ab\u00e8 l'esempio di un cinema in cui si combinano gli ideali fascisti con un ottimo valore spettacolare\u00bb ed anche \u00abun tipico esempio di cinema coloniale poich\u00e9 l'enfasi del film riguarda pi\u00f9 l'Italia dell'Africa\u00bb. Tuttavia, come ha osservato Claudio G. Fava, \"Lo squadrone bianco\", rivisto dopo tanti anni, nonostante tutta la sua carica retorica, offre anche mestamente \u00abun'impressione generale di povert\u00e0 ed inadeguatezza tecnica dell'esercito italiano in Libia\u00bb."}
{"id": "1244141", "revid": "5585", "url": "https://it.wikipedia.org/wiki?curid=1244141", "title": "Paolo Triestino", "text": "Carriera.\nAttore attivo soprattutto in ambito teatrale e televisivo, occasionalmente \u00e8 stato impegnato come doppiatore. Debutta nel 1978; nei primi anni ottanta collabora con Gabriele Lavia, prendendo parte a cinque suoi spettacoli: \"Amleto\", \"I masnadieri\", \"Il principe di Homburg\", \"Don Carlos\" e \"Spettri\". A partire dalla met\u00e0 degli anni novanta si dedica soprattutto alla drammaturgia contemporanea."}
{"id": "1244156", "revid": "2210568", "url": "https://it.wikipedia.org/wiki?curid=1244156", "title": "Eberardo Ludovico di W\u00fcrttemberg", "text": "Biografia.\nEberardo Ludovico era il figlio terzogenito del duca Guglielmo Ludovico e di sua moglie, Maddalena Sibilla d'Assia-Darmstadt. Alla prematura ed inaspettata morte del padre, avvenuta nel 1677, e dei fratelli maggiori infanti, egli venne chiamato ad ascendere al trono di famiglia a meno di un anno di et\u00e0, ma la corte decise di affiancargli la reggenza dello zio, Federico Carlo di W\u00fcrttemberg-Winnental.\nOttenne il potere effettivo all'et\u00e0 di sedici anni nel 1693 per diretto intervento dell'imperatore Leopoldo I. Il giovane duca non mostr\u00f2 mai un grande interesse per gli affari di stato e prefer\u00ec andare a caccia, lasciando l'amministrazione del ducato nelle mani dei suoi consiglieri. Venne descritto dai contemporanei come una personalit\u00e0 superficiale e facilmente influenzabile\nNel 1697, spos\u00f2 Giovanna Elisabetta di Baden-Durlach.\nLa sicurezza del ducato si basava su un forte e stabile esercito, con il quale il duca partecip\u00f2 alla battaglia di Blenheim, scontro nel quale ottenne anche la carica di comandante in capo delle armate del Reno nelle fila degli imperiali. Nel 1707 divenne feldmaresciallo ed ebbe il comando delle truppe della Svevia durante la guerra di successione spagnola.\nPoco prima del 1700, fece visita a Luigi XIV di Francia nella Reggia di Versailles e venne influenzato dal modello del sovrano francese: insieme al suo consiglio tent\u00f2 di trasformare il W\u00fcrttemberg in uno stato assolutista. Rialz\u00f2 le tasse, ma le scarse finanze continuarono ad essere per lui un pesante ostacolo alle sue riforme. Nel 1704, incominci\u00f2 la fondazione del Castello di Ludwigsburg e per salvare le casse dello stato, promise a coloro che avressero collaborato alla costruzione dell'edificio la possibilit\u00e0 di abitare nelle vicinanze del palazzo per 15 anni senza pagare alcuna tassa. Il provvedimento determin\u00f2 il rapido sviluppo della citt\u00e0 di Ludwigsburg intorno alla nuova residenza.\nDal 1711, Eberardo Ludovico trascorse gran parte del proprio tempo a Ludwigsburg, normalmente in compagnia della propria amante, Guglielmina di Gr\u00e4venitz, che aveva sposato nel 1707. A causa delle pressioni dell'imperatore, il matrimonio era stato tuttavia frettolosamente annullato, e la Gr\u00e4venitz era stata inviata in esilio in Svizzera, dove il duca la segu\u00ec nel 1710. All'influente amante venne quindi permesso di tornare alla corte reale, ma con l'obbligo di sposare un altro uomo, il conte di W\u00fcrben. Per oltre vent'anni, la contessa Gr\u00e4venitz ebbe una forte influenza sul governo dello stato, e fu lei che, assieme ad Eberardo Ludovico, prese la decisione di spostare la corte e la capitale del ducato da Stoccarda alla nuova citt\u00e0 di Ludwigsburg. La duchessa Giovanna Elisabetta di Baden Durlach rimase al palazzo reale di Stoccarda.\nA causa della prematura scomparsa dell'erede primogenito, Federico Luigi del W\u00fcrttemberg, nel 1731, il governo dello stato rischiava di passare in mani cattoliche (gli unici suoi cugini erano di tale fede), mentre la famiglia ducale era di protestante: il duca si allontan\u00f2 quindi progressivamente dall'amante e si rivolse di nuovo alla moglie Giovanna Elisabetta, nella speranza di averne un nuovo erede legittimo. Tuttavia alla sua morte a Ludwigsburg a causa di un infarto il 31 ottobre 1733, egli non lasci\u00f2 alcun erede e il ducato pass\u00f2 nelle mani del nipote Carlo Alessandro della linea dei Wurttemberg-Winnental, che si era convertito al cattolicesimo."}
{"id": "1244162", "revid": "124686166", "url": "https://it.wikipedia.org/wiki?curid=1244162", "title": "Dambulla", "text": "La citt\u00e0 di Dambulla si trova nella Provincia Centrale dello Sri Lanka, 148\u00a0km a nord-est di Colombo e 72 a nord di Kandy.\nLe attrazioni principali della citt\u00e0 sono i grandi monasteri ben conservati ed il Rangiri Dambullu, uno stadio internazionale dedicato al cricket, famoso per essere stato costruito in soli 167 giorni. La citt\u00e0 pu\u00f2 vantare anche il pi\u00f9 grande complesso montuoso di quarzo rosa dell'Asia meridionale, e la foresta di Namal Uyana.\nStoria.\nSi pensa che l'area fosse abitata fin dal terzo secolo a.C. Le statue ed i dipinti delle grotte risalgono al primo secolo a.C., ma vennero restaurati nell'undicesimo, dodicesimo e diciottesimo secolo. Le grotte fornirono rifugio a re Valagamba (chiamato anche \"Vattagamini Abhaya\") durante il suo esilio dal regno di Anur\u0101dhapura durato 14 anni. I monaci buddisti meditavano nelle grotte di Dambulla mentre difendevano il re esiliato dai suoi nemici. Quando re Valagamba riconquist\u00f2 il trono di Anuradapura, nel primo secolo a.C., eresse uno stupendo tempio di roccia a Dambulla, come segno di gratitudine per i monaci.\nTempio di roccia di Dambulla.\n\u00c8 il tempio di roccia meglio conservato dello Sri Lanka. Le torri di 160 metri sovrastano le pianure circostanti. Vi sono oltre 80 grotte riconosciute nel circondario. Le principali attrazioni sono sparse in 5 diverse grotte, e comprendono statue e pitture. Quasi tutte queste opere si riferiscono al Buddha ed alla sua vita. Vi sono un totale di 153 statue del Buddha, 3 di re dello Sri Lanka e 4 di altri dei o divinit\u00e0. Queste ultime quattro riguardano due statue di divinit\u00e0 ind\u00f9, Vi\u1e63\u1e47u e Ganesha. I murali coprono un'area di 2.100 m\u00b2. Le immagini sui muri delle grotte raffigurano, tra le altre cose, la tentazione subita da Buddha ad opera di Mara ed il suo primo sermone."}
{"id": "1244167", "revid": "2210568", "url": "https://it.wikipedia.org/wiki?curid=1244167", "title": "Guglielmo Ludovico di W\u00fcrttemberg", "text": "Biografia.\nGuglielmo Ludovico era figlio di Eberardo III e della sua prima moglie, Anna Caterina Dorotea di Salm-Kyrburg. Morta la madre nel 1755, Guglielmo Ludovico venne allevato dalla seconda moglie del padre, Maria Dorotea Sofia di Oettingen. Quando Eberardo III mor\u00ec nel 1674, Guglielmo Ludovico gli succedette alla guida del ducato.\nLa sua morte improvvisa, avvenuta a soli 30 anni dopo appena tre anni di governo, sulla soglia del castello di Hirsau, consent\u00ec la salita al trono del figlio Eberardo Ludovico (dapprima in reggenza con la madre e poi affrancato dall'imperatore Leopoldo I), che inaugur\u00f2 un modello di politica assolutistica.\nDurante i tre anni del suo breve governo non accaddero episodi rilevanti, anche se si ricorda il tentativo da parte sua di emulare la corte francese di Luigi XIV, aprendo la via all'assolutismo di governo ai suoi successori.\nMatrimonio ed eredi.\nGuglielmo spos\u00f2 nel 1673 Maddalena Sibilla d'Assia-Darmstadt, figlia di Luigi VI d'Assia-Darmstadt, dalla quale ebbe i seguenti figlie che raggiunsero l'et\u00e0 adulta:"}
{"id": "1244172", "revid": "729019", "url": "https://it.wikipedia.org/wiki?curid=1244172", "title": "Muscoli sottoioidei", "text": "I muscoli sottoioidei sono quattro muscoli del collo, pari e simmetrici, che occupano la regione posta sotto all'osso ioide.\nQuesti quattro muscoli fungono da depressori dell'osso ioide e della laringe durante la deglutizione e l'eloquio.\nMuscoli.\nI muscoli sono:\nNell'ambito della regione anteriore del collo, il muscolo sternoioideo e il muscolo omoioideo vanno a sistemarsi in una zona pi\u00f9 superficiale rispetto al muscolo sternotiroideo e al muscolo tiroioideo.\nInnervazione.\nTutti i muscoli sottoioidei sono innervati dall'ansa cervicale del plesso cervicale (C1-3), eccetto il muscolo tiroioideo che \u00e8 innervato dal nervo ipoglosso (XII)."}
{"id": "1244175", "revid": "98077", "url": "https://it.wikipedia.org/wiki?curid=1244175", "title": "Ubi desertum faciunt, pacem appellant", "text": ""}
{"id": "1244180", "revid": "345405", "url": "https://it.wikipedia.org/wiki?curid=1244180", "title": "Francesco Antonio Baldassare Uttini", "text": "Biografia.\nStudi\u00f2 musica nella citt\u00e0 natale con Padre Martini, Giacomo Antonio Perti e Pietro Giuseppe Sandoni e nel 1743 divent\u00f2 membro dell'Accademia Filarmonica di Bologna. Nello stesso anno debutt\u00f2 a Genova come operista con il dramma metastasiano \"Alessandro nelle Indie\". Nei seguenti dieci anni mise in scena diverse opere, soprattutto serie, con le quali raggiunse una discreta fama.\nNel 1752 entr\u00f2 come compositore nella compagnia teatrale dei Mingotti, dove conobbe la sua futura prima moglie, la cantante Rosa Scarlatti (1727-75).\nNel 1755 si rec\u00f2 in Svezia al seguito della compagnia, su invito della regina svedese Luisa Ulrica. Appena giunto nel paese scandinavo, Uttini scrisse l'opera \"Il re pastore\" per il nuovo teatro di Drottningholm e compose un concerto per flauto e alcune sonate per clavicembalo.\nNel 1757 la compagnia teatrale fece ritorno in Italia, ma Uttini rimase a lavorare in Svezia al servizio della famiglia reale come compositore di corte e direttore della \"hovkapellet\" (l'orchestra di corte, ossia l'Orchestra Reale Svedese). Le fonti non sono chiare nel riportare se assunse ufficialmente l'incarico di direttore stabile dell'orchestra nel 1757 o nel 1767. Quel che \u00e8 certo \u00e8 che in questo decennio compose soprattutto opere italiane, lavori strumentali da camera, sinfonie e cantate.\nNel 1772, su incarico del sovrano Gustavo III di Svezia, compose la prima opera in lingua svedese, \"Thetis och Pel\u00e9e.\" L'opera, scritta sul modello della grand op\u00e9ra, venne rappresentata il 18 gennaio 1773 per l'inaugurazione dell'Opera Reale Svedese e riscosse un notevole successo. Uttini, anche visto il suo ruolo di direttore dell'Orchestra Reale Svedese, si impegn\u00f2 attivamente e direttamente a favore della nascita dell'Opera Reale Svedese: l'orchestra ha partecipato infatti a tutti gli allestimenti operistici fin dalla fondazione della compagnia. Seguirono altri lavori operistici di Uttini in lingua svedese, quali \"Birger Jarl och Mechtilde\" (1774) e \"Aline, drottning uti Golconda\" (1776).\nDal 1781 cominci\u00f2 a ritirarsi progressivamente dalla scena musicale, pur mantenendo ufficialmente i suoi incarichi fino al 1788, anno in cui spos\u00f2 in seconde nozze il soprano Sophia Liljegren (1765-95).\nNonostante nel 1791 gli si fosse prospettato un incarico a G\u00f6teborg per assumere la direzione del Comediehuset, con la moglie nel ruolo di primadonna, questo progetto non vide realizzazione e Uttini rimase a Stoccolma fino alla sua morte.\nProduzione musicale.\nI primi lavori di Uttini presentano le caratteristiche dell'opera seria del periodo. Le sue sinfonie presentano influenze della scuola di Mannheim e i suoi lavori da camera sono composti in stile galante. Nella parte finale della sua vita il suo successo venne in parte offuscato dalla crescente popolarit\u00e0 di compositori quali, ad esempio, Johann Gottlieb Naumann."}
{"id": "1244195", "revid": "123013986", "url": "https://it.wikipedia.org/wiki?curid=1244195", "title": "Liceo Melchiorre Gioia", "text": "Il liceo \"Melchiorre Gioia\" di Piacenza \u00e8 un liceo classico, scientifico e linguistico del distretto scolastico n. 1 della Provincia di Piacenza, le cui origini risalgono al XVI secolo.\nStoria.\nGi\u00e0 dal XVI secolo i PP. Gesuiti avevano aperto a Piacenza un Collegio Piacentino, presso la chiesa di San Pietro. Questa istituzione scolastica venne tolta ai religiosi e secolarizzata nel 1768 da Ferdinando di Borbone col nome di scuola di San Pietro, e in seguito parificata alle scuole statali del Ducato di Parma e Piacenza in forza della riforma di Maria Luisa d'Asburgo-Lorena del 1831.\nNel 1860 con l'annesione del Ducato di Parma e Piacenza al costituendo Regno d'Italia, la \"Scuola di San Pietro\" divenne il Regio Liceo Melchiorre Gioia, venendo sottoposta alla legge Casati.\nNel 1874 l'istituto abbandon\u00f2 i locali del vecchio collegio gesuita, divenuti troppo stretti, e venne trasferito a Palazzo Anguissola sull'attuale via Taverna al civico 39.\nNel 1932 iniziarono i lavori per la costruzione dell'attuale sede, in via Risorgimento 1, di fronte al Palazzo Farnese, su progetto dell'architetto Mario Bacciocchi. Dopo la Riforma Bottai del 1940, al Regio Liceo vennero accorpate le neo-costituite scuole medie. Nel 1945 i locali del liceo vennero occupati dalle truppe tedesche e l'istituto venne spostato in un edificio sullo stradone Farnese. Dopo la guerra per\u00f2 la scuola ritorn\u00f2 nella sua sede, cambiando nome in Liceo Ginnasio \"Melchiorre Gioia\".\nNel 1982 la scuola ha attivato le sezioni di Liceo Linguistico e nel 1998 quelle di Liceo Scientifico.\nDal 1998 l'Istituto \u00e8 stato scelto per la sperimentazione nazionale del \"Progetto Autonomia\".\nCon pi\u00f9 di 1800 alunni, il liceo Gioia \u00e8 il primo istituto pi\u00f9 frequentato della provincia di Piacenza."}
{"id": "1244199", "revid": "2210568", "url": "https://it.wikipedia.org/wiki?curid=1244199", "title": "Eberardo III di W\u00fcrttemberg", "text": "Biografia.\nI primi anni e l'ascesa al trono.\nEberardo III era il secondo figlio maschio di Giovanni Federico di W\u00fcrttemberg e di Barbara Sofia del Brandeburgo. Govern\u00f2 come duca di W\u00fcrttemberg dal 1628 sino alla sua morte nel 1674. Divenne erede del trono alla morte del padre, ma sotto reggenza nel 1628, durante la Guerra dei Trent'anni, all'et\u00e0 di quattordici anni. Il suo garante fu dapprima lo zio Ludovico Federico di W\u00fcrttemberg-M\u00f6mpelgard ed alla morte di questi, nel 1631, Giulio Federico di W\u00fcrttemberg-Weiltingen.\nL'invasione del W\u00fcrttemberg e la fuga.\nIl W\u00fcrttemberg perse un terzo dei propri territori nel 1629 per la guerra imperversante e Giulio Federico venne rimosso dalla reggenza l'8 maggio 1633, quando Eberardo venne dichiarato dall'imperatore Ferdinando II d'Asburgo capace di governare autonomamente ed a quel punto pot\u00e9 assumere il pieno controllo del ducato. A seguito di un'ulteriore sconfitta delle truppe del Wurttemberg nella battaglia di N\u00f6rdlingen il 6 settembre 1634, il Wurttemberg venne invaso e saccheggiato.\nEberardo III si trasfer\u00ec in esilio a Strasburgo da dove nuovamente si spost\u00f2 nel 1637, tornando nel Wurttemberg nel 1638 dopo lunghi negoziati con l'Imperatore Ferdinando III. Gran parte dei territori del ducato erano infatti divenuti propriet\u00e0 dell'imperatore, che vi aveva introdotto il cattolicesimo. Durante questo stesso periodo egli spos\u00f2 la sua prima moglie, Anna Caterina Dorotea di Salm-Kyrburg, figlia del conte Giovanni Casimiro di Salm-Kyrburg che proprio nell'ambito della Guerra dei Trent'anni si trovava a capo di un manipolo di truppe svedesi protestanti.\nLa ricostruzione del ducato dopo la Guerra dei Trent'anni.\nIl ducato di Wurttemberg venne ripristinato con la pace di Vestfalia del 1648; guerra, povert\u00e0, e la peste bubbonica avevano ridottola popolazione da 350.000 del 1618 a 120.000 del 1648.\nEberardo III acquis\u00ec l'eredit\u00e0 in accordo col fratello minore Federico che venne messo a capo del ducato di W\u00fcrttemberg-Neuenstadt e che costitu\u00ec una nuova linea della casata, i W\u00fcrttemberg-Neuenstadt. Nel 1651, Eberardo raggiunse un simile accordo con un altro fratello, Ulrico, cedendogli il castello di Neuenb\u00fcrg.\nPer risanare le malandate finanze dello stato, Eberardo III promosse largamente il mercantilismo sul modello francese introdotto da Colbert.\nMatrimoni ed eredi.\nEberardo si spos\u00f2 due volte: in prime nozze, il 26 febbraio 1637, con Anna Caterina di Salm-Kyrburg (27 gennaio 1614 \u2013 27 giugno 1655), da cui ebbe 14 figli:\nIn seconde nozze, spos\u00f2 il 20 luglio 1656 la contessa Maria Dorotea Sofia di Oettingen (29 dicembre 1639 \u2013 29 giugno 1698), da cui ebbe altri nove figli:"}
{"id": "1244212", "revid": "529641", "url": "https://it.wikipedia.org/wiki?curid=1244212", "title": ".dot", "text": ".dot \u00e8 l'estensione dei file di modello di Microsoft Office Word.\nCaratteristiche.\nI modelli in formato \"\"dot\" vengono utilizzati per creare documenti tramite il programma Microsoft Word. I documenti creati sulla base dei file \"dot\" utilizzano l'impostazione grafica e la formattazione specificate nel file del modello. Ad esempio, creando un file \"dot\" in cui \u00e8 presente un'intestazione o un logo \u00e8 possibile creare documenti come se fossero stampati su carta intestata.\nI modelli sono diventati particolarmente utili con Microsoft Office 2003 grazie alle funzionalit\u00e0 avanzate per la formattazione e la creazione di stili personalizzati.\nNormal.dot.\nLa pagina bianca che Word carica all'avvio \u00e8 anch'essa in formato \".dot\", e il suo nome completo \u00e8 \"normal.dot\"\". Solitamente \u00e8 posizionata nella cartella in cui \u00e8 installato il pacchetto Office, all'interno della cartella \"Modelli\", ma la posizione potrebbe variare da versione a versione.\nTipo MIME.\nIl tipo MIME dei documenti .dot pu\u00f2 variare a seconda del file. I formati pi\u00f9 comuni sono:"}
{"id": "1244218", "revid": "77639", "url": "https://it.wikipedia.org/wiki?curid=1244218", "title": "Sarizzo", "text": ""}
{"id": "1244224", "revid": "1305772", "url": "https://it.wikipedia.org/wiki?curid=1244224", "title": "Nevola", "text": ""}
{"id": "1244226", "revid": "1605525", "url": "https://it.wikipedia.org/wiki?curid=1244226", "title": "Il Giallo Mondadori dal 2201 al 2300", "text": ""}
{"id": "1244234", "revid": "2210568", "url": "https://it.wikipedia.org/wiki?curid=1244234", "title": "Giovanni Federico di W\u00fcrttemberg", "text": "Biografia.\nGiovanni Federico era il figlio maggiore di Federico I e di Sibilla di Anhalt. Egli era nato nel Castello di M\u00f6mpelgard che abbandon\u00f2 all'et\u00e0 di quattro anni quando la famiglia si trasfer\u00ec a Stoccarda.\nGiovanni Federico spos\u00f2 Barbara Sofia del Brandeburgo (1584\u00a0\u2013 1636), figlia del principe elettore Gioacchino Federico di Brandeburgo. Per commemorare il suo matrimonio il 5 novembre 1609, egli modific\u00f2 il Castello di Urach, modificando la cosiddetta \"Sala d'Oro\" in uno dei pi\u00f9 begli esempi di sale da banchetto di stile rinascimentale in Germania. Da Barbara Sofia ebbe nove figli.\nGiovanni Federico era un governante equilibrato e amante della pace ma fu minato per tutta la sua vita da continue malattie e sofferenze. A parte questo, egli ripristin\u00f2 la costituzione (che era stata sospesa da suo padre, Federico I, soggetta a cambiamenti ma mai ampliata). Egli restaur\u00f2 inoltre il potere del consiglio del Duca Ludovico (che era stato abolito sempre da Federico I). Grande importanza nel suo regno, ricopr\u00ec Matth\u00e4us Enzlin, uomo disonesto ma di grande potenza come cancelliere del Ducato, condannato alla fortezza a vita per estorsione e sfruttamento della carica pubblica, sin quando non si ebbe l'ulteriore commuta a pena di morte venendo decapitato nella piazza del mercato a Urach nel 1613. Egli, comunque, miglior\u00f2 leggermente le finanze dello stato e il commercio. In effetti, uno dei problemi ricorrenti del duca, era proprio quello di avere delle casse non sicure.\nGiovanni Federico continu\u00f2 le lunghe trattative iniziate da suo padre con i principi di religione cristiano-evangelica, aprendo la seduta di Auhausen, presso N\u00f6rdlingen nel maggio del 1608 e la conseguente Unione di Auhausen. Nel 1621 he egli mosse guerra con le armate protestanti verso il Palatinato, anche se l'alleanza croll\u00f2 nello stesso anno.\nIl duca Giovanni Federico seguit\u00f2 a sostenere l'alleanza della riunione. Alla Battaglia di Wimpfen (26 aprile 1622), Giorgio Federico di Baden-Durlach, venne sconfitto dal Maresciallo Tilly e il fratello pi\u00f9 giovane del duca cadde in battaglia. La naturale conclusione della sconfitta fu l'invasione del Wurttemberg e il suo relativo saccheggio da parte dei vincitori.\nIl 28 maggio 1617, Giovanni Federico strinse un accordo (\"F\u00fcrstbr\u00fcderlicher Vergleich\") con i propri fratelli minori; al primo fratello, Ludovico Federico venne affidata la Contea di M\u00f6mpelgard - pur non separata totalmente dal Ducato di W\u00fcrttemberg; il fratello successivo, Giulio Federico eredit\u00f2 la recentemente acquisita sovranit\u00e0 su Brenz e Weiltingen, dando vita alle due nuove linee del ducato, i W\u00fcrttemberg-M\u00f6mpelgard (che si estinsero nel 1723) e i W\u00fcrttemberg-Weiltingen (che si estinsero nel 1792). Gli altri suoi fratelli, Federico Achille e Magnus ereditarono rispettivamente i castelli di Neuenstadt e Neuenb\u00fcrg. Dal momento che poi entrambi i fratelli morirono senza sposarsi e quindi senza eredi, i loro domini rientrarono al Ducato di W\u00fcrttemberg.\nMatrimonio ed eredi.\nDal matrimonio con Barbara Sofia nacquero i seguenti figli che raggiunsero l'et\u00e0 adulta:"}
{"id": "1244239", "revid": "78273", "url": "https://it.wikipedia.org/wiki?curid=1244239", "title": "Pteriogoideo interno", "text": ""}
{"id": "1244242", "revid": "56818", "url": "https://it.wikipedia.org/wiki?curid=1244242", "title": "Pallade (Pandione)", "text": ""}
{"id": "1244244", "revid": "1272592", "url": "https://it.wikipedia.org/wiki?curid=1244244", "title": "Santuario della Madonna delle Grazie", "text": ""}
{"id": "1244247", "revid": "767487", "url": "https://it.wikipedia.org/wiki?curid=1244247", "title": "Scontro di titani", "text": "Scontro di titani (\"Clash of the Titans\") \u00e8 un film del 1981 diretto da Desmond Davis. \u00c8 caratterizzato dagli effetti speciali di Ray Harryhausen, candidato al Saturn Award, e dalla presenza di un cast di tutto rispetto: Laurence Olivier (Zeus), Maggie Smith (la vendicativa Teti), Ursula Andress (Afrodite).\nLa piana archeologica di Paestum, in Campania, con i suoi templi, fu tra le ambientazioni scelte dalla produzione per girare alcune esterne del film.\nTrama.\nLa scena iniziale del film presenta Acrisio, re di Argo, nell'atto di gettare una bara in mare dove ha rinchiuso la figlia Danae insieme al figlio neonato Perseo. Dal Monte Olimpo, il re degli d\u00e8i Zeus assiste irritato (essendo il padre di Perseo) alla scena e, tramite un sortilegio, uccide Acrisio mentre Poseidone rade al suolo Argo con il potentissimo mostro marino Kraken, dopodich\u00e9 fa in modo che la bara con Danae e Perseo arrivi sana e salva all'isola di Serifo. Qui il piccolo Perseo cresce diventando forte e meraviglioso. Sull'Olimpo, nel frattempo, Zeus \u00e8 turbato per colpa di \"Calibos\", il crudele figlio mortale della dea Teti. Questi ha infatti fatto razzia dei cavalli alati di Zeus e questo lo castiga tramutandolo in un orribile mostro simile a un Satiro.\nTeti, per vendicarsi di Zeus, trasporta nel sonno Perseo nell'Anfiteatro della citt\u00e0 di Giaffa, ma viene cordialmente accolto da Ammon, un vecchio drammaturgo e attore. Il giorno dopo, Perseo riceve doni dal Monte Olimpo da parte di Zeus: una spada indistruttibile, uno scudo che riflette dall'interno e un elmo capace di rendere invisibile. Il giovane eroe viene a sapere del problema della citt\u00e0 di Giaffa: La principessa Andromeda, figlia della regina Cassiopea, rivolge a chi le chiede la mano dei difficili enigmi e chi non sa rispondere viene punito con la morte. Di notte, grazie all'elmo dell'invisibilit\u00e0, Perseo scopre che ogni sera lo spirito di Andromeda viene portato via da un avvoltoio gigante. Per risolvere il mistero, Perseo riesce a domare Pegaso, l'ultimo cavallo alato, e insegue l'avvoltoio la notte successiva.\nScopre che Andromeda \u00e8 portata in una lontana palude per venire messa al cospetto del mostruoso Calibos, che le assegna un nuovo enigma per notte e avrebbe smesso solo se Andromeda si fosse decisa di sposarlo. Dopo il ritorno della principessa, Perseo sfida in duello Calibos che fa cadere l'elmo invisibile nella palude, ma l'eroe riesce a sconfiggerlo mozzandogli una mano. Il mattino seguente Perseo visita Andromeda, riesce a risolvere il suo enigma (siccome era venuto a conoscenza della soluzione quando era invisibile da Calibos) e le rivela di aver sconfitto il malvagio rendendo cos\u00ec Andromeda libera. La principessa riconoscente decide di sposarsi con lui.\nDurante la cerimonia per\u00f2, Cassiopea si vanta della bellezza di Andromeda offendendo Teti e la rabbiosa dea, attraverso la testa di una sua statua, comanda che al termine di trenta giorni Andromenda venga data in pasto al Kraken, o la citt\u00e0 di Giaffa ne pagher\u00e0 le conseguenze. Perseo, volendo salvare l'amata, parte alla ricerca di un rimedio, ma il vendicativo Calibos aggrava la situazione catturando Pegaso. Zeus allora ordina ad Atena di donare a Perseo la sua civetta \"Bubo\" per aiutarlo. La dea, non volendo separarsi dall'amata civetta, si fa costruire da Efesto un clone meccanico di Bubo, che invia a Perseo per indicargli la retta via. Perseo e i suoi uomini raggiungono l'antro delle Sorelle Forcidi: qui Perseo costringe le megere a rivelare l'unico modo per uccidere il Kraken, e cio\u00e8 il potere pietrificante della serpentiforme Medusa, che vive nell\"'Isola dei Morti\", nel bel mezzo del fiume infernale Stige.\nPerseo e i suoi compagni attraversano il fiume maledetto con un passaggio di Caronte, il traghettatore di Ade. Arrivati nei pressi della tana di Medusa, Perseo e i suoi vengono attaccati da Dioskilos, un mostruoso cane a due teste, ma l'eroe riesce a uccidere la bestia a fil di spada. La battaglia contro la gorgone sar\u00e0 dura e moriranno molti uomini, ma alla fine Perseo, aiutato dallo scudo specchiante, riesce a tagliare la testa della Medusa. Di notte per\u00f2, Calibos attacca Perseo e i soldati rimasti facendo sgorgare il sangue di Medusa dal quale nascono degli Scorpioni giganti che, nonostante vengano sconfitti, provocano la morte dei compagni di Perseo.\nL'eroe alla fine uccide Calibos scagliandogli la spada nel petto. Bubo nel frattempo vola nella palude, libera Pegaso e d\u00e0 fuoco all'antro di Calibos. A Giaffa per\u00f2, stanno legando Andromeda mentre fa la sua apparizione il gigantesco Kraken, pronto a divorarla. Perseo, al galoppo di Pegaso, arriva appena in tempo e usando lo sguardo di Medusa, pietrifica il Kraken facendolo collassare, per poi gettare la testa della gorgone in mare. Andromeda e Perseo si possono finalmente sposare mentre Ammon pensa di scrivere un poema sull'avventura dell'eroe. Il film termina con Zeus che, per ricordare in eterno le imprese di Perseo, Andromeda, Pegaso e Cassiopea crea in loro onore delle costellazioni.\nProduzione.\nIl film nacque da un'idea dello scrittore Beverley Cross. Nel 1978, la Andor Films present\u00f2 una copia del copione alla British Board of Film Classification, ma questa rilev\u00f2 che vi erano delle scene non accettabili nel film come ad esempio il Kraken che divora Pegaso o Andromeda che appare nuda. Con alcuni cambiamento, il copione venne infine accettato.\nRay Harryhausen utilizz\u00f2 delle animazioni con la tecnica dello Stop motion per creare le varie creature presenti nel film, inclusi Calibos, il suo avvoltoio, Pegaso, Bubo (la civetta meccanica di Atena), Dioskilos, Medusa, gli scorpioni ed il Kraken. Harryhausen fu anche co-produttore del film, ma se ne ritir\u00f2 poco dopo l'uscita nelle sale. Malgrado le somiglianze di Bubo con il droide R2-D2 del 1977 nel film \"Star Wars\", Harryhausen afferm\u00f2 che Bubo era stata concepita ben prima dell'uscita di \"Star Wars\".\nLa Columbia Pictures si accord\u00f2 inizialmente per la distribuzione del film essendo stata la patrona della maggior parte dei film con effetti di Harryhausen e del produttore Charles H. Schneer, ma successivamente abbandon\u00f2 il progetto in quanto giudicato troppo costoso. Schneer si rivolse quindi alla Orion Pictures che prov\u00f2 a proporre il ruolo del protagonista ad Arnold Schwarzenegger il quale ad ogni modo rifiut\u00f2 la parte per l'eccessiva presenza di dialoghi ed il progetto venne abbandonato ancora una volta. La Metro-Goldwyn-Mayer accett\u00f2 infine di finanziare l'opera. \"Amavano il materiale, amavano il film e furono meravigliosi con noi\" disse a tal proposito Schneer. \"Quando mettemmo insieme le sequenze del film e facemmo i primi castings, non solo approvarono il film ma diedero ulteriori contributi.\"\nSchneer scelse inoltre attori noti per la parte degli dei dell'Olimpo di modo fa migliorare le possibilit\u00e0 del film al botteghino. \"Se avessimo fatto il film senza attori noti non sarebbe stato capito. Avrebbe fatto la fine di un western all'italiana.\" Le scene con protagonisti gli dei vennero girate in soli otto giorni. Claire Bloom disse in seguito di aver partecipato \"solo perch\u00e9 vi avrebbe preso parte Olivier e perch\u00e9 le riprese sarebbero durate una settimana.\"\nLa Metro Goldwin Mayer contest\u00f2 la scelta di Schneer di puntare sulla partecipazione di John Gielgud per il ruolo di Ammon, sostituendolo invece con Burgess Meredith. \"Lo compresi dopo\" disse Schneer, \"volevano un attore americano. Non volevano che il pubblico pensasse che fosse una sola produzione inglese.\"\nSchneer chiese inoltre a Desmond Davis di partecipare alla regia dal momento che questi aveva diretto diversi film shakesperiani per la BBC e voleva qualcuno che avesse esperienza con attori di questo calibro.\nLe star Harry Hamlin e Ursula Andress erano fidanzati all'epoca della produzione del film. Il loro figlio, Dimitri, nacque nel 1980 dopo che il film era ormai completato e la loro storia d'amore termin\u00f2 nel 1983.\nJack Gwillim, che nel film appare nel ruolo di Poseidone, aveva gi\u00e0 ricoperto il ruolo di re Eeta nel film \"Gli Argonauti\" del 1963.\nLo sceneggiatore del film, Beverley Cross, era sposato con Maggie Smith, che recitavsa nel ruolo di Theti, ed i due rimasero legati sino alla morte del primo nel 1998. Cross aveva gi\u00e0 lavorato con Charles H. Schneer alla scrittura di \"Gli Argonauti\".\nAccoglienza.\n\"Scontro di Titani\" usc\u00ec nelle sale il 12 giugno 1981 in 1127 cinema, secondo solo a \"I predatori dell'arca perduta\" nel botteghino americano, uscito nelle sale in quello stesso giorno. Il film raggiunse guadagni per 41.000.000 di dollari nel solo Nord America. A livello mondiale il film rese 70.000.000 di dollari e fu uno dei campioni d'incassi dell'anno 1981.\nCritica.\nIl sito Rotten Tomatoes ha votato il film al 67% sulla base di 43 voti, ed un voto generale di 5.98/10. La critica del sito l'ha definito un \"goffo film peplum di vecchia scuola, \"Scontro di Titani\", scava nella mitologia greca per la sua storia e irrompe con le tecniche di animazione in stop-motion e un po' arcaiche di Ray Harryhausen.\"\nRoger Ebert del \"Chicago Sun-Times\" gli concesse 3,5 stelle su 4 definendo il film \"un'avventura grandiosa, gloriosa e romantica, piena di eroi coraggiosi, bellissime eroine, terribili mostri, e duelli sino alla morte. \u00c8 molto divertente.\" Gene Siskel del \"Chicago Tribune\" diede al film 3,5 stelle su 4 definendolo \"un film di effetti speciali riusciti brillantemente come i vecchi film basati sulle leggende della mitologia greca.\" Il settimanale \"Variety\" lo defin\u00ec \"un film noiosamente insopportabile che probabilmente metter\u00e0 a dormire prima i genitori dei figli. Questa storia mitica di Perseo, figlio di Zeus, e la sua ricerca della \"fatata\" Andromeda, \u00e8 incentrata su dialoghi banali e piatti, per non parlare degli effetti che rimandano ai film degli anni '50.\" Vincent Canby del \"The New York Times\" scrisse, \"Per quanto non molto spiritose, le avventure sono una delle specialit\u00e0 di Mr. Harryhausen,\" ritenendo i mostri nel film \"meno convincenti che interessanti.\" Kevin Thomas del \"Los Angeles Times\" disse che il film \"ha fascino, ha immaginazione, ma \u00e8 anche un po' noioso. Nel complesso non \u00e8 bello come in alcune sue sequenze. Ad ogni modo, il contributo di Harryhausen \u00e8 piacevole, e questo pu\u00f2 essere sufficiente sia per i suoi ammiratori pi\u00f9 ardenti sia per la maggior parte dei giovani.\" Gary Arnold del \"The Washington Post\" disse che quella di Hamlin nel film era \"una presenza magnetica\" ma che il film appare \"preistorico.\" Geoff Brown del \"The Monthly Film Bulletin\" scrisse che il film \"sfortunatamente non riesce a togliersi di dosso gran parte della polvere accumulata dal genere [peplum]... Malgrado il lavoro dei produttori, \u00e8 probabile che gran parte degli spettatori rimanga pietrificata prima ancora dell'apparizione di Medusa.\" Il \"Time\" disse \"Il vero titano \u00e8 Ray Harryhausen.\"\nChristopher John diede al film il voto 9 sull\"Ares Magazine\" dicendo a tal proposito che \"\"Scontro di Titani\" \u00e8 uno dei migliori lavori di Harryhausen. Ha una trama decente, un buon cast, e molti buoni effetti speciali. I problemi riscontrati sono piccole cose. Se, in vero, fu uno scontro di titani, questo avrebbe dovuto essere mostrato; bisognava scegliere se fare la storia degli dei o quella di Perseo, non di entrambi. Il film scivola... e nemmeno Harryhausen riesce a colmare queste piccole lacune con la sua magia.\"\nNel libro pubblicato nel 2000, Stephen R. Wilk disse \"gran parte delle persone oggi conoscono la storia di Perseo e di Medusa solo grazie al film\".\nLocation.\nTra le altre location utilizzate nel film si ricordano:\nRemake.\nUn rifacimento, intitolato \"Scontro tra titani\", diretto da Louis Leterrier (\"Danny the Dog\", \"L'incredibile Hulk\") \u00e8 uscito il 16 aprile 2010."}
{"id": "1244248", "revid": "121169", "url": "https://it.wikipedia.org/wiki?curid=1244248", "title": "Tensore del palato", "text": ""}
{"id": "1244249", "revid": "3831", "url": "https://it.wikipedia.org/wiki?curid=1244249", "title": "Maria Santissima Madre della Divina Grazia", "text": ""}
{"id": "1244257", "revid": "287204", "url": "https://it.wikipedia.org/wiki?curid=1244257", "title": "Vieri", "text": ""}
{"id": "1244258", "revid": "2210568", "url": "https://it.wikipedia.org/wiki?curid=1244258", "title": "Federico I, duca del W\u00fcrttemberg", "text": "Era figlio di Giorgio di Wurttemberg-M\u00f6mpelgard (prozio del duca Ludovico) e di sua moglie Barbara d'Assia.\nMolti riferimenti si rifanno a lui nell'opera di Shakespeare \"Le allegre comari di Windsor\".\nBiografia.\nFederico di M\u00f6mpelgard (come veniva anche chiamato) era l'erede apparente del ducato di W\u00fcrttemberg e visit\u00f2 Windsor tra le altre citt\u00e0 inglesi, in un suo viaggio 1592. Egli svilupp\u00f2 qui il desiderio di divenire cavaliere dell'ordine della Giarrettiera e sollecit\u00f2 la regina Elisabetta I a concedergli questo onore in tempi brevi. Dopo che egli ebbe ereditato il ducato, ella lo ammise nell'ordine. In una politica accurata, egli non venne informato della sua ammissione se non alla nomina nella primavera del 1597, la cerimonia su cui si basa appunto l'opera \"The Merry Wives of Windsor\" di Shakespeare.\nNel 1599, Federico I eman\u00f2 un decreto col quale si prescriveva la nascita di una nuova citt\u00e0 a Freudenstadt, nella parte settentrionale della Foresta Nera. L'intenzione era quella di trasformare questo borgo nella futura residenza dei duchi di Wurttemberg dal momento che era vicina a M\u00f6mpelgard piuttosto che alla capitale Stoccarda. Comunque, Federico I mor\u00ec nel 1608 ed il suo piano non riusc\u00ec mai a realizzarsi.\nI figli di Federico I fondarono le linee ducali di W\u00fcrttemberg-Neuenstadt a seguito del \"F\u00fcrstbr\u00fcderlicher Vergleich\" - un accordo tra i fratelli del duca successore, il 7 giugno 1617. Il figlio maggiore, Giovanni Federico, assunse il governo del ducato di W\u00fcrttemberg mentre il secondo fratello pi\u00f9 giovane, Federico Achille, ottenne il castello di Neuenstadt ed un appannaggio annuo di 10.000 monete d'oro.\nCuriosit\u00e0.\nA lui \u00e8 dedicata l'opera \"Naometria\"', attribuita all'umanista svevo Simon Studion.\nMatrimonio ed eredi.\nFederico spos\u00f2 Sibilla di Anhalt (1564-1614), figlia di Gioacchino Ernesto di Anhalt, da cui ebbe quindici figli:"}
{"id": "1244265", "revid": "121837", "url": "https://it.wikipedia.org/wiki?curid=1244265", "title": "Produzione discografica", "text": ""}
{"id": "1244266", "revid": "254059", "url": "https://it.wikipedia.org/wiki?curid=1244266", "title": "Ludovico II di W\u00fcrttemberg-Urach", "text": "Biografia.\nEra figlio del conte Ludovico I e di Mechthilde del Palatinato.\nDopo la divisione della contea del W\u00fcrttemberg, con il Trattato di N\u00fcrtingen nel 1442, egli risiedette a Urach, capitale della neo creata contea di W\u00fcrttemberg-Stoccarda. \nDopo la prematura morte del padre, Ludovico I, sorse un conflitto per la sua tutela. Alla fine, il conte di W\u00fcrttemberg-Stoccarda, suo zio Ulrico V, riusc\u00ec ad ottenere questo ruolo grazie alla sua influenza. Alla fine Ludovico II venne dichiarato in grado di governare da solo all'et\u00e0 di 14 anni. \nA causa di una malattia, mor\u00ec improvvisamente nel 1457, all'et\u00e0 di 18 anni."}
{"id": "1244267", "revid": "1406147", "url": "https://it.wikipedia.org/wiki?curid=1244267", "title": "Roberto Balestri", "text": "Ha disputato una sola stagione in Serie A, con il Foggia, come primo allenatore, portandolo alla salvezza.\nCarriera.\nCalciatore.\nCome calciatore, ha iniziato con la maglia della , in Promozione, nel 1951-52, con cui ha giocato quattro stagioni. Nel 1955-56 passa alla FEDIT Roma ed esordisce in terza serie. Con la squadra romana disputa tre stagioni.\nNel 1958-59 viene acquistato dal , per altre quattro stagioni in C. Dal 1962-63 al 1964-65 gioca al , conquistando una promozione in Serie B. Chiude la carriera con un biennio al Viareggio, con cui chiude dopo una promozione in C nel 1966-67.\nAllenatore.\nInizia come allenatore nelle giovanili della , con la societ\u00e0 di Marina di Pisa, nel 1967. Nel 1969 prende il patentino di allenatore di terza categoria e, dopo un biennio tra Montecatini Terme e Santa Croce sull'Arno, prende anche quello di seconda. Esordisce quindi in Serie C sulla panchina del Pisa prima e del Viareggio poi. Nel 1974 entra nello staff del Foggia, con cui prima \u00e8 allenatore in seconda e responsabile delle giovanili, poi diventa primo allenatore e conquista la promozione in Serie A.\nNel 1976-77 viene affiancato da Ettore Puricelli e ottiene anche una preziosa salvezza. Non viene per\u00f2 confermato e deve fare il supercorso di Coverciano per allenatori di prima categoria. Nel 1978-79 riparte da Reggio Calabria, ma non riesce pi\u00f9 a risalire, rimanendo in Serie C. Passa da Nocera Inferiore, Bolzano, Montecatini Terme, Sassari e Montevarchi, prima di rientrare nello staff del Foggia.\nSecondo di Zden\u011bk Zeman, nel 1986-87 lo sostituisce alla guida della squadra. Nell'1987-88 invece subentra a Pippo Marchioro, gestendo anche la squadra primavera. Dal 1992 al 2001 lavora per la FIGC, come assistente di Luca Giannini per la Nazionale di calcio dell'Italia Under-19 e poi di Marco Tardelli e Claudio Gentile all'Under-21. Collabora anche con Tardelli all'."}
{"id": "1244268", "revid": "46291", "url": "https://it.wikipedia.org/wiki?curid=1244268", "title": "Ceiba pentandra", "text": " \nIl kapok (Ceiba pentandra ) \u00e8 una pianta della famiglia delle Malvacee (sottofamiglia Bombacoideae).\nDescrizione.\nL'albero raggiunge una altezza di 60\u201370 m ed \u00e8 dotato di un tronco massiccio che raggiunge i 3 m di diametro. Il tronco cos\u00ec come molti dei rami pi\u00f9 larghi sono densamente ricoperti di larghe e robuste spine.\nLe foglie sono composte da 5 a 9 foglioline pi\u00f9 piccole, ognuna lunga fino a 20\u00a0cm.\nGli alberi adulti producono diverse centinaia di frutti, contenenti numerosi semi circondati da una fibra lanosa e giallastra costituita da lignina e cellulosa.\nBiologia.\nIl polline dei fiori di \"C. pentandra\" \u00e8 gradito a molte specie di animali sia notturni (pipistrelli, piccoli marsupiali, scimmie, e falene) sia diurni (api, colibr\u00ec), ma l'opera principale di impollinatore \u00e8 svolta da due specie di pipistrelli: \"Phyllostomus hastatus\" e \"Phyllostomus discolor\".\nDistribuzione e habitat.\nLa specie \u00e8 ampiamente diffusa:\n\u00c8 stata introdotta, ed \u00e8 oramai naturalizzata, in Asia, in particolare a Giava, in Thailandia, a Ceylon, in Malaysia, in Indonesia, nelle Filippine.\nUsi.\nIl kapok, con la sua densit\u00e0 di 0,35 g/cm\u00b3, \u00e8 la fibra naturale pi\u00f9 leggera del mondo. Il kapok \u00e8 una fibra cava lunga da 2 a 4\u00a0cm, con circa l'80% d'aria incorporata. Questa caratteristica ha indotto per molto tempo a ritenere impossibile filare il kapok. Le fibre vengono estratte a mano da baccelli lunghi 10/15\u00a0cm. Fino a poco tempo fa il suo uso era limitato all'imbottitura di materassi, trapunte e imbottiti, ma ora dopo gli sviluppi in materia di filatura, alcune aziende di abbigliamento hanno introdotto il kapok nelle loro collezioni producendo soprattutto pantaloni. \u00c8 una fibra totalmente biologica in quanto cresce spontaneamente in natura. Particolarmente indicata per chi soffre di allergie.\nNella cultura di massa.\nQuest'albero figura nello stemma e nella bandiera della Guinea Equatoriale, essendo molto diffuso nelle foreste del paese e originariamente emblema di Bata, capoluogo della provincia del Rio Muni. Inoltre venne utilizzato anche perch\u00e9 vi si firm\u00f2 il primo trattato di pace tra i leader locali e gli spagnoli il 15 marzo 1843."}
{"id": "1244269", "revid": "21880", "url": "https://it.wikipedia.org/wiki?curid=1244269", "title": "Kapok", "text": ""}
{"id": "1244274", "revid": "1632387", "url": "https://it.wikipedia.org/wiki?curid=1244274", "title": "Alchemik Clockwork of Disorder", "text": "Alchemik Clockwork of Disorder \u00e8 il secondo album del gruppo technical death metal francese Trepalium, pubblicato nel 2006 dalla Holy Records."}
{"id": "1244279", "revid": "2210568", "url": "https://it.wikipedia.org/wiki?curid=1244279", "title": "Ludovico III di W\u00fcrttemberg", "text": "Biografia.\nFiglio di Cristoforo di W\u00fcrttemberg (1515 \u2013 1568) e di Anna Maria di Brandeburgo-Ansbach (1526 \u2013 1589), sal\u00ec al trono del W\u00fcrttemberg alla morte del padre, appena quindicenne.\nLudovico riusc\u00ec a conquistarsi l'appellativo di \"Pio\" grazie ad una profonda promozione religiosa che fece nei suoi stati durante il suo periodo di governo, ancora minato dagli influssi della controriforma e dalle guerre di religione che imperversavano in Europa nel XVI sec. tra i cattolici romani, capeggiati dall'Imperatore del Sacro Romano Impero, e la lega dei principi tedeschi protestanti.\nIn particolare Ludovico continu\u00f2 il lavoro iniziato dal padre, promuovendo la diffusione del Grande Ordinamento Ecclesiastico, realizzato nel 1559."}
{"id": "1244289", "revid": "1632387", "url": "https://it.wikipedia.org/wiki?curid=1244289", "title": "The Impossibility of Reason", "text": "The Impossibility of Reason \u00e8 il secondo album del gruppo groove metal statunitense Chimaira pubblicato nel 2003 dalla Roadrunner Records.\nNelle edizioni di alcuni paesi appare la traccia bonus \"Army of Me\", presente anche nella colonna sonora del film \"Freddy vs. Jason\" e in una successiva versione limitata dell'album (in cui \u00e8 stato aggiunto un CD bonus intitolato \"Reasoning the Impossible\"). "}
{"id": "1244294", "revid": "287204", "url": "https://it.wikipedia.org/wiki?curid=1244294", "title": "Hansj\u00f6rg Schellenberger", "text": "Biografia.\nSchellenberger \u00e8 cresciuto a Saal an der Donau, vicino a Ratisbona, dove ha conseguito il suo \"bakkalaureus\" (equivalente all'esame di maturit\u00e0) nel 1967.\nA soli sei anni d'et\u00e0 suonava gi\u00e0 il flauto dolce; a tredici inizi\u00f2 a prendere lezioni di oboe.\nNel 1965, vinse il concorso della \"Jugend musiziert\".\nDal 1967 si concentr\u00f2 sullo studio dell'oboe e della direzione d'orchestra alla \"Musikhochschule\" di Monaco, cos\u00ec come della matematica e dell'informatica all'Universit\u00e0 Tecnica di Monaco.\nSchellenberger \u00e8 fondatore dell'ensemble \"Musik unserer Zeit\" (musica del nostro tempo), che gli ha permesso di familiarizzare con la musica contemporanea.\nNel 1971, un anno dopo aver concluso gli studi, entr\u00f2 nell'Orchestra sinfonica della Radio di Colonia come oboe solista sostituto; dal 1975 ha occupato tale posizione come titolare.\nHa suonato regolarmente con l'Orchestra Filarmonica di Berlino durante il 1977 sotto la direzione di Herbert von Karajan. Non pi\u00f9 di tre anni dopo, nel 1980, \u00e8 stato nominato oboe solista della prestigiosa orchestra berlinese.\nPer lunghi anni si \u00e8 occupato anche di direzione d'orchestra.\nSchellenberger ha insegnato alla Scuola superiore delle Arti dal 1981 al 1991. Inoltre, si \u00e8 dimostrato sempre pi\u00f9 attivo come solista e nell'ambito della musica da camera. \u00c8 stato membro dei \"Bl\u00e4ser der Berliner Philharmoniker\", dell'ensemble \"Wien-Berlin\" nonch\u00e9 fondatore e leader dell'insieme \"Haydn\" di Berlino.\nSi \u00e8 esibito in duo con il pianista Rudolf Koenen, il flautista Wolfgang Schulz e con l'arpista Margit-Anna S\u00fc\u00df. Solista molto apprezzato, ha suonato con parecchie orchestre sotto la guida di direttori famosi, come Claudio Abbado, Carlo Maria Giulini, Riccardo Muti,\u2026\nA Salisburgo esegue nel 1983 un concerto con i Berliner Kammermusik-Ensemble, nel 1984, 1986, 1988 e 1990 con l'Ensemble Wien-Berlin, nel 1987 con i Berliner Solisten con musiche di Mozart, nel 1988 con i Bl\u00e4ser der Berliner Philharmoniker, nel 1989 e 1991 con i Berliner Kammersolisten, nel 1995 il Concerto per oboe e orchestra, in re maggiore di Richard Strauss con i Berliner Philharmonisches Orchester diretto da Claudio Abbado, nel 1997 Konzert f\u00fcr Oboe und Orchester op. 105 (Urauff\u00fchrung) di Helmut Eder e nel 1999 con l'Ensemble Wien, Maurizio Pollini ed il Quartetto Accardo.\nAl Teatro alla Scala di Milano nel 1989 suona in concerto con I Solisti Filarmonici di Berlino e nel 1999 con l'Ensamble Wien-Berlin.\nSchellenberger ha insegnato pure in Italia, tenendo lezioni di perfezionamento (Master Class) prima alla \u2018'Scuola di Musica di Fiesole'\u2019 (1986) e poi all\"Accademia Chigiana\" di Siena (1989).\nDal 2001 \u00e8 professore alla \"Escuela Superior de M\u00fasica Reina Sofia\".\nSchellenberger ha registrato con Denon, DGG, Orfeo, Sony Classical e altre etichette. A met\u00e0 degli anni 90 ha fondato il proprio marchio: Campanella-Musica.\nUno dei primi CD prodotti dalla propria casa discografica ha vinto il Premio del Disco (Schallplattenpreis) in Germania.\nDa quando ha lasciato la Filarmonica di Berlino, nel 2001, Schellenberger si dedica alla direzione d'orchestra riscuotendo regolarmente successi sul piano internazionale.\nHa diretto molte orchestre, tra le quali l'Orchestra Santa Cecilia al Teatro alla Scala di Milano, l'Orchestra di Roma, l'Orchestra Sinfonica di Gerusalemme.\nSchellenberger vive con la moglie e i cinque figli in Baviera."}
{"id": "1244296", "revid": "110157", "url": "https://it.wikipedia.org/wiki?curid=1244296", "title": "Mining", "text": "Mining \u00e8 un comune austriaco di 1 166 abitanti nel distretto di Braunau am Inn, in Alta Austria."}
{"id": "1244298", "revid": "110157", "url": "https://it.wikipedia.org/wiki?curid=1244298", "title": "Moosbach (Austria)", "text": "Moosbach \u00e8 un comune austriaco di 972 abitanti nel distretto di Braunau am Inn, in Alta Austria."}
{"id": "1244304", "revid": "110157", "url": "https://it.wikipedia.org/wiki?curid=1244304", "title": "Moosdorf", "text": "Moosdorf \u00e8 un comune austriaco di 1 632 abitanti nel distretto di Braunau am Inn, in Alta Austria."}
{"id": "1244305", "revid": "110157", "url": "https://it.wikipedia.org/wiki?curid=1244305", "title": "Munderfing", "text": "Munderfing \u00e8 un comune austriaco di 2 961 abitanti nel distretto di Braunau am Inn, in Alta Austria. Le sue frazioni sono: Ach, Achenlohe, Achtal, Alth\u00f6llersberg, Baumgarten, Bradirn, Buch, Haidberg, Hirschlag, H\u00f6llersberg, Katztal, Kolming, Lichteneck, Munderfing, Oberwei\u00dfau, Parz, Pfaffing, R\u00f6dt, Spreitzenberg, Stocker, Unterwei\u00dfau, Valentinhaft e Wiesenham."}
{"id": "1244306", "revid": "1543377", "url": "https://it.wikipedia.org/wiki?curid=1244306", "title": "Historia rerum in partibus transmarinis gestarum", "text": "Historia Rerum in Partibus Transmarinis Gestarum (\"Storia delle imprese d'Oltremare\") o Historia Belli Sacri Verissima (\"Storia fedele della Guerra Santa\") fu scritta da Guglielmo di Tiro nel Regno di Gerusalemme in latino medievale nella seconda met\u00e0 del XII secolo. \u00c8 un dettagliato resoconto scritto in latino della storia delle prime crociate e del Regno di Gerusalemme dal 1095 al 1183.\nDescrizione.\nL'opera consta di ventitr\u00e9 capitoli, l'ultimo incompleto poich\u00e9 forse sopraggiunse la morte dell'autore. Per i primi 15 libri l'autore si avvalse di cronache esistenti e di testimonianze dirette dai protagonisti per descrivere eventi del passato: negli ultimi otto libri Guglielmo \u00e8 invece spesso testimone diretto di vicende politiche, belliche e diplomatiche di fondamentale importanza per la Terra santa.\nDa molti critici il tono degli scritti viene considerato distorto ed eccessivo, ma in realt\u00e0 sono ricchissimi di notizie. D'altra parte, Guglielmo viene considerato come uno dei pochi cronisti del tempo che conosceva approfonditamente il mondo musulmano, i sunniti, le dinastie al potere. Era in stretto contatto con i regnanti di Gerusalemme e partecip\u00f2 in prima persona a parecchi eventi.\nLa cronistoria si interrompe intorno al 1183, pressappoco l'anno della sua morte.\nTuttavia altri cronisti proseguirono la cronaca redigendo altri scritti in antico francese: tra i \"Continuatori di Guglielmo\" (come oggi sono noti alla storiografia) spicca Ernoul.\nAd essa si ispir\u00f2 Torquato Tasso, come fonte per la sua grandiosa Gerusalemme Liberata, e fu ampiamente ritradotta negli anni a venire. Bench\u00e9 molte sue copie siano andate perdute, ne \u00e8 rimasta un'ultima originale nella biblioteca Marciana di Venezia.\n\"Estoire de Eracles\".\nUna traduzione in francese antico \u2013 datata XIII secolo \u2013 della \"Historia\" in latino \u00e8 nota col titolo di \"Storia di Eraclio\" o \"Estoire de Eracles\" poich\u00e9 Guglielmo di Tiro fa iniziare la sua cronaca proprio dal regno dell'imperatore bizantino Eraclio."}
{"id": "1244309", "revid": "767487", "url": "https://it.wikipedia.org/wiki?curid=1244309", "title": "Lucien Nicolet", "text": "Biografia.\nLuciano \u00e8 nato in Svizzera francese da madre Cilena e padre svizzero. Successivamente alla separazione dei genitori, all'et\u00e0 di 11 anni Luciano torna con la madre in Cile, a Santiago.\nLa sua avventura con la musica inizia all'et\u00e0 di 16 anni, quando la madre gli regala una chitarra, a scuola con altri ragazzi former\u00e0 una band, e sar\u00e0 questa esperienza, marcata negativamente dai problemi per le prove con il gruppo, ad avvicinarlo al mondo della musica elettronica dove ai vari musicisti si sostituisce il sintetizzatore, ha infatti affermato: \"This is how I fell in electronic music: because I discovered that you can replace the drummer with the drum machine\" (Cos\u00ec sono arrivato alla musica elettronica: perch\u00e9 ho scoperto che si pu\u00f2 sostituire al batterista la \"drum machine\").\nA causa della precaria situazione economica, a 17 anni lascia la scuola, comincia a svolgere piccoli lavori, fattorino, cameriere ed altri, e questo impiego parziale gli permette di mettere dischi nei quartieri poveri di Santiago, dove viene soprannominato \"magic\".\nLa sua abilit\u00e0 gli permette di trovare posto prima in club della citt\u00e0, poi il suo nome si fa sempre pi\u00f9 conosciuto, in Cile, nell'America Latina e poi in Europa.\nIn Cile conosce di l\u00ec a poco due dj che si sono gi\u00e0 affermati: Ricardo Villalobos e Dandy Jack. Entrambi i musicisti, hanno i genitori esiliati in Europa per motivi politici. Ed \u00e8 proprio Villalobos a far approdare Luciano ai club Europei.\nIl suo sound \u00e8 misto fra house, techno e minimal, ed \u00e8 influenzato da melodici ritmi Latini.\nI suoi dischi escono su etichette musicali: Cadenza Records (di sua propriet\u00e0), Transmat, Perlon e Klang Elektronik."}
{"id": "1244310", "revid": "110157", "url": "https://it.wikipedia.org/wiki?curid=1244310", "title": "Neukirchen an der Enknach", "text": "Neukirchen an der Enknach \u00e8 un comune austriaco di 2 164 abitanti nel distretto di Braunau am Inn, in Alta Austria."}
{"id": "1244312", "revid": "110157", "url": "https://it.wikipedia.org/wiki?curid=1244312", "title": "Ostermiething", "text": "Ostermiething \u00e8 un comune austriaco di 3 292 abitanti nel distretto di Braunau am Inn, in Alta Austria; ha lo status di comune mercato (\"Marktgemeinde\")."}
{"id": "1244313", "revid": "729019", "url": "https://it.wikipedia.org/wiki?curid=1244313", "title": "Jacques Louis Randon", "text": "Fu maresciallo di Francia e governatore d'Algeria.\nBiografia.\nNacque da una famiglia protestante originaria dell'H\u00e9rault, suoi zii erano il rivoluzionario Antoine Barnave e il generale dell'Impero Jean Gabriel Marchand. Educato in un liceo di Grenoble, visse in giovinezza momenti di libert\u00e0 presso suo zio generale, a Saint-Ismier, dove amava praticare l'equitazione.\nArruolato a sedici anni, raggiunse suo zio a Varsavia, e venne nominato sergente l'11 aprile 1812. Partecip\u00f2 alla campagna di Russia; la sua condotta alla battaglia di Borodino, agli ordini del generale Marchand, gli valse le spalline di sottotenente. Visse le sofferenze della ritirata e partecip\u00f2 alla campagna del 1813. Ferito due volte a L\u00fctzen, combatt\u00e9 nondimeno a Bautzen e quindi a Lipsia in qualit\u00e0 di aiutante di campo di suo zio. Nel 1814 segu\u00ec Marchand sulla frontiera delle Alpi per difendere la Savoia e il Delfinato.\nNel 1815, all'epoca del ritorno in Francia di Napoleone, era capitano e aiutante di campo dello zio che comandava la 7\u00aa Divisione di Grenoble. Il generale Marchand a quanto pare volle evitare ogni contatto fra le proprie truppe e quelle che tornavano dall'isola d'Elba, e si ritir\u00f2 su Chamb\u00e9ry per sottrarre i suoi soldati alla magnetica presenza dell'Imperatore.\nUn battaglione del 5\u00ba Reggimento di fanteria di linea ed una compagnia di zappatori avevano l'ordine di distruggere il ponte di Ponthaut a qualche chilometro da La Mure.\nRandon fu inviato a Laffrey per accertarsi che le truppe incaricate di arrestare la marcia di Napoleone compissero il proprio dovere. Incit\u00f2 invano il comandante del 5\u00ba fanteria ad aprire il fuoco, ma le truppe esitarono a portare a termine il loro compito, e l'Imperatore pot\u00e9 proseguire il suo cammino fra gli applausi e le acclamazioni.\nAl capitano Randon non rest\u00f2 che tornare dallo zio per fare rapporto sull'accaduto, mentre Marchand si ritirava sulla strada di Chamb\u00e9ry con 150 uomini fedeli ai Borbone.\nDopo i Cento giorni ogni avanzamento di grado gli fu precluso, e dovette attendere la Monarchia di Luglio per riprendere la sua progressione nella gerarchia militare. Dopo il 1830 e nel periodo di sette anni, divenne successivamente \"chef d'escadron\", tenente colonnello del 9\u00ba Reggimento \"Chasseurs\", colonnello del 2\u00ba Reggimento \"Chasseurs d'Afrique\" e ufficiale della Legion d'onore. Serv\u00ec in Algeria dal 1838 al 1847.\nPromosso ben presto al grado di generale di brigata, fu nominato generale di divisione il 22 aprile 1847, quindi commendatore della Legion d'onore, e comandante della 3\u00aa Divisione.\nOccup\u00f2 tale incarico sino a quando fu richiamato, nel settembre 1849, a sostituire, a Roma, il generale Rostolan in qualit\u00e0 di comandante del corpo di spedizione del Mediterraneo.\nMaresciallo di campo nel 1841, e tenente generale nel 1848, come direttore degli affari d'Algeria al ministero della guerra, divenne una prima volta, nel 1851, ministro della guerra, ma fu sostituito dal maresciallo Armand Jacques Leroy de Saint-Arnaud nel corso del colpo di Stato del 2 dicembre 1851. Torn\u00f2 in Algeria, in qualit\u00e0 di governatore generale, l'11 dicembre, sino alla creazione del ministero d'Algeria e delle colonie, il 24 giugno 1858.\nLa sua amministrazione fu segnata da importanti spedizioni militari. Fra le principali la spedizione del Babor che pose fine nel 1852 all'indipendenza della Cabilia orientale; nel 1854 le operazioni sul Sebaou, quindi la spedizione del 1857 che sottomise alla Francia tutte le trib\u00f9 fra il Sebaou, Dellys e Bugia. Poi la conquista della Cabilia del Djurdjura, che gli valse poi il bastone da maresciallo. E, nel sud, la presa di Laghouat e di Touggourt, la sottomissione di Beni-M'zab e di Souf, che portarono i confini dell'Algeria sino in pieno deserto.\nDiede prova di buon amministratore istituendo le sottoprefetture, un collegio arabo, scuole di medicina; fece costruire dall'esercito seimila chilometri di strade, acquedotti, ponti, pozzi artesiani; aument\u00f2 lo sfruttamento delle miniere e delle foreste, rinnov\u00f2 l'agricoltura, diede la concessione per impiantare una rete ferroviaria.\nNel 1852 Randon ricevette il titolo di conte dello zio, il generale Marchand, morto senza discendenza. Fu anche nominato senatore e nel 1856 nominato maresciallo di Francia contemporaneamente a Bosquet e Canrobert.\nRientrato in Francia, nel 1859 sostitu\u00ec Vaillant al ministero della guerra. Fece s\u00ec che il giovane industriale Hector de Sastres diventasse il principale fornitore dell'esercito e contribu\u00ec quindi alla fortuna di tale famiglia. In conflitto con l'Imperatore riguardo all'aumento degli effettivi dell'esercito, fu egli stesso rimpiazzato da Niel. Lo stesso anno abiur\u00f2 il protestantesimo e si convert\u00ec al cattolicesimo.\nAllo scoppio della guerra franco-prussiana, non permettendogli la salute di prestare servizio attivo, Randon accett\u00f2 di ritornare al governatorato d'Algeria; ma dovette rassegnare le dimissioni prima ancora di insediarsi.\nNel 1870 Randon era gravemente malato. Si sottopose ad un periodo di cure a \u00c9vian-les-Bains, ottenendo poi il permesso di proseguire le cure a Ginevra. Schiacciato dalle sofferenze per i disastri militari dell'esercito e per la caduta dell'Impero, si spense il 13 gennaio 1871. Una cerimonia funebre si tenne a Ginevra il 17 gennaio, e la salma arriv\u00f2 a Saint-Ismier l'11 ottobre. I funerali si tennero l'indomani, con Mac-Mahon in rappresentanza del governo.\nNel 1875-1877 furono date alle stampe le sue \"M\u00e9moires\"."}
{"id": "1244314", "revid": "56620", "url": "https://it.wikipedia.org/wiki?curid=1244314", "title": "Jacques Louis C\u00e9sar Randon", "text": ""}
{"id": "1244315", "revid": "110157", "url": "https://it.wikipedia.org/wiki?curid=1244315", "title": "Palting", "text": "Palting \u00e8 un comune austriaco di 912 abitanti nel distretto di Braunau am Inn, in Alta Austria."}
{"id": "1244317", "revid": "22475", "url": "https://it.wikipedia.org/wiki?curid=1244317", "title": "Pok\u00e8mon Gold", "text": ""}
{"id": "1244321", "revid": "110157", "url": "https://it.wikipedia.org/wiki?curid=1244321", "title": "Perwang am Grabensee", "text": "Perwang am Grabensee \u00e8 un comune austriaco di 973 abitanti nel distretto di Braunau am Inn, in Alta Austria."}
{"id": "1244322", "revid": "110157", "url": "https://it.wikipedia.org/wiki?curid=1244322", "title": "Pfaffst\u00e4tt", "text": "Pfaffst\u00e4tt \u00e8 un comune austriaco di 1 016 abitanti nel distretto di Braunau am Inn, in Alta Austria."}
{"id": "1244324", "revid": "110157", "url": "https://it.wikipedia.org/wiki?curid=1244324", "title": "Pischelsdorf am Engelbach", "text": "Pischelsdorf am Engelbach \u00e8 un comune austriaco di 960 abitanti nel distretto di Braunau am Inn, in Alta Austria."}
{"id": "1244327", "revid": "110157", "url": "https://it.wikipedia.org/wiki?curid=1244327", "title": "Polling im Innkreis", "text": "Polling im Innkreis \u00e8 un comune austriaco di 946 abitanti nel distretto di Braunau am Inn, in Alta Austria."}
{"id": "1244329", "revid": "1305772", "url": "https://it.wikipedia.org/wiki?curid=1244329", "title": "Alligatori nelle fogne", "text": "La presenza di alligatori nelle fogne delle metropoli, in particolare di New York, \u00e8 una leggenda metropolitana tipicamente nord-americana diffusasi a partire dagli anni 1920. Secondo i sostenitori di questa leggenda, che si rifanno a supposte prove e testimonianze, gli alligatori avrebbero costituito piccole comunit\u00e0 negli impianti fognari di diverse metropoli, perfino nell'antichit\u00e0 a Costantinopoli.\nStoria.\nNel febbraio 1935 fu segnalato un grande coccodrillo in una fogna di New York. Un gruppo di adolescenti stava spalando la neve caduta su un canale fognario quando trov\u00f2 un coccodrillo, dalla presunta lunghezza di 2,1 m che era rimasto incastrato nel ghiaccio e nella neve. Dopo che alcuni componenti del gruppo liberarono il rettile dal ghiaccio, il coccodrillo ne avrebbe morso uno. Soccorrendo il compagno in pericolo, gli altri avrebbero ucciso l'animale con i badili da neve.\nSecondo un rapporto successivo, il coccodrillo sarebbe scappato da una nave che viaggiava nelle Everglades quindi, nuotando nel fiume Harlem per 137 miglia, sarebbe stato costretto a rifugiarsi nei condotti fognari a causa di una tempesta.\nVersione burocratica.\nIl sovrintendente delle fogne, Teddy May, si \u00e8 pi\u00f9 volte pronunciato sui presunti avvistamenti e soprattutto sulla teoria che qualcuno aveva avanzato per la quale i coccodrilli si stavano riproducendo a dismisura sotto la citt\u00e0. May, convinto che i suoi dipendenti prendessero le storie troppo superficialmente, esamin\u00f2 gli avvistamenti ritenuti pi\u00f9 credibili.\nEra convinto che alcool, droga ed altre cause simili avessero giocato il loro ruolo sulle leggende. Dopo alcune ispezioni disse di aver visto numerosi coccodrilli, il pi\u00f9 grande dei quali era lungo solo 61\u00a0cm, che vivevano all'interno dei tubi e attraverso quelli percorrevano le reti fognarie della citt\u00e0.\nVersione comune della leggenda.\nA seguito degli avvistamenti di coccodrilli a partire dal 1930, la storia \u00e8 divenuta sempre pi\u00f9 verosimile. Si \u00e8 comunque dubitato della relazione di Teddy May, ipotizzando che si fosse ispirato a qualche romanzo. La storia riguardante la \"Sewer Gator\", \u00e8 da molti ritenuta veritiera, ma col passare del tempo se ne sono sviluppate numerose versioni.\nDalla Florida a New York.\nSecondo la versione originale, le famiglie benestanti che tornavano dalle vacanze dalla Florida a New York, riportavano con s\u00e9 i propri coccodrilli, ancora cuccioli, per fare compagnia ai loro figli. Col tempo, i piccoli di coccordillo sarebbero cresciuti e quindi i genitori dei bambini li avrebbero gettati nel wc. Successivamente, si sostiene, i coccodrilli sarebbero sopravvissuti e si sarebbero riprodotti nella fogna in cui erano caduti, alimentandosi di ratti e rifiuti urbani. Col passare del tempo gli operai delle fogne ebbero paura di lavorare, credendo a queste leggende. Il libro \"The World Beneath the City\" (1959), di Robert Daley, racconta che ad un operaio, durante lo svolgimento del suo lavoro, accadde di trovarsi un grande coccodrillo alle spalle. Il caso provoc\u00f2 settimane di infruttuosa caccia.\nAlbinismo e mutazione.\nAltre versioni suggeriscono che i coccodrilli, in assenza di luce solare (nelle fogne), si sarebbero abituati a queste condizioni divenendo ciechi, modificando le squame e diventando albini; gli occhi sarebbero divenuti rossi. Il supposto albinismo comporta un disagio per i coccodrilli, che non potrebbero recarsi al di fuori delle fogne poich\u00e9 essendo albini sarebbero molto vulnerabili ai danni causati dalla luce solare, soprattutto per i piccoli. Ma coloro che credono a questa leggenda, affermano che i coccodrilli sarebbero consci delle loro caratteristiche e quindi avvedutamente non uscirebbero dalle fogne. Non ci sono mai stati, tuttavia, avvistamenti di questo genere di coccodrillo a New York.\nScetticismo.\nCi sono avvistamenti recenti di alligatori nelle fognature, ma gli esperti ribadiscono il loro scetticismo\nNella cultura di massa.\nLa leggenda degli alligatori nelle fogne \u00e8 ripresa molto spesso nella cultura contemporanea in romanzi, fumetti e film. Tra gli esempi pi\u00f9 notevoli il film del 1980 \"Alligator\" che, con il suo sequel \"\", \u00e8 interamente basato su di essa; gli alligatori nelle fogne sono citati nei romanzi \"V.\" (1963, Thomas Pynchon), in cui il protagonista diventa membro della \"Pattuglia Alligatori\" di New York, e \"Nessun dove\" (1996, Neil Gaiman) e nelle serie televisive \"Doctor Who\" e \"Supernatural\". Infine, i personaggi di Killer Croc (DC Comics, avversario di Batman) e Lizard (Marvel Comics, antagonista dell'Uomo Ragno) sono basati su questa leggenda, nonch\u00e9 forse anche Leatherhead, il coccodrillo mutante alleato delle Tartarughe Ninja. Il \"coccodrillo bianco delle fogne di New York\" appare nel quinto episodio della serie A tutto reality - Il tour quando i concorrenti attraversano un tratto fognario della citt\u00e0 a bordo di canotti a motore, ed \u00e8 celebrato anche dagli Elio e le Storie Tese nel testo della loro canzone \"Mio cuggino\". Una citazione compare anche nella canzone \"Coccodrilli\" di Samuele Bersani. "}
{"id": "1244330", "revid": "767487", "url": "https://it.wikipedia.org/wiki?curid=1244330", "title": "Ro\u00dfbach (Austria)", "text": "Ro\u00dfbach \u00e8 un comune austriaco di 936 abitanti nel distretto di Braunau am Inn, in Alta Austria."}
{"id": "1244332", "revid": "110157", "url": "https://it.wikipedia.org/wiki?curid=1244332", "title": "Sankt Georgen am Fillmannsbach", "text": "Sankt Georgen am Fillmannsbach \u00e8 un comune austriaco di 383 abitanti nel distretto di Braunau am Inn, in Alta Austria."}
{"id": "1244333", "revid": "56620", "url": "https://it.wikipedia.org/wiki?curid=1244333", "title": "Albert, Duca di Broglie", "text": ""}
{"id": "1244335", "revid": "767487", "url": "https://it.wikipedia.org/wiki?curid=1244335", "title": "Sankt Johann am Walde", "text": "Sankt Johann am Walde \u00e8 un comune austriaco di 2 046 abitanti nel distretto di Braunau am Inn, in Alta Austria."}
{"id": "1244336", "revid": "767487", "url": "https://it.wikipedia.org/wiki?curid=1244336", "title": "Sankt Pantaleon", "text": "Sankt Pantaleon \u00e8 un comune austriaco di 3 063 abitanti nel distretto di Braunau am Inn, in Alta Austria.\nNel comune \u00e8 presente un monumento, opera dello scultore Dieter Schmidt e inaugurato il 24 giugno 2000, alla memoria delle vittime del campo di concentramento di Weyer."}
{"id": "1244337", "revid": "110157", "url": "https://it.wikipedia.org/wiki?curid=1244337", "title": "Sankt Peter am Hart", "text": "Sankt Peter am Hart \u00e8 un comune austriaco di 2 452 abitanti nel distretto di Braunau am Inn, in Alta Austria."}
{"id": "1244338", "revid": "56620", "url": "https://it.wikipedia.org/wiki?curid=1244338", "title": "La settima strega", "text": "La settima strega \u00e8 un libro scritto da Paola Zannoner nel 2006, un romanzo per ragazzi, stampato dalla Fanucci Editore nel 2007.\nTrama.\nMeg Mellows una ragazza statunitense quindicenne, a scuola si trova in difficolt\u00e0 perch\u00e9 una sua compagna Rex-Lo tiranneggia tutti. Un giorno chiede a Meg i compiti e la ragazza glieli porta la sera, nel parco della citt\u00e0. Rex-lo si arrabbia perch\u00e9 Meg firma con il suo nome e il colore delle cartelline non va bene, allora si trasforma in un licantropo ma una donna orso, che si riveler\u00e0 essere la maga Esperia, la difende e la salva. Ella le spiega che \u00e8 una ragazza speciale, una strega, e la porta in una grotta senza tempo per tramandarle la suprema conoscenza. Esperia racconta anche alla ragazza che lei \u00e8 vissuta altre sei volte nel passato e che un potente stregone di nome Belaguer l'ha sempre perseguitata ed \u00e8 sempre riuscito a ucciderla, lei adesso ha una missione, tornare indietro nel passato e salvarsi. Mentre Meg torna a casa incontra Damon, il ragazzo che le piace, ma che non l'ha mai degnata di uno sguardo, e usando i suoi poteri da strega cerca di sedurlo. Purtroppo Meg \u00e8 stata rintracciata da Belaguer che invia i licantropi ad attaccarla.. i due ragazzi, parlano tranquilli ma poi vengono attaccati dai lupi e Meg si trasforma in un cavallo nero. Damon non crede a quello che vede cos\u00ec corre a casa. Dopo essere ritornato da casa Damon da un bacio a Meg dicendole che lei era veramente una strega. Sono l'una e mezzo di notte e la ragazza deve partire, per la missione attraverso il suo computer portatile, e cos\u00ec prese anche Damon con lei. Per i due ragazzi inizia un'avventura contro il tempo"}
{"id": "1244340", "revid": "767487", "url": "https://it.wikipedia.org/wiki?curid=1244340", "title": "Sankt Radegund", "text": "Sankt Radegund \u00e8 un comune austriaco di 585 abitanti nel distretto di Braunau am Inn, in Alta Austria. \u00c8 il luogo di nascita del beato Franz J\u00e4gerst\u00e4tter, martire, che a causa della sua profonda fede cattolica, ha rifiutato di combattere per la Germania nazista e giurare la fedelt\u00e0 a Hitler. "}
{"id": "1244343", "revid": "767487", "url": "https://it.wikipedia.org/wiki?curid=1244343", "title": "Sankt Veit im Innkreis", "text": "Sankt Veit im Innkreis \u00e8 un comune austriaco di 419 abitanti nel distretto di Braunau am Inn, in Alta Austria."}
{"id": "1244346", "revid": "466539", "url": "https://it.wikipedia.org/wiki?curid=1244346", "title": "Spyrid\u014dn Merkour\u012bs", "text": "Biografia.\n\u00c8 stato sindaco di Atene dal 1899 al 1914 e dal 1929 al 1934. \u00c8 stato inoltre il nonno di Melina Merkouri."}
{"id": "1244349", "revid": "767487", "url": "https://it.wikipedia.org/wiki?curid=1244349", "title": "Jimmy Case", "text": "Carriera.\nClub.\nHa esordito nel Liverpool il 26 aprile del 1975, contro il Queen's Park Rangers, vincendo 3-1.\nOltre che con i \"Reds\", ha militato anche con il South Liverpool (squadra dilettante), Southampton, Bournemouth, Halifax Town, Wrexham, Darlington, Sittingbourne, Brighton &amp; Hove Albion, squadra di cui \u00e8 divenuto manager.\nVinse coppa UEFA nel 1976 e, nel 1978, fu il primo calciatore a ottenere il premio \"Bravo\" proposto dal Guerin Sportivo e riservato ai calciatori europei minori di 23 anni.\nNel Liverpool gioc\u00f2 fino a giugno 1981.\nA settembre pass\u00f2 al Brighton and Hove Albion, per la cifra di 350.000 sterline, e nel 1983 condusse il club, nonostante la retrocessione, a giocare la finale di F.A. Cup contro il Manchester United, poi vincitore del trofeo.\nNella sua carriera disput\u00f2 626 gare segnando 46 gol. Non entr\u00f2 mai nel giro della Nazionale inglese, disputando solo una gara con l'Under-21 nel 1974.\nHa chiuso la carriera nel 1996, a Brighton."}
{"id": "1244357", "revid": "767487", "url": "https://it.wikipedia.org/wiki?curid=1244357", "title": "Schalchen", "text": "Schalchen \u00e8 un comune austriaco di 3 782 abitanti nel distretto di Braunau am Inn, in Alta Austria."}
{"id": "1244359", "revid": "110157", "url": "https://it.wikipedia.org/wiki?curid=1244359", "title": "Schwand im Innkreis", "text": "Schwand im Innkreis \u00e8 un comune austriaco di 918 abitanti nel distretto di Braunau am Inn, in Alta Austria."}
{"id": "1244360", "revid": "484362", "url": "https://it.wikipedia.org/wiki?curid=1244360", "title": "Tarsdorf", "text": "Tarsdorf \u00e8 un comune austriaco di 2 041 abitanti nel distretto di Braunau am Inn, in Alta Austria. Si trova a 429 m s.l.m., non lontano dal confine tedesco.\nIl comune \u00e8 suddiviso in 23 frazioni: Am Anger, D\u00f6stling, Eckldorf, Ehersdorf, Eichbichl (comune catastale), Fugging, Haid, Hofstadt (comune catastale), Hofweiden, H\u00f6rndl (comune catastale), Hucking, Leithen, Neues Dorf, \u00d6lling, Schmidham, Sensberg, Sinzing, Staig, Tarsdorf, Wimm, Winham, Wolfing e Wupping."}
{"id": "1244362", "revid": "110157", "url": "https://it.wikipedia.org/wiki?curid=1244362", "title": "Treubach", "text": "Treubach \u00e8 un comune austriaco di 709 abitanti nel distretto di Braunau am Inn, in Alta Austria."}
{"id": "1244363", "revid": "110157", "url": "https://it.wikipedia.org/wiki?curid=1244363", "title": "\u00dcberackern", "text": "\u00dcberackern \u00e8 un comune austriaco di 685 abitanti nel distretto di Braunau am Inn, in Alta Austria."}
{"id": "1244365", "revid": "767487", "url": "https://it.wikipedia.org/wiki?curid=1244365", "title": "Weng im Innkreis", "text": "Weng im Innkreis \u00e8 un comune austriaco di 1 377 abitanti nel distretto di Braunau am Inn, in Alta Austria.\nIl comune \u00e8 suddiviso in 16 frazioni: Appersting, Bauerding, Bergham, Buch, Burgstall, Elling, Gunderding, Harterding, Hauserding, Hunding, Leithen (comune catastale), Mankham, Pirath, Riedlham, Weng im Innkreis (comune catastale) e Wernthal."}
{"id": "1244367", "revid": "110157", "url": "https://it.wikipedia.org/wiki?curid=1244367", "title": "Alkoven", "text": "Alkoven \u00e8 un comune austriaco di 5 808 abitanti nel distretto di Eferding, in Alta Austria.\nAlla perifieria del paese sorge il castello di Hartheim, che durante il periodo nazista \u00e8 stato uno dei campi di sterminio dell'Aktion T4, il programma di eutanasia nazionalsocialista."}
{"id": "1244371", "revid": "108682", "url": "https://it.wikipedia.org/wiki?curid=1244371", "title": "Whenever Wherever", "text": ""}
{"id": "1244376", "revid": "339392", "url": "https://it.wikipedia.org/wiki?curid=1244376", "title": "Fortitudo Cosenza", "text": ""}
{"id": "1244378", "revid": "123707298", "url": "https://it.wikipedia.org/wiki?curid=1244378", "title": "Teatro Brancaccio", "text": "Il Teatro Brancaccio \u00e8 un teatro di Roma sito in Via Merulana.\nStoria.\nIl teatro, edificato su progetto dell'architetto Luca Carimini poi realizzato dall'ingegner Carlo Sacconi dopo il completamento dell'intero palazzo Brancaccio, venne inaugurato il 16 gennaio 1916 con il nome di \"Teatro Morgana\". \nIl nome mut\u00f2 poi in \"Politeama Brancaccio\", in ricordo dell'originaria propriet\u00e0 del sito (appartenente, appunto, alla famiglia Brancaccio) e lo spazio venne utilizzato, dal 1937, anche come cinema.\nNei decenni vi si esibirono grandi attori molto cari alla citt\u00e0 come Ettore Petrolini, Tot\u00f2, Aldo Fabrizi, Anna Magnani, Giuseppe Di Stefano, oltre a musicisti di ogni genere, da Fabrizio De Andr\u00e9 a Jimi Hendrix (1968), da Louis Armstrong a Adriano Celentano.\nDopo anni di decadenza il teatro - propriet\u00e0 del Comune di Roma - fu restaurato e riaperto nel 1978 da Gabriele Lavia e Gigi Proietti. Dal 2001 al 2007 Gigi Proietti ne ha tenuto la direzione artistica, passata poi a Maurizio Costanzo. In seguito il teatro fu diretto da Stage Entertainment. Dal 2012 il Brancaccio \u00e8 affidato al Direttore artistico Alessandro Longobardi, gi\u00e0 Direttore della Sala Umberto di Roma.\nDopo la ristrutturazione lo spazio teatrale del Brancaccio permette la realizzazione di allestimenti diversissimi, dall'opera lirica e balletto (il Brancaccio ha svolto per alcuni anni la funzione di \"succursale\" del Teatro Costanzi, come sede dedicata prevalentemente al balletto), al teatro di prosa."}
{"id": "1244382", "revid": "33689", "url": "https://it.wikipedia.org/wiki?curid=1244382", "title": "Quinto Mecio Leto", "text": "Intorno al 185 Leto divenne governatore della provincia d'Asia; nel 200-203 govern\u00f2 l'Egitto. Nel 205 divenne, assieme ad Emilio Papiniano, il nuovo prefetto del pretorio, in sostituzione di Gaio Fulvio Plauziano, giustiziato per volere del genero Caracalla; tale carica venne mantenuta probabilmente fino al 211, anno in cui Caracalla divenne l'unico imperatore dopo la morte del padre Settimio Severo.\nNel 215 Leto fu eletto console: questo \u00e8 registrato come il suo secondo consolato, il primo ordinario; non \u00e8 chiaro se precedentemente fosse stato nominato console suffetto o se avesse ricevuto gli \"ornamenta consularia\"."}
{"id": "1244399", "revid": "48344", "url": "https://it.wikipedia.org/wiki?curid=1244399", "title": "Carta Nazionale dei Servizi", "text": ""}
{"id": "1244402", "revid": "31360", "url": "https://it.wikipedia.org/wiki?curid=1244402", "title": "Asteroide dei dinosauri", "text": ""}
{"id": "1244409", "revid": "174925", "url": "https://it.wikipedia.org/wiki?curid=1244409", "title": "Pensiero di Teilhard de Chardin", "text": "Il pensiero di Teilhard de Chardin (1881 - 1955) padre gesuita, geologo, paleontologo e paleoantropologo, ha come nucleo il concetto di evoluzione tramite il quale vorrebbe conciliare la \"rivelazione del Cristo\" con la scienza, anche se, bench\u00e9 scienziato per formazione e professione, egli rifiuti ogni tipo di scientismo.\nNella sua opera principale \"Il fenomeno umano\" in un'ottica evoluzionista traccia una storia dell'universo che arrivi fino alla fine dei tempi apocalittici, al punto di convergenza finale dove il Cristo costituisca il momento terminale di una specie in evoluzione oltre l'uomo stesso.\nIl pensiero di Teilhard de Chardin.\nIl contesto storico.\nPer lungo tempo l'uomo si era pensato come parte di un cosmo statico poi, tra il XVIII secolo e il XIX secolo fece irruzione nella storia del pensiero la nuova idea di evoluzione quando Kant e Laplace ipotizzarono che i corpi celesti come il sole e i pianeti si fossero generati progressivamente a partire da una nebulosa originaria.\nQuesto nuovo approccio basato su un'idea di evoluzione si svilupp\u00f2 nella biologia e nella zoologia. Protagonisti di questa nuova interpretazione della natura furono Buffon con \"Les \u00e8poques de la nature\" (1778) e Darwin con \"L'origine delle specie\" (1859).\nDall'evoluzione della vita all'evoluzione della materia, un ulteriore passo avanti fu fatto quando venne introdotta in fisica la nozione di entropia.\nTeilhard visse appunto nell'epoca in cui l'idea di evoluzione faceva il suo avvento e con la sua opera interpret\u00f2 l'evoluzione non come idea estranea e avversa alla teologia cristiana, ma come idea presente implicitamente fin dall'inizio nella figura del Cristo, che rilesse alla luce dell'apporto del pensiero scientifico come \"evolutore\" ovvero non estraneo ma proprio come \"punto omega\", punto finale d'arrivo di un cosmo in evoluzione.\nUna cosmologia evoluzionista ma non materialista.\nIn un'epoca materialista e positivista dove la scienza ma soprattutto la tecnica celebrava il suo trionfo, Teilhard de Chardin rigett\u00f2 sia il materialismo che il positivismo ma fece sua la visione evoluzionista, estendendola al mondo delle realt\u00e0 cosiddette spirituali.\nIn questo contesto il concetto di natura andava inteso nel senso che:\nOminizzazione e umanizzazione, biosfera e noosfera.\nIl disegno evolutivo per Teilhard de Chardin si snoda a partire dalla pre-vita o mondo inorganico fino ad arrivare alla vita propriamente detta, che nel suo svilupparsi costituisce la biosfera. \n\u00c8 a partire da questo momento dell'evoluzione dell'universo che si d\u00e0 il fenomeno dell\"'ominizzazione\" quale punto di passaggio dalla biosfera alla noosfera o mondo del pensiero, che si realizza tramite la capacit\u00e0 umana della riflessione.\nMentre quindi con il concetto di \"ominizzazione\" egli intende riferirsi al lungo processo di evoluzione biologica che \u00e8 sfociato nella apparizione della specie umana, con il concetto di \"umanizzazione\" rimanda invece alla fase evolutiva successiva all'ominizzazione dove compaiono con un continuo accrescimento della coscienza aspetti umani di tipo spirituale e morale.\nAl culmine dell'evoluzione dell'universo, l'ultima parola dell'ultimo capitolo \u00e8 il Cristo cosmico che in questa visione \u00e8 quindi paragonabile ad una sorta di nuova molecola del DNA ancora da venire, nella quale la vita compie un salto qualitativo, come un tempo le singole molecole hanno compiuto, allorch\u00e9 si sono aggregate nella nuova macromolecola del DNA appunto, molecola che ha aperto un nuovo capitolo nella storia dell'universo.\nComunicazione, organizzazione e punto omega.\nPer Teilhard l'evoluzione continua ad opera delle singole coscienze umane che comunicando tra loro danno vita a una sorta di superessere da non confondersi con il super-uomo di Nietszche che non tiene in conto il fenomeno della comunicazione crescente tra gli individui. Per Teilhard cio\u00e8 non \u00e8 ormai pi\u00f9 al livello dei soli singoli individui che il processo evolutivo si realizza, e al proposito scrisse:\nIn questo nuovo movimento evolutivo caratterizzato dalla comunicazione promotrice di convergenza dei singoli individui in un unico \"super-individuo collettivo\" egli vede non un \"Dio in costruzione\" come prima di lui Ernest Renan aveva concepito o - in maniera pi\u00f9 sarcastica - Sigmund Freud in \"L'avvenire di una illusione\" - ma la stessa specie biologica umana che, grazie al pensiero e alla comunicazione, si raggruppa e si organizza per convergere su se stessa in un nuovo unico super-organismo per raggiungere infine Dio, questo ipotetico Punto Omega che rappresenterebbe di fatto e senza rimpianto alcuno la fine dei tempi.\nDio dei cieli e Dio dell'evoluzione.\nNella riflessione scientifica e teologica di Teilhard de Chardin si fa manifesto un nuovo volto di Dio, il Dio dell'evoluzione che per\u00f2 non esclude il volto di Dio della tradizione monoteista e cristiana, il volto antico di Dio, il Dio dei Cieli trascendente e distinto dal mondo.\nPer il pensatore gesuita \u00e8 proprio il Cristo ch'egli chiama \"Cristo evolutore\" in quanto verbo incarnato, Redentore e Consumatore dell'universo che riunifica in s\u00e9, nella sua persona, e il Dio dei Cieli tradizionale e il Dio dell'evoluzione, quale centro e motore dell'universo. Cristo Omega che orienta e fa convergere il movimento complessivo dell'universo promuovendo l'umanizzazione progressiva della Terra.\nLo spirito \u00e8 pi\u00f9 della vita: il significato evolutivo dell'amore biologico.\nGi\u00e0 a Bergson era accaduto di commentare come in natura la vita sia pi\u00f9 reale degli stessi viventi che infatti passano ma la vita resta. \nCon lo stesso significato ma con un'altra terminologia -\"la vita che non passa \u00e8 identificata da Teilhard con lo \"spirito\"- si possono intendere certe affermazioni del religioso su questioni inerenti al malthusianesimo:\nNell'esporre la concezione della funzione evolutiva dell'amore a cui \u00e8 pervenuto, inizia dalla constatazione che l'amore non \u00e8 un fenomeno limitato solo all'umanit\u00e0, che se \u00e8 pi\u00f9 facile riconoscerlo nei mammiferi (poich\u00e9 in essi si esprime con modalit\u00e0 pi\u00f9 vicine a ci\u00f2 che \u00e8 umano: passione sessuale, istinto paterno o materno e finanche nella solidariet\u00e0 sociale), nel momento in cui si scende verso le radici dell'\"albero della vita\" questa chiarezza comincia a venir meno.\nTeilhard esprime la convinzione che ci\u00f2 che noi chiamiamo \"amore\" esiste addirittura a livello delle semplici molecole e che \u00e8 proprio quello stesso amore che si manifesta al livello umanizzato nelle nostre vite. \nIl ragionamento \u00e8: se l'amore non fosse presente gi\u00e0 nelle forme pi\u00f9 semplici o meno evolute dell'universo, non potrebbe manifestarsi come forza universale nemmeno ai suoi livelli pi\u00f9 alti e pi\u00f9 complessi. \nTeilhard interpreta l'amore come vera e propria forza gravitazionale con funzione centripeta capace cio\u00e8 di attrarre o di curvare lo spazio-tempo in quella direzione dell'universo ch'egli chiamer\u00e0 \"punto omega\", il centro dei centri, e che non \u00e8 una astrazione ma una persona: il Cristo che chiama tutto e tutti a s\u00e9 e che parimenti \u00e8 anche la fine del mondo, nei secoli tanto paventata e invece cantata da Giovanni nell'Apocalisse. \nQuesta idea teilhardiana dell'amore non \u00e8 nuova nella storia del pensiero poich\u00e9 vi \u00e8 presente fin dai \"Dialoghi\" di Platone e poi verr\u00e0 ripresa ancora nel medioevo da Nicola Cusano: grazie alla forza dell'amore i frammenti del mondo si cercano per ricostituire il mondo in unit\u00e0. Quello che invece appare all'occhio dell'astronomo come forza gravitazionale, per Teilhard \u00e8 invece solo il rovescio o l'ombra di ci\u00f2 che muove realmente la natura, per Teilhard infatti le cose hanno un interno, una interiorit\u00e0, per cui l'amore esprime la convergenza psichica dell'universo su se stesso.\nTeilhard de Chardin ritiene che ormai la specie umana \u00e8 riuscita a conquistare e a dominare ogni forma di energia, e proprio per questo sembra essere venuto il momento di mettere all'ordine del giorno l'umanizzazione di un'ultima forma di energia che sembra avere in gran parte tralasciato: l'amore.\nNello stesso tempo non dissimula che molti amori spirituali siano \u00abfiniti nel fango\u00bb, ma questa sembra essere comunque la direzione dell'evoluzione senza possibilit\u00e0 di altra alternativa di un maggiore e rinnovato ordine che solo ha permesso e continua a permettere la continuit\u00e0 della vita.\nUna necessit\u00e0 per l'evoluzione dell'amore: il superamento della famiglia.\nA partire da quelle iniziali riflessioni sull'amore e sulla donna, scaturite quando Teilhard de Chardin si trovava in trincea nel pieno della prima guerra mondiale, matureranno in seguito in tutt'uno con l'uomo di religione.\nL'amore, \u00abforza prima\u00bb dell'evoluzione che va evoluto affinch\u00e9 possa divenire l'amore grande: ovviamente per questa prospettiva Teilhard parla di tempi lunghi, poich\u00e9 per la specie umana sembrerebbe molto pi\u00f9 semplice evolversi economicamente e tecnologicamente che fare qualche passo in avanti lungo la prospettiva dell'evoluzione dell'amore. \nCome egli disse:\nE ancora in un altro testo riformula sinteticamente tale visione di superamento evolutivo:\nL'ottimismo evoluzionista e il pessimismo scettico.\nTeilhard \u00e8 convinto che la sua visione della nascita della Super-Umanit\u00e0 sia gi\u00e0 in qualche modo destinata a realizzarsi poich\u00e9 \nAllora l'unificazione universale si consumer\u00e0 s\u00ec che le parole di Giovanni il veggente troveranno la loro attuazione:\nLa voce dell'amore universale che due millenni fa ha parlato con tono pacato: \"amatevi gli uni gli altri\" e che era stata assunta dall'umanit\u00e0 pi\u00f9 religiosa come un codice di perfezione morale e dai pi\u00f9 laici comunque come un metodo pratico per ridurre quanto pi\u00f9 \u00e8 possibile gli attriti e le sofferenze della vita terrestre, a detta di Teilhard sembra allo stato attuale dell'evoluzione farsi minacciosa introducendo l'elemento dell'annichilimento tipico della nuova era della guerra atomica:\nInfluenze filosofiche.\nAlcuni studiosi ritengono che sulla formazione della visione teilhardiana abbiano influito\n\u00abLetteralmente condivido anche (e ho condiviso in ogni tempo) le idee e i sentimenti del reverendo padre Teilhard nei confronti del problema cristologico. Davanti agli orizzonti ingranditi della scienza della natura e dell'umanit\u00e0, non si pu\u00f2, senza tradire il cattolicesimo, rimanere su spiegazioni mediocri e a modi di vedere limitati che fanno del Cristo un incidente storico, che lo isolano nel Cosmo come un episodio posticcio, e sembrano fare di lui un intruso o uno spaesato nella schiacciante e ostile immensit\u00e0 dell'Universo\u00bb\nIl confronto con la psicoanalisi: una nuova umanit\u00e0 oltre l'Edipo.\nSempre sintomo di questo \"tramonto dell'uomo\" e di questa nuova epoca \u00e8 la nuova visione dell\"'uomo oltre l'edipo\" e quindi riconciliato con l'inconscio proprio della psicoanalisi. \nTeilhard de Chardin del resto non ha nascosto, ma ha avuto modo di esprimere giudizi, anche se senza troppa enfasi, su una certa affinit\u00e0 con la sua visione dei nuovi ideali socialisti e si aggiunga che negli ultimi tempi nutriva interesse anche per i nuovi metodi conoscitivi rappresentati dalla psicoanalisi, di cui auspicava un allargamento di visione nel ricercare la direzione, ossia il senso, della specie:\nLa critica della famiglia.\nTra i suoi vari interessi Teilhard de Chardin ha aggiunto anche le sue considerazioni sull'istituzione familiare che viene criticata non pi\u00f9 nelle sue diverse forme ma come istituzione in s\u00e9, in quanto dal punto di vista della vita naturale, dell'evoluzione, ci\u00f2 che \u00e8 destinato a rimanere \u00e8 la coppia, mentre la famiglia \u00e8 stato solo un espediente della natura per \"guadagnare tempo\" in attesa di una maggiore maturazione della specie.\nQuesta posizione, ancora pi\u00f9 radicalmente critica della famiglia di quegli stessi critici come Marx ed Engels, si basa non su considerazioni materialistiche ma sulla convinzione che per lo spirito e per l'evoluzione \u00e8 evidente la superata essenzialit\u00e0 della stessa struttura sociale familiare.\nCi\u00f2 dovr\u00e0 comunque avvenire nei tempi lunghi dell'evoluzione che egli ritiene siano ormai prossimi a venire poich\u00e9 si \u00e8 gi\u00e0 giunti alle soglie del trionfo dello spirito.\nLa visione evoluzionistica di Teilhard porta a ritenere che l'avvenire dell'evoluzione umana sia quindi quella di una maggiore socializzazione, e non, come in Max Stirner o Nietzsche, in uno sviluppo estremo dell'individualismo.\nL'avvenire dell'evoluzione \u00e8 dato dal fatto che pi\u00f9 socializzazione corrisponde a meno alienazione, cio\u00e8 in sostanza che l'essenza umana sta proprio nella sua natura relazionale, per cui l'uomo astratto non esiste, poich\u00e9 l'essere umano \u00e8 una relazione.\nCi\u00f2 significa che in Teilhard lo spirito non \u00e8 una fredda astrazione, ma \u00e8 quella forza erotica con le stesse caratteristiche della forza gravitazionale descritta da Newton e poi da Albert Einstein, la quale unisce i tanti atomi umani in un'unica mente sociale, che, giunta ad una soglia critica, \u00e8 in grado di determinare la fine della storia dell'universo. Quell'universo che, nato dal suo frammentarsi con il big bang, si \u00e8 ricostituito infine in unit\u00e0 alla fine del mondo, con il ricercarsi vicendevole dei frammenti di s\u00e9."}
{"id": "1244410", "revid": "2033069", "url": "https://it.wikipedia.org/wiki?curid=1244410", "title": "John Doe (serie televisiva)", "text": "John Doe \u00e8 una serie televisiva statunitense trasmessa dalla FOX negli Stati Uniti nella stagione 2002-2003 e in Italia da Mediaset dal 2005 ad oggi nelle pi\u00f9 diverse fasce orarie.\nTrama.\nUn uomo si sveglia su un'isola al largo di Seattle, nudo, disorientato e senza alcuna memoria di chi lui stesso sia n\u00e9 di qualsiasi evento della sua vita fino a quel momento.\nOltre ad assumere il nome \"John Doe\" (appellativo che nella cultura statunitense viene utilizzato per indicare un uomo la cui reale identit\u00e0 risulta sconosciuta) il misterioso protagonista sembra avere accesso alla totalit\u00e0 della sapienza umana, dal codice sorgente dell'MS-DOS alle pi\u00f9 elaborate conoscenze di statistica avanzata (doti che mostra subito nella puntata pilota) al contempo per\u00f2 John non ha la capacit\u00e0 di vedere i colori, la sua vista infatti si limita al bianco e al nero.\nNello sviluppo della serie John cercher\u00e0 di indagare sul suo passato e di mettere insieme tutti i pezzi del puzzle della sua vita che man mano vengono a galla a partire da una strana cicatrice circolare che si ritrova sul petto (la cui forma \u00e8 simbolo della serie).\nMentre va alla ricerca della sua identit\u00e0 perduta John collabora con il dipartimento di polizia di Seattle nelle indagini pi\u00f9 complicate in cui la sua \"onniscienza\" si riveler\u00e0 fondamentale.\nMa qualcosa di molto pi\u00f9 oscuro si cela dietro l'identit\u00e0 di John Doe dal momento che un'organizzazione segreta chiamata la \"Fenice\" sembra non smettere mai di tenere sotto controllo ogni sua mossa.\nStagione 1 e cancellazione.\nSono 21 gli episodi della prima e unica stagione di questa serie Tv. La serie fu cancellata dalla FOX nonostante i buoni ascolti, lasciando i fan senza un finale e soprattutto senza alcuna risposta agli innumerevoli quesiti che circondano il protagonista e la sua vita passata, presente e futura.\nAl di l\u00e0 del coinvolgimento di John nella risoluzione dei pi\u00f9 intricati casi criminali insieme ai detective Avery e Hayes, e alle difficolt\u00e0 incontrate nel ricostruirsi una vita privata ripartendo da zero, trova posto la linea guida principale della serie, quella su cui ruota l'intera vicenda e che si pu\u00f2 riassumere con la semplice domanda: \"chi \u00e8 John Doe?\".\nJohn cercher\u00e0 in tutti i modi di trovare una risposta supportato dalla sua straordinaria conoscenza di tutto lo scibile umano coinvolgendo sia i suoi \"colleghi\" che i suoi due unici amici: Digger, proprietario del locale che per John \u00e8 una seconda casa, e la giovane Karen, studentessa d'arte che in quel locale lavora e che finir\u00e0 per diventare la coinquilina nonch\u00e9 assistente dello stesso Doe.\nLa linearit\u00e0 degli eventi viene presto mutata dalla comparsa della \"Fenice\" i cui membri sembrano sapere molto pi\u00f9 di chiunque altro riguardo l'identit\u00e0 di John Doe. John sembra in qualche modo legato a questa organizzazione segreta e ai loro fini.\nLa stagione si conclude peraltro con un grosso colpo di scena che apre numerosi scenari futuri e tutto ci\u00f2 ha fatto s\u00ec che i fan delusi dalla cancellazione si scagliassero contro la FOX con ancora pi\u00f9 forza. L'unica magra consolazione per gli appassionati della serie \u00e8 stata una conferenza stampa indetta dai dirigenti della rete per esporre agli interessati la verit\u00e0 degli autori, ma le risposte fornite hanno lasciato moltissimi punti oscuri riguardo alla storia e alle sue misteriose premesse."}
{"id": "1244414", "revid": "31886", "url": "https://it.wikipedia.org/wiki?curid=1244414", "title": "Teorie del complotto sulla SARS", "text": "Le teorie del complotto sulla SARS sono teorie complottiste sull'origine del virus SARS-CoV. \nA seconda delle versioni, la SARS potrebbe essere un'arma biologica statunitense o cinese, sviluppata col solo intento di verificarne l'immunit\u00e0 ai farmaci e gli effetti collaterali sulla popolazione colpita.\nSviluppo.\nL'idea di un complotto dietro l'espansione della SARS \u00e8 stata per la prima volta esposta nella primavera del 2003 dallo scienziato russo Sergei Kolesnikov. Il biologo ha pronunziato le sue motivazioni negando ogni possibile base naturale del coronavirus; a confermare la tesi sarebbe la composizione della SARS, ovvero una sintesi tra morbillo e parotite epidemica, fenomeno mai svoltosi, o perlomeno mai visto, in natura. Successivamente un virologo, sempre di nazionalit\u00e0 russa, Nikolai Filatov, espose altre teorie al riguardo, che la prima volta consideravano un coinvolgimento umano nella creazione del virus.\nNel 2004 le teorie di Kolesnikov e di Filatov diventarono oggetto di dibattito ed in rete apparvero blog e forum al riguardo. Il dibattito si estese in Cina e negli Stati Uniti toccando anche la politica. Nella Repubblica Popolare Cinese si \u00e8 discusso molto attivamente sulla reale posizione degli Stati Uniti riguardo allo scoppio della SARS nell'Estremo Oriente.\nAlcuni scienziati riconoscono la possibilit\u00e0 che il virus della SARS potrebbe essere di matrice umana ed alcuni inoltre hanno notato che c'\u00e8 materiale genetico nella sequenza del DNA della SARS che non assomiglia ad alcun virus precedentemente conosciuto, il che suggerisce la creazione artificiale.\nUn esperto del centro per il controllo delle malattie e la prevenzione in Cina, Hou Yunde, inizialmente ha negato l'ipotesi che la SARS potrebbe essere artificiale, successivamente ha ammesso in un seminario sulla SARS voluto dal ministero della sanit\u00e0 cinese, nel dicembre 2003, che era possibile la creazione in laboratorio.\nLe ipotesi di Tong Zeng.\nNell'ottobre 2003 l'avvocato cinese Tong Zeng pubblic\u00f2 un libro in cui correlava alcune cooperazioni Cina-USA avvenute nel 1998 con il possibile sviluppo della SARS a seguito della cooperazione. Zeng nel libro afferma che durante gli anni novanta numerosi centri di ricerca genetica ebbero il compito di raccogliere 5000 campioni di DNA di gemelli dizigoti e monozigoti di etnia cinese. Secondo quanto riportato da Zeng, lo scopo di tali ricerche sarebbe stato quello di trovare i \"punti deboli\" nascosti nel DNA di queste etnie, creando cos\u00ec un'arma biologica letale se utilizzata contro di essi. I campioni prelevati dai ricercatori sarebbero provenuti da 22 province della Cina, tranne che dal Tibet, dallo Yunnan, dallo Guizhou, da Hainan e da Xinjiang.\nL'autore inoltre cita il Giappone come terzo possibile colpevole, in quanto a suo dire negli anni novanta alcune fabbriche presenti nel Guangdong erano dirette da imprenditori nipponici e agli operai veniva imposto il prelievo del sangue variabile da mensile ad annuale; ci\u00f2 avveniva in appositi centri medici gestiti dalle varie direzioni. \nLo scrittore ammette esplicitamente di non possedere prove a conferma delle sue teorie/ipotesi esposte nel libro, afferma anche di non avere studiato a fondo la sequenza genetica del virus e di non potere quindi confermare le sue teorie riguardo al coinvolgimento umano.\nFondamenti del complotto.\nQuesta teoria del complotto \u00e8 nata come possibile spiegazione all'alta mortalit\u00e0 del coronavirus nei paesi del Sud-est asiatico al contrario di quelli nord americani ed europei.\nLa spiegazione a tale fenomeno viene semplicemente data usando il termine \"arma biologica\", correlando lo sviluppo della pandemia in Estremo Oriente in modo letale, al contrario dei casi riscontrati nel Canada e negli USA.\nSecondo la principale teoria cospirativa, la SARS sarebbe stata sviluppata dagli Stati Uniti d'America allo scopo di essere propagata in territorio cinese per verificarne gli effetti. Tale azione sarebbe giustificata in quanto la Cina \u00e8 un paese in continua espansione e rappresenta una minaccia per la stabilit\u00e0 economica e militare degli USA, ed \u00e8 il paese con il pi\u00f9 alto numero di popolazione al mondo (seguito dall'India) e isolare il virus in un territorio densamente popolato sarebbe quasi impossibile.\nA rendere pi\u00f9 concrete le ipotesi \u00e8 stato il fatto di non essere riusciti ad individuare il focolaio del virus, ci\u00f2 sarebbe la prova che la SARS sia stata disseminata in vari territori.\nUn'altra versione molto accreditata negli Stati Uniti e a Taiwan sostiene invece che sia stata la Cina a sviluppare il virus, dapprima per vederne gli effetti e trovare un vaccino, poi per dare la colpa di ci\u00f2 agli USA. Questo aiuterebbe il regime ad ottenere consensi per attuare una terza guerra mondiale contro il mondo occidentale.\nSecondo i resoconti degli enti animalisti, non sono state mietute molte vittime tra gli animali di Guangdong, zona in cui sono stati riscontrati i primi casi di SARS, il che ha fatto presumere a chi crede al complotto che il virus sia stato sviluppato esclusivamente per contagiare la specie umana.\nAlcuni dati che concretizzano questa teoria del complotto si incentrano sull'altissimo numero di morti avvenute a Hong Kong, a Taiwan, a Singapore e nell'Est della Cina, regioni in cui la densit\u00e0 di popolazione raggiunge i picchi massimi dell'intera area. Questi dati, a detta dei complottisti, confermano lo spargimento della SARS nel Sud-est asiatico, pi\u00f9 tardi giunto anche nel Canada ma provocando 40 morti rispetto al maggior numero in Asia."}
{"id": "1244419", "revid": "287204", "url": "https://it.wikipedia.org/wiki?curid=1244419", "title": "Gli arcangeli non giocano a flipper", "text": "Gli arcangeli non giocano a flipper \u00e8 una commedia in tre atti del 1959 di Dario Fo, interpretata da lui stesso. Le musiche sono di Fiorenzo Carpi.\nIl plot centrale del secondo atto - lo scambio di identit\u00e0 del Lungo, segnato all'anagrafe come cane bracco - \u00e8 un omaggio all'opera narrativa di Augusto Frassineti.\nTrama.\nAtto primo.\nUn gruppo di amici sono soliti burlarsi del Lungo, un bonaccione che risponde al nome di Tempo Sereno, abituato da anni ad essere trattato come lo scemo della comitiva. L'azione si apre sul gruppo di ragazzi che ordina al Lungo di far finta di avere una congestione allo stomaco: l'intento sar\u00e0 quello di accusare un innocente pasticciere del malanno ed estorcergli il denaro per le cure. Nel corso della rocambolesca impresa, il Lungo cade a terra tramortito e sviene. Riusciti nel loro intento, il gruppo di balordi utilizza il denaro per organizzare un finto matrimonio con rito ortodosso tra il Lungo ed una sedicente donna albanese, che si rivela in realt\u00e0 una prostituta prestatasi al raggiro.\nIl matrimonio ha luogo ed il Lungo, che non ha mai visto la sposa per via di certe usanze albanesi raccontategli dai suoi compari, rimane stupito della bellezza della donna: quest'ultima, per\u00f2, alla vista della confusione creata dagli uomini nel corso della finta cerimonia, decide di lasciar perdere lo scherzo, cacciando tutti dalla sua abitazione, dove si stava svolgendo il finto rito.\nQui il Lungo confessa alla donna, chiamata Angelica (ed il cui nome d'arte \u00e8 Angela), di non essere uno sciocco: sa perfettamente di essere sempre vittima di qualche burla, ma si presta a tutto ci\u00f2 perch\u00e9, credendolo un mentecatto, i compari non gli negano mai favori n\u00e9 rifiutano di offrirgli vitto ed alloggio gratis. L'inopportuno arrivo di uno dei burloni costringe il Lungo a lasciare Angelica: nonostante questa speri nel suo ritorno, ci\u00f2 non avviene.\nAtto secondo.\nIl Lungo decide di recarsi a Roma per reclamare la sua pensione di invalidit\u00e0 che gli permetter\u00e0 un introito con il quale garantirsi la sopravvivenza: durante la guerra \u00e8 stato infatti colpito da un proiettile al coccige, e la sua mutilazione lo ha reso invalido. Giunge cos\u00ec all'anagrafe, luogo pieno di arroganti impiegati stranamente somiglianti ai suoi compari, dove \u00e8 costretto a minacciarli con un finto ordigno esplosivo pur di farsi ascoltare. Soggiungono per\u00f2 un commissario della polizia ed un brigadiere che immobilizzano il Lungo, minacciando di arrestarlo: le manette devono per\u00f2 essergli tolte, in quanto il Lungo \u00e8 un invalido, com'\u00e8 scritto sui suoi documenti, e quindi non pu\u00f2 essere posto ad un trattamento del genere. Le carte conservate all'anagrafe contengono per\u00f2 un dato strampalato: il Lungo risulta essere infatti, per lo Stato, un bracco di professione cane da caccia. Una breve indagine porta alla verit\u00e0: fu un burocrate impazzito, prossimo alla pensione, ad alterare un'enorme quantit\u00e0 di dati nelle schede anagrafiche. Il Lungo, per ottenere la pensione, dovr\u00e0 rinchiudersi in un canile in qualit\u00e0 di randagio: qui, dopo tre giorni, verrebbe dato per morto vista la legge per la soppressione dei cani randagi e, una volta dato per morto, potr\u00e0 ripresentarsi all'anagrafe con i testimoni per un cambio di identit\u00e0.\nIl nuovo direttore del canile, per\u00f2, vuole essere cos\u00ec scrupolosamente attento alle leggi che \u00e8 seriamente interessato ad eliminare il Lungo dopo i tre giorni anzich\u00e9 far solo finta. Il Lungo si ritrova cos\u00ec costretto a farsi adottare da un prestigiatore matto per sfuggire a morte certa. Scoperto per\u00f2 che quest'ultimo intende renderlo un fenomeno da baraccone, scappa mordendolo come fosse realmente un cane.\nLa fuga lo porta a rifugiarsi in un vagone di un treno che sta portando un ministro alla posa della prima pietra di una scuola. Impossessatosi dei suoi vestiti, viene scambiato per il ministro mentre quest'ultimo, in mutande e chiuso per errore nel bagno del treno, viene scambiato dal capotreno per un furbastro che tentava di viaggiare gratis e quindi fermato. Nel corso della cerimonia, per\u00f2, entra improvvisamente la moglie del ministro introdotta dal sindaco: il Lungo si trova di fronte Angela, spacciatasi per la consorte del ministro mentre in realt\u00e0 ne \u00e8 solo l'amante. Una mossa sbagliata del Lungo provoca uno scoppio di fuochi d'artificio: mentre la folla scappa, rientra il capotreno che, riconosciuto nel Lungo il vero viaggiatore scroccone, si mette ad inseguirlo furibondo.\nAtto terzo.\nIl sindaco, ancora convinto che il Lungo sia il vero ministro, lo accompagna nella sua stanza d'albergo consegnandogli nove milioni di lire come fondo per la costruzione di un canile e di un monumento al miglior amico dell'uomo. Non appena abbandonano la stanza vi entrano a sorpresa Angela seguita dal vero ministro e, con una serie di buffonesche trovate, il Lungo riesce a rientrare nella stanza e a portare via la donna, promettendole una relazione.\nLa scena torna al primo atto, nel momento in cui il Lungo si trova svenuto a terra attorniato dai compari, dopo lo scherzo giocato al pasticcere. Tutto ci\u00f2 che \u00e8 accaduto dopo, infatti, non \u00e8 stato che un sogno. Si ripete la scena del matrimonio da capo, ed il Lungo \u00e8 trepidante perch\u00e9 aspetta di vedere Angela sotto il velo da sposa: appare per\u00f2 una bruttona, miope e con folte sopracciglia. Il Lungo maledice allora coloro che organizzano i sogni, gli arcangeli, perch\u00e9 hanno giocato con lui come con un flipper. La donna sgraziata, furiosa per il comportamento balordo dei compari sempre pronti a far uscire dai gangheri il Lungo, si toglie il trucco: si tratta in realt\u00e0 di Angela, con il bel viso che la contraddistingueva anche durante il sogno.\nI due si innamorano, e la scena patetica viene interrotta dalla sgangherata orchestrina improvvisata dai compari. Il lungo chiede scusa agli arcangeli, poich\u00e9 si rende conto che non era possibile che loro avessero giocato con lui: gli arcangeli, infatti, non giocano a flipper. Gli rimane una cosa, per\u00f2, del sogno: i soldi consegnatigli dal sindaco del paese per la costruzione del canile e del monumento; i compari balordi, a cui fa gola il denaro, si fingono immediatamente amici del Lungo per impossessarsene ma quest'ultimo, stanco delle loro bravate, spalanca la finestra e getta la busta contenente le banconote nel canale sottostante. Immediatamente tutti corrono a tentare di recuperare qualcosa lasciando soli il Lungo ed Angela. Lei gli promette l'amore, nonostante lui abbia gettato tutti quei soldi come un matto: ma con un colpo di scena, il Lungo trae un nuovo pacco di denaro dalle tasche. Anche questo trucco era un insegnamento degli arcangeli.\nCommento dell'opera.\n\"Gli arcangeli non giocano a flipper\" si situa tra le prime commedie scritte da Dario Fo nel periodo di gestazione del teatro pi\u00f9 apertamente politico e di critica sociale, caratteristico della sua produzione drammaturgica degli anni sessanta e della successiva. L'impostazione dell'opera risente in parte della precedente esperienza dell'autore nel teatro di rivista: concepita in un susseguirsi di sketch uniti da una trama, non concentra la propria satira verso un preciso obiettivo, ma si pone come lettura del tormentato rapporto del cittadino nei confronti del meccanicismo burocratico e l'inadeguatezza di chi, troppo intelligente per essere compreso, si rinchiude in un ruolo, come l\"Enrico IV\" pirandelliano, pur di sopravvivere.\nIl rapporto d'amore tra Angela e il Lungo sfiora il patetico e, per evitare ci\u00f2, l'intervento dell'orchestrina trasforma una scena d'amore in un'occasione ridicola. Come in altre commedie di Fo, quando il bastian contrario non \u00e8 rappresentato da un buffone \u00e8 di nuovo un personaggio femminile che fa da contrasto ad un ordine costituito: \u00e8 infatti Angela che si burla del ministro tramite la messinscena di un finto tradimento o, ancora, \u00e8 sempre lei che decide di porre fine allo scherzo del finto matrimonio."}
{"id": "1244425", "revid": "108127599", "url": "https://it.wikipedia.org/wiki?curid=1244425", "title": "Aveva due pistole con gli occhi bianchi e neri", "text": "Aveva due pistole con gli occhi bianchi e neri \u00e8 una commedia in tre atti del 1960 di Dario Fo."}
{"id": "1244426", "revid": "104092347", "url": "https://it.wikipedia.org/wiki?curid=1244426", "title": "Chi ruba un piede \u00e8 fortunato in amore", "text": "Chi ruba un piede \u00e8 fortunato in amore \u00e8 una commedia in due atti del 1961 di Dario Fo."}
{"id": "1244427", "revid": "6923", "url": "https://it.wikipedia.org/wiki?curid=1244427", "title": "Programma di armamento biologico sovietico", "text": "Il programma di armamento biologico sovietico ebbe inizio negli anni Venti del XX secolo e sub\u00ec un'accelerazione nel corso della seconda guerra mondiale, col possibile utilizzo della tularemia come arma biologica nel corso della battaglia di Stalingrado.\nSembra che a tutt'oggi la Russia abbia ereditato la maggior parte delle armi biologiche sviluppate durante la guerra fredda.\nL'istituzione delle organizzazioni civili e militari era ordinato dai ministeri della difesa, dell'agricoltura e della sanit\u00e0, mentre la loro gestione era demandata all'Accademia Sovietica delle Scienze e al KGB.\nCronologia dei fatti.\nUtilizzo della Tularemia nel periodo 1941-1943.\nDurante la battaglia di Stalingrado sembra sia stato possibile un utilizzo su vasta scala della tularemia come controffensiva sovietica all'Operazione Barbarossa nazista.\nNel periodo 1941-1943 sembra siano stati 110.000 i presunti casi di contagio da questa patologia, l'apice dell'epidemia sarebbe stato raggiunto nel 1942 lungo i confini di Stalingrado presentando un totale di 100.000 infetti tra sovietici e nazisti.\nDai resoconti dei medici nazisti, l'esercito tedesco era stato decimato dalla forma polmonare della tularemia e non tramite morsi e punture di roditori e zanzare, secondo ci\u00f2 Kenneth Alibek dice di essere molto ampia la possibilit\u00e0 secondo cui nella base militare di Kirov abbiano rinforzato questa patologia per poi usarla in guerra.\nNel 2000 nell'isola di Martha's Vineyard sono stati rilevati alcuni casi della suddetta patologia, ci\u00f2 ha fatto pensare che l'utilizzo improprio della tularemia abbia provocato la nascita di un focolaio seppur debole nel distretto di Stalingrado.\nDopo il 1972.\nNel 1972, la \"convenzione sulle armi biologiche\" ha imposto numerose restrizioni al riguardo, questa tipologia di armi viene dichiarata fuori legge e di tipo terroristico; nonostante ci\u00f2 l'Unione Sovietica e gli USA hanno continuato ininterrottamente la produzione in serie di queste armi.\nNello stesso anno, i vari ministri della difesa, dell'agricoltura e della salute con la collaborazione dell'Accademia Sovietica delle Scienze e del KGB fondano il Biopreparat, un'agenzia molto avanzata nel settore biologico e batteriologico.\nProgetto \"Ecologia\".\nDurante gli anni ottanta, il ministero dell'agricoltura spende ingenti somme di danaro per l'avvio di un progetto incentrato sul rafforzamento e la creazione di nuove varianti di afta epizootica, il nome in codice era \"Progetto Ecologia\".\nTra i successi del progetto vi \u00e8 l'incredibile rafforzamento delle varianti della peste bovina, la febbre suina africana e la psittacosi. Questi virus venivano preparati appositamente per un loro spargimento via aerea.\nTest in territorio sovietico.\nAntrace.\nNel 1979, nelle vicinanze della citt\u00e0 di Sverdlovsk, furono liberate delle spore di antrace nell'atmosfera. Sembra che l'ordine di questa azione fu dato dal KGB per vedere l'effetto della suddetta infezione sull'ecosistema e sull'uomo. Secondo altri invece l'incidente \u00e8 avvenuto a causa della rottura di un filtro all'interno del laboratorio di ricerca ubicato nella zona.\nI resoconti ufficiali stimano 105 morti, ma secondo l'ex-direttore dell'ospedale di Sverdlovsk, Kenneth Alibek, le vittime sarebbero state di gran lunga superiori, queste affermazioni sono tuttavia inconfermabili dato che la maggior parte dei rapporti ospedalieri sono spariti.\nVaiolo.\nNel 1947 viene costruita la prima fabbrica per la produzione del virus del vaiolo nella citt\u00e0 di Sergiev Posad (Mosca). Il vaiolo veniva sperimentato sui feti di pollo.\nDurante la sperimentazione dell'ultima arma biologica negli anni settanta questa and\u00f2 fuori controllo. Un ex-medico dell'armata rossa ed ex-ricercatore dell'India-1 rilasci\u00f2 le seguenti dichiarazioni circa l'incidente:\nNel 1990, il centro di ricerche virologhe e biotecnologiche Vector avvi\u00f2 uno studio avanzato (sotto la guida del Dottor Sergei Netyosov) per la realizzazione di varianti senza cura permanente o temporanea del virus del vaiolo e della conseguente malattia, lo sviluppo di tali studi sembra avere creato una forma instabile di vaiolo geneticamente modificato.\nTest in territori extra-sovietici.\nGermania.\nNel 1967, nella citt\u00e0 di Marburgo scoppi\u00f2 un'epidemia di febbre emorragica, secondo alcuni, questo virus sarebbe stato creato nell'Istituto Vector, a confermare questa teoria sarebbe la morte del direttore di virologia, Dmitriy Ustinov, il quale mor\u00ec contagiato dal Marburg.\nSecondo quanto emerso dall'autopsia eseguita sul cadavere di Ustinov, il virus Marburg risultava molto pi\u00f9 resistente di quello presente in natura (tasso di mortalit\u00e0 del 75%), questa variante resistente fu denominata \"Marburg U\".\nIndia.\nNel 1967 grazie alla cooperazione con l'India viene avviato il progetto India-1 (anche conosciuto come India-1967), i team scientifici dell'URSS e dell'India hanno il compito di trovare possibili vaccini e cure alle potenti varianti OGM del vaiolo.\nVenne creato un ultimo agente patogeno legato strettamente al vaiolo agli inizi anni settanta, fu conservato sino allo scioglimento dell'URSS."}
{"id": "1244431", "revid": "1186766", "url": "https://it.wikipedia.org/wiki?curid=1244431", "title": "Il padiglione delle meraviglie", "text": "Il padiglione delle meraviglie \u00e8 un atto unico in due quadri di Ettore Petrolini del 1924.\nLa piazza degli spettacoli pubblici dove \u00e8 ambientato l'atto unico non \u00e8 una piazza qualsiasi ma ricalca con ampia fedelt\u00e0 la Piazza Guglielmo Pepe di Roma di inizio '900, dove sorgevano dei baracconi detti \"delle meraviglie\", poich\u00e9 l\u00ec si svolgevano spettacoli teatrali e circensi per la gioia del popolino. Della piazza, di cui oggi si \u00e8 conservato nella toponomastica il nome per dedicarlo ad una via nei pressi della stazione Termini, Petrolini d\u00e0 un resoconto nel suo \"Modestia a parte\".\nTrama.\nLalli gestisce, assieme alla moglie Zenaide, una piccola attivit\u00e0 di intrattenimento chiamata \"Il padiglione delle meraviglie\", nella quale egli presenta le sue attrazioni: Amal\u00f9 il selvaggio antropofago dello sperduto Mazzabubb\u00f9, Elvira la sirena e i lottatori Tigre e Calligola. Tiberio \u00e8 l'imbonitore del carrozzone, ma sta passando un periodo buio: lasciato dalla sedicente sirena Elvira, la quale ha una relazione con il Tigre, si \u00e8 ridotto all'ombra di s\u00e9 stesso consumato dalle pene d'amore. La donna, in passato, \u00e8 scappata di casa innamorata di Tiberio ma ora che ha trovato nel Tigre un qualcosa di pi\u00f9 affascinante, non manca occasione per screditare Tiberio e indicarlo agli occhi di tutti come uomo di poco conto: come metro di paragone, utilizza i muscoli del Tigre ad indicare cos'\u00e8 un vero uomo. Il Tigre stesso, pieno di s\u00e9, si permette atteggiamenti da bullo nei confronti di Tiberio. Lalli e Zenaide non sono contenti del comportamento della donna e lo palesano chiaramente: legati da amicizia e rispetto per l'imbonitore, poi, confidano in lui nonostante le sue prestazioni lavorative siano nettamente calate.\nPoco prima di replicare lo spettacolo, per\u00f2, Elvira viene a sapere per vie traverse (c'\u00e8 lo zampino di Zenaide) che il Tigre ha una moglie che lo crede impiegato in un circo equestre di Civitavecchia e che ignora la relazione che ha invece con la donna del padiglione delle meraviglie. Adirata, chiede spiegazioni che le vengono per\u00f2 negate: il Tigre preferisce, infatti, bere del vino in osteria con l'amico Bistecca. Solo una cosa le dice: a breve lascer\u00e0 lo spettacolo perch\u00e9 ha trovato un ingaggio migliore in un circo tedesco e, nonostante il clima tra i due non sia dei migliori, le promette di portarla via con s\u00e9 dal padiglione di Lalli.\nGiunge Tiberio che si confronta con Elvira, chiedendole pateticamente di non partire e di tornare insieme a lui. Elvira, arrabbiata con il Tigre per i suoi chiarimenti spiccioli, chiede a Tiberio di vendicarla, insultando il lottatore.\nInizia lo spettacolo ed ognuno presenta il suo numero. Giunto il momento del Tigre, Lalli esorta il pubblico a sfidarlo in un incontro di lotta greco-romana, offrendo una vincita di cinquecento lire. Come sfidante si propone per\u00f2 Tiberio, disposto a tutto pur di riconquistare Elvira. Inizia la lotta, che si capisce immediatamente non essere una finzione: Tiberio, disperato, in uno slancio riesce a stendere il Tigre, lasciandolo a terra senza fiato per una presa troppo veemente al collo. Mentre il pubblico esce, i vari impiegati del padiglione portano Il Tigre dalla guardia medica, lasciando soli in scena Elvira e Tiberio. Tiberio, sfinito, le d\u00e0 le chiavi della sua stanza, intimandole di tornarci. Elvira, la quale aveva inizialmente sperato nella vittoria del Tigre, domata ed impaurita esce di scena obbedendo a Tiberio."}
{"id": "1244435", "revid": "287204", "url": "https://it.wikipedia.org/wiki?curid=1244435", "title": "Il metropolitano", "text": "Il metropolitano: Il vigile urbano romano \u00e8 l'ultima commedia iniziata dal noto drammaturgo , sceneggiatore , musicista romano ,nonch\u00e9 attore di fama internazionale ,una commedia incompiuta in tre atti di Ettore Petrolini del 1935-1936.\nL'opera non venne mai portata a termine: nonostante sia composta di tutti e tre gli atti, il secondo atto ha un vistoso taglio dalla prima all'ottava scena.\nLa morte di Petrolini, avvenuta nel 1936 all\u2019eta di 52 anni, ne rese impossibile la rappresentazione fino all\u2019 intervento del Prof. Carlo Merlo , regista, adattatore di testi d\u2019autore, acting coach di innumerevoli professionisti, creatore del Metodo V.D.A.M.(Vocalit\u00e0 Dinamica Artistica Merlo) che lo rappresent\u00f2 in prima assoluta mondiale l\u20198 Agosto del 2014 a Roma al Teatro \u201cLe Terrazze\u201d presso il Palazzo dei Congressi Roma-EUR.\nIl maestro Merlo dopo una minuziosa ricerca di testi inediti ha integrato il testo dell\u2019ultima opera scritta nel 1935 , rimasta incompiuta per la morte dell\u2019artista nel \u201936 e ne ha curato l\u2019elaborazione , la versione scenica e la regia portandola in scena in Anteprima Assoluta Mondiale con la Compagnia Italiana S.T.C.M. (Scuola Teatro Carlo Merlo) dell'Associazione Clesis ARTE-Roma ,Centro di Formazione Artistica Professionale riconosciuta dal Ministero per i Beni e le Attivit\u00e0 Culturali.-Dip. Spettacoli dal Vivo dal 1989 col patrocinio della Regione Lazio, fondata e diretta dal maestro Merlo. \nGrazie al lavoro di Merlo prende vita un\u2019opera che \u00e8 rimasta inedita e incompiuta fin dal 1936 e possiamo rimettere in scena un grande Maestro del Teatro com\u2019era Petrolini\u2026 ma soprattutto ristudiare e mettere al centro dell\u2019attenzione il tema fondamentale della identit\u00e0 artistica e culturale di Roma. "}
{"id": "1244436", "revid": "547992", "url": "https://it.wikipedia.org/wiki?curid=1244436", "title": "Ana Caterina Morariu", "text": "Biografia.\nFiglia della ballerina romena Marineta Rodica Rotaru, parla quattro lingue: rumeno, italiano, francese e inglese. Quando era ancora bambina si trasferisce in Italia con la madre. \nNel 1999 consegue la maturit\u00e0 scientifica presso il liceo scientifico \"Benedetto Varchi\" di Montevarchi. Nel 2002 consegue il diploma del Centro Sperimentale di Cinematografia di Roma. Nello stesso anno debutta in teatro, in seguito lavora in produzioni televisive e cinematografiche.\nNel 2006 \u00e8 tra i protagonisti del film \"Il mio miglior nemico\" di Carlo Verdone, grazie al quale ottiene una candidatura ai David di Donatello come migliore attrice protagonista. Nel 2008 torna sul grande schermo con il film \"Il sangue dei vinti\" di Michele Soavi.\nNumerose le fiction televisive alle quali ha preso parte; tra esse: \"Le stagioni del cuore\" (2004) di Antonello Grimaldi, \"De Gasperi, l'uomo della speranza\" (2005) di Liliana Cavani, \"Guerra e pace\" (2007) di Robert Dornhelm e Brendan Donnison, \"Il commissario De Luca\" (2008) di Antonio Frazzi, \"Il mistero del lago\" (2009) di Marco Serafini e \"Sar\u00f2 sempre tuo padre\" (2011) di Lodovico Gasparini.\nNel 2013 entra a far parte del cast di \"Squadra antimafia\" nel ruolo del vicequestore Lara Colombo, lasciando la serie due anni pi\u00f9 tardi. Nel 2015 recita nella pellicola \"Si accettano miracoli\" di Alessandro Siani, ed \u00e8 nel cast della serie TV \"Tutto pu\u00f2 succedere\"."}
{"id": "1244440", "revid": "1442080", "url": "https://it.wikipedia.org/wiki?curid=1244440", "title": "Enrico Salimbeni", "text": ""}
{"id": "1244442", "revid": "125409621", "url": "https://it.wikipedia.org/wiki?curid=1244442", "title": "Roberto Zibetti", "text": "Biografia.\nNato a Summit, nel New Jersey, da genitori italiani, \u00e8 cresciuto a Torino. Nel 1990 debutta in teatro con \"Gli ultimi giorni dell'umanit\u00e0\", regia di Luca Ronconi; in seguito lavora anche per il cinema e la televisione. Oltre a lavorare come attore, \u00e8 anche regista teatrale. Dopo aver debuttato sul grande schermo, sotto la regia di Francesco Calogero, con il film \"Nessuno\" (1992), lavora con altri registi importanti come: Klaus Maria Brandauer, Bernardo Bertolucci e Giacomo Battiato; con quest'ultimo recita in \"Cronaca di un amore violato\" (1996), in cui ha il suo primo ruolo da protagonista.\nTra il 1997 e il 2001 \u00e8 tra gli interpreti principali dei film \"Il carniere\", \"Radiofreccia\", regia di Luciano Ligabue, \"A casa di Irma\", \"Non ho sonno\", regia di Dario Argento; inoltre partecipa al film \"I cento passi\" (2000), diretto da Marco Tullio Giordana. Nel 1998 debutta in televisione nella miniserie tv \"Trenta righe per un delitto\", regia di Lodovico Gasparini. Successivamente lavora in altre fiction tv, tra cui: \"Distretto di polizia 2\" (2001), \"Incantesimo 6\" (2003), la miniserie \"Attacco allo Stato\" (2006), regia di Michele Soavi, la serie di Rai 3, \"La squadra 8\" (2007) e \"Il commissario De Luca\" (2008), regia di Antonio Frazzi."}
{"id": "1244450", "revid": "767487", "url": "https://it.wikipedia.org/wiki?curid=1244450", "title": "Blow Your Mind (Dave Rodgers)", "text": "Blow Your Mind \u00e8 il primo album di genere Pop rock di Dave Rodgers. \u00c8 stato pubblicato il 31 marzo 2006.\nBrian Ice suona la batteria in questo album."}
{"id": "1244452", "revid": "729019", "url": "https://it.wikipedia.org/wiki?curid=1244452", "title": "Fokker F28", "text": "Il Fokker F28 Fellowship \u00e8 stato un aereo di linea regionale sviluppato dall'azienda aeronautica olandese Fokker nei tardi anni sessanta.\nDestinato al mercato dell'aviazione commerciale e proposto per l'utilizzo su rotte a corto-medio raggio, il modello riusc\u00ec a ottenere un buon successo commerciale.Nel 2018 \u00e8 stato ritirato dal servizio.\nStoria del progetto.\nAnnunciato dalla Fokker nell'aprile del 1962, il Fokker F28 nacque dalla collaborazione tra la Fokker stessa, la Fokker VFW, la tedesca MBB e la britannica Short Brothers. Inoltre, il progetto venne finanziato per il 50% dal governo olandese mentre il governo tedesco contribu\u00ec versando il 60% del 35% della quota germanica. La Fokker progett\u00f2 il muso dell'aereo, la parte centrale della fusoliera e l'interno delle ali, la Fokker VFW il resto della fusoliera e la coda e la Short Brothers gli elementi finali delle ali. L'assemblaggio finale avvenne poi all'aeroporto di Amsterdam-Schiphol, nei Paesi Bassi.\nIl primo prototipo del Fokker F28-1000, registrato PH-JHG, vol\u00f2 il 9 maggio 1967. Il primo ordine arriv\u00f2 dalla compagnia aerea tedesca LTU, ma il primo aereo venne consegnato alla Braathens il 28 marzo 1969. La forma dell'aereo, con impennaggio a T e due motori Rolls-Royce Spey 550 montati sulla coda, lo rendevano simile a molti altri velivoli in servizio all'epoca, come il Douglas DC-9. Il Fokker F28 con fusoliera allungata venne chiamato F28-2000 ed era in grado di trasportare 79 passeggeri anzich\u00e9 65. Il prototipo di questo modello era solamente una versione modificata della serie F28-1000 e fece il suo primo volo il 28 aprile 1971. I modelli Fokker F28-6000 e 5000 erano rifacimenti rispettivamente del Fokker F28-2000 e 1000, con la sola aggiunta di motori pi\u00f9 silenziosi e maggior apertura alare. Il Fokker F-28-6000 e il Fokker F28-5000 non ebbero molto successo: dei due, infatti, solamente il primo venne effettivamente costruito e commercializzato. Molto successo, invece, ebbe la serie 4000, che debutt\u00f2 il 20 ottobre 1976. Questa versione aveva motori Spey 555-15H dotati di silenziatore, 85 posti passeggeri, un'apertura alare ancora maggiore, una struttura rinforzata, un cockpit interamente nuovo e nuovi interni.\nAl termine della produzione, avvenuta nel 1987, il Fokker F28 aveva venduto 241 esemplari.\nVersioni.\ntabella riassuntiva delle versioni e corrispondenti dati tecnici generali:\nUtilizzatori.\nAll'agosto 2006 erano 92 gli esemplari di Fokker F28 ancora in servizio operativo e a quella data le compagnie aeree che li includevano nella propria flotta erano: Garuda Indonesia (62 totali, la pi\u00f9 grande flotta di F28 del mondo), MacRobertson Miller Airlines, Ansett Group Australia (pi\u00f9 di 15 esemplari), Biman Bangladesh Airlines (2), Touma\u00ef Air Tchad (1), AirQuarius Aviation (3), SkyLink Arabia (1), SATENA (1), Gatari Air Service (5), Montenegro Airlines (5), LADE (1), Pelita Air (5), AirQuarius Aviation (4) e Merpati Nusantara Airlines (1). Inoltre a quella data operavano in altre 22 compagnie.\nAl dicembre 2012 gli F28 rimasti in servizio operavano con le seguenti compagnie:"}
{"id": "1244455", "revid": "1861950", "url": "https://it.wikipedia.org/wiki?curid=1244455", "title": "Fokker F50", "text": "Il Fokker 50 \u00e8 un aereo di linea regionale biturboelica e monoplano ad ala alta prodotto dall'azienda aeronautica olandese Fokker tra il 1987 e il 1997.\nStoria del progetto.\nDopo il Fokker F27, aereo di grande successo prodotto ininterrottamente dal 1958, nel 1983 la Fokker inizi\u00f2 il progetto del Fokker 50. La ditta olandese decise che il nuovo aereo sarebbe stato frutto del miglioramento aerodinamico ed elettronico del Fokker F27 e del Fokker F28. La certificazione per il nuovo velivolo venne rilasciata dalle autorit\u00e0 olandesi nel 1987, dopo quattro anni di lavori. Il primo modello venne consegnato alla compagnia tedesca DLT. La produzione termin\u00f2 nel 1996 con 213 aerei costruiti. All'agosto del 2006 risultava ancora operante un totale di 171 Fokker 50.\nTecnica.\nIl Fokker 50 era strettamente progettato sulle forme del Fokker F27, ma con un numero maggiore di finestrini e un carrello anteriore dotato di due ruote. La fusoliera, le ali e l'impennaggio erano invece identici al Fokker F27. La differenza principale tra i due velivoli erano i motori: gli originali Royce-Royce Darts vennero sostituiti con due Pratt &amp; Whitney dotati di eliche a 6 pale.\nVersioni.\nFokker 50.\nF27 Mark 050\nF27 Mark 0502\nFokker 60.\nF27 Mark 0604\nUtilizzatori.\nAl gennaio 2022, dei 213 esemplari consegnati, 108 sono operativi. Il Fokker F50 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "1244465", "revid": "1369234", "url": "https://it.wikipedia.org/wiki?curid=1244465", "title": "Famiglie baronali romane", "text": "Per famiglie baronali romane si intendono le famiglie nobiliari che nel Medioevo ebbero una grande influenza politica a Roma, molte volte subordinando la nomina dei Papi o la loro politica ai loro interessi, talvolta anche imponendone direttamente la nomina, e a loro volta grandemente beneficate dal nepotismo pontificio. Lo storico Sandro Carocci prende in particolare esame le famiglie che accentrarono il potere a partire dalla met\u00e0 del secolo XII. In quell'epoca un unico \"Senatore\" sostitu\u00ec il primitivo senato di 50 membri che fino al XII secolo si affiancava alla figura del pontefice, per curare gli affari civili. Il papa compie questa scelta per avere meno controlli da parte di un organo collegiale allargato ma \u00e8 proprio questa figura di \"senatore unico\" a rendere pi\u00f9 visibile la concentrazione del potere nelle mani di un numero ristretto di famiglie, che furono chiamate \"baronali\". Nel periodo tra il 1230 e il 1347 dei 168 senatori, 50 furono della famiglia Orsini, 28 Annibaldi, 24 Colonna, 17 Conti, 15 Savelli, 8 Stefaneschi, 5 Anguillara.\nMa profonde differenze distinguono i feudatari del Regno di Napoli dai baroni romani, le cui signorie erano di natura allodiale e non feudale, pertanto del tutto autonome dal potere pontificio\nSempre secondo Carocci, a met\u00e0 del secolo XIII erano 60 i \"castra\" in possesso delle principali famiglie baronali romane, al momento dell'elezione di papa Nicol\u00f2 III della famiglia Orsini, erano diventati 100, e poi, a seguito di un succedersi di pontefici molto \"nepotisti\", salirono fino a diventare 150. Dante Alighieri cos\u00ec si esprime sul nepotismo di Niccol\u00f2 III.\nDefinizione.\nIl termine barone viene usato nell'espressione nel senso antico del termine. Tale uso continu\u00f2 a permanere anche nel confinante \"regno di Napoli\", fino alla congiura dei baroni il termine \"barone del regno\" indicava i pi\u00f9 alti dignitari, superiori anche ai \"principi con feudi\" dei massimi dignitari o dei grandi detentori di \"signorie\" del patrimonio di San Pietro, non in quello araldico moderno, dove occupa un posto relativamente modesto. \nIn seguito, nel corso del Cinquecento, si perse la consuetudine di denominare tali famiglie come baronali e invalse la denominazione di \"Famiglie principesche romane\", con l'attribuzione di nuovi titoli come quello di \"Principe Assistente al Soglio\". Sin dal 1500 il titolo era riservato ai \"capi\" delle famiglie Orsini e Colonna, fino a che i nuovi tempi portarono alla modifica della funzione ed anche a un ristretto numero di illustri famiglie marchionali e patrizie romane coscritte - del titolo di \"Marchesi di baldacchino\" L'espressione nasce dal fatto che tradizionalmente a poche grandi famiglie marchionali romane assimilate a quelle principesche (Costaguti, Patrizi Naro Montoro, Sacchetti, Serlupi, Theodoli e ai conti Soderini), (in buona parte coincidenti con le \"vecchie famiglie baronali\") era riservato il privilegio di innalzare nei loro palazzi il \"baldacchino\" con sotto un tronetto dorato (rivolto verso il muro, in assenza del papa) per ricevere l'eventuale visita del Papa.\nNel XIV secolo si ebbe una \"trasformazione\" del potere baronale \nLa lotta di Cola di Rienzo.\nA met\u00e0 del XIV secolo, mentre i papi erano a Avignone, e i \"baroni\" spadroneggiavano, Cola di Rienzo trascin\u00f2 il popolo dicendo \u00ab\"lli baroni de Roma so derobatori de strada: essi consiento li omicidii, le robbarie, li adulterii, onne male; essi voco che la loro citate iaccia desolata\"\u00bb. Stefano Colonna tent\u00f2 la reazione, ma con l'intervento delle forze popolari furono i baroni - Stefano Colonna, poi Rinaldo Orsini, poi Giovanni Colonna, poi gli Orsini di Monte Giordano, e infine anche Francesco Savelli - a piegarsi a giurare sul vangelo fedelt\u00e0 al tribuno. Ma dopo poco tempo il tentativo di Cola di Rienzo fall\u00ec ed egli fu ucciso.\nLista.\nLe principali famiglie baronali romane del Medioevo, a partire dalla met\u00e0 del secolo XII fino al Sacco di Roma del 1527, sono:\nL\"'Atlante storico fondamentale\" De Agostini evidenzia i domini delle grandi famiglie feudali romane: Colonna, Orsini, Prefetti di Vico, Anguillara, Savelli, Caetani, Conti."}
{"id": "1244466", "revid": "118031", "url": "https://it.wikipedia.org/wiki?curid=1244466", "title": "Fenotipo recessivo", "text": ""}
{"id": "1244467", "revid": "484362", "url": "https://it.wikipedia.org/wiki?curid=1244467", "title": "R\u00fchr", "text": ""}
{"id": "1244472", "revid": "1305772", "url": "https://it.wikipedia.org/wiki?curid=1244472", "title": "I\u0161imbaj", "text": "I\u0161imbaj (in baschiro \"I\u0161embaj\") \u00e8 una citt\u00e0 della Russia europea centro-orientale (Repubblica Autonoma della Baschiria).\nSorge nel pedemonte uraliano meridionale, a breve distanza dal fiume Belaja, 166\u00a0km a sud della capitale Ufa. \u00c8 il capoluogo amministrativo del \"rajon\" I\u0161imbajskij.\nFondata nel 1932 come insediamento per lo sfruttamento dei giacimenti petroliferi della zona, ricevette \"status\" di citt\u00e0 nel 1940."}
{"id": "1244477", "revid": "125838853", "url": "https://it.wikipedia.org/wiki?curid=1244477", "title": "Chlamydoselachus anguineus", "text": "Lo squalo dal collare (\"Chlamydoselachus anguineus\" ), detto anche squalo frangiato o squalo serpente, \u00e8 una specie di squalo della famiglia dei Clamidoselachidi con una distribuzione vasta ma frammentata, negli oceani Atlantico e Pacifico. Questa specie vive sulla zona esterna della piattaforma continentale e della scarpata continentale superiore, generalmente nei pressi del fondo. Vive fino a 1300 metri di profondit\u00e0, sebbene nella baia di Suruga, in Giappone, sia pi\u00f9 comune a profondit\u00e0 di 50-200 metri. Presenta numerosi caratteri primitivi, che gli valsero il nome di \"fossile vivente\". Il suo corpo, che pu\u00f2 raggiungere i 2 metri di lunghezza ed \u00e8 di colore marrone scuro, ricorda quello di un'anguilla con le pinne dorsali, pelviche e anali in posizione molto arretrata.\nAvvistato raramente, lo squalo dal collare cattura le prede piegando il corpo e lanciandosi in avanti come un serpente. Le mascelle estremamente flessibili gli permettono di ingoiare prede di grosse dimensioni, mentre le file di piccoli denti aguzzi impediscono loro di fuggire. Si nutre principalmente di cefalopodi, ma consuma anche pesci ossei e altri piccoli squali. Questa specie \u00e8 ovovivipara aplacentata: gli embrioni nascono da uova che si schiudono all'interno dell'utero della madre, e terminano lo sviluppo consumando principalmente le riserve del loro tuorlo. Lo squalo dal collare ha il periodo di gestazione pi\u00f9 lungo di qualsiasi vertebrato: pu\u00f2 durare tre anni e mezzo. Nascono da 2 a 15 piccoli per volta, e non vi \u00e8 una stagione riproduttiva ben distinta.\nLo squalo dal collare viene talvolta catturato come preda accessoria dai pescherecci commerciali, ma \u00e8 di scarso valore economico. L'Unione internazionale per la conservazione della natura (IUCN) lo considera come a rischio minimo, ma a causa del suo tasso di riproduzione molto basso e delle catture accessorie, il numero di esemplari potrebbe essere impoverito. Questo squalo, o un suo ipotetico parente gigante, pu\u00f2 essere all'origine degli avvistamenti dei serpenti di mare.\nDescrizione.\nCon la sua forma allungata, simile a un'anguilla, lo squalo dal collare \u00e8 stato per lungo tempo paragonato al serpente di mare dei miti. La testa \u00e8 larga e appiattita con un muso corto e arrotondato. Diversamente che in altri squali, le narici sono situate sulla sommit\u00e0 della testa, che ricorda quella di un serpente. Le narici sono delle fessure verticali, e le aperture inalanti ed esalanti sono separate da un lembo di pelle. Gli occhi sono degli ovali orizzontali, di medie dimensioni e privi di membrana nittitante (terza palpebra). Le mascelle molto lunghe sono posizionate all'estremit\u00e0 del muso, al contrario di quelle della maggior parte degli squali. Gli angoli della bocca sono privi di solchi o pieghe. Le file di denti sono piuttosto ben distanziate, e sono in numero di 19-28 sulla mascella superiore e di 21-29 su quella inferiore. I circa 300 denti sono piccoli, tricuspidati (a forma di tridente) e molto affilati; sono identici su ambo le mascelle. Ha sei paia di fessure branchiali con un aspetto frangiato dovuto alle estremit\u00e0 dei filamenti branchiali. Il primo paio di fessure branchiali passa attraverso la gola, formando un \u00abcollare\u00bb.\nLa lunghezza massima conosciuta \u00e8 di 1,7 m per i maschi e di 2,0 m per le femmine. Questo dimorfismo sessuale si spiega con il fatto che la femmina deve ospitare degli embrioni in sviluppo in un corpo straordinariamente filiforme per uno squalo. Le pinne pettorali sono corte e arrotondate. L'unica pinna dorsale \u00e8 piccola e in posizione molto arretrata, a livello della pinna anale, e ha un bordo arrotondato. Le pinne pelviche e anali sono grandi, larghe e arrotondate, e anch'esse posizionate molto indietro. La pinna caudale \u00e8 molto lunga e approssimativamente triangolare, senza lobo inferiore o incavo ventrale sul lobo superiore. Ha due spesse pliche di pelle lungo il ventre, separate da una scanalatura, la cui funzione \u00e8 sconosciuta. Il ventre \u00e8 relativamente pi\u00f9 grande nelle femmine che nei maschi, con le pinne pelviche poste pi\u00f9 vicino alla pinna anale. I denticoli dermici sono di piccola taglia e a forma di punta di cesello. Divengono pi\u00f9 grandi e resistenti sul margine dorsale della pinna caudale. Questa specie ha una colorazione uniforme bruno scuro o grigio, talvolta pi\u00f9 pallida sulla parte inferiore. Lo squalo dal collare differisce dal cugino dell'Africa australe, \"C. africana\", per il numero maggiore di vertebre (160-171 per \"C. anguineus\" contro 147 per \"C. africana\") e di spirali nell'intestino (rispettivamente 35-49 e 26-28), cos\u00ec come per diverse misure proporzionali, come testa pi\u00f9 lunga e fessure branchiali pi\u00f9 corte.\nBiologia ed ecologia.\nAltamente specializzato per la vita negli abissi, lo squalo dal collare ha uno scheletro ipocalcificato e un enorme fegato con una bassa densit\u00e0 di lipidi, che gli permettono di rimanere nella colonna d'acqua con il minimo sforzo. Si tratta di uno dei pochi squali con una linea laterale \u00abaperta\u00bb, nella quale le cellule ciliate meccano-recettrici sono posizionate in delle scanalature direttamente esposte all'acqua di mare circostante. Questa caratteristica \u00e8 considerata basale tra gli squali e pu\u00f2 migliorare la sua sensibilit\u00e0 a ogni minimo movimento delle prede. Molti squali dal collare vengono trovati privi dell'estremit\u00e0 della pinna caudale, senza dubbio a causa degli attacchi predatori da parte di altre specie di squali. Tra i parassiti conosciuti dello squalo dal collare figurano una tenia del genere \"Monorygma\", il trematode \"Otodistomum veliporum\" e il nematode \"Mooleptus rabuka\".\nAlimentazione.\nLe lunghe mascelle dello squalo dal collare sono molto estensibili e consentono un'ampia apertura della bocca, al fine di ingoiare intere prede che misurano oltre la met\u00e0 delle sue dimensioni. Tuttavia, la lunghezza e l'articolazione delle mascelle non gli permettono di mordere con la caratteristica forza degli squali pi\u00f9 conosciuti. Il contenuto degli stomaci della maggior parte degli individui catturati era difficilmente riconoscibile, il che suggerisce un processo di digestione rapido e/o di lunghi intervalli tra i pasti. Le sue prede preferite sono alcuni cefalopodi, pesci ossei e piccoli squali. Un individuo di 1,6 m di lunghezza, pescato al largo di Ch\u014dshi, aveva ingoiato un gattuccio giapponese di 590 g. I calamari costituiscono circa il 60% della dieta degli squali dal collare che vivono nella baia di Suruga. Tra essi figurano dei calamari lenti che vivono in profondit\u00e0, come i \"Chiroteuthis\" e gli \"Histioteuthis\", ma anche calamari veloci che vivono nei pressi della superficie, come gli \"Onychoteuthis\", gli \"Sthenoteuthis\" e i \"Todarodes\".\nIl suo nuoto non \u00e8 molto abile e veloce, e gli scienziati mettono in dubbio la sua presunta capacit\u00e0 di catturare dei calamari veloci. Suppongono che catturi piuttosto calamari feriti o esausti e quelli che muoiono dopo la fregola. In alternativa, pu\u00f2 sorprendere la preda piegando il corpo e appiattendo all'indietro le pinne, scagliandolesi addosso all'improvviso alla maniera di un serpente. Pu\u00f2 anche chiudere le fessure branchiali e creare una pressione negativa per aspirare la preda nella bocca. I numerosi piccoli denti aguzzi e ricurvi dello squalo dal collare sono perfettamente adattati per catturare i calamari e possono facilmente ghermire il corpo o i tentacoli di un calamaro, soprattutto perch\u00e9 sono rivolti verso l'esterno quando le mascelle sono protese. Le osservazioni di squali dal collare in vita mostrano che nuotano sempre con la bocca aperta; gli scienziati ipotizzano che il riflesso della luce sui denti, contrastante con lo scuro della bocca, permetta di attirare i calamari e spingerli a finire direttamente in bocca al loro assalitore.\nRiproduzione.\nLo squalo dal collare \u00e8 ovoviviparo; gli embrioni in sviluppo si nutrono principalmente del loro vitello, anche se la differenza di peso tra l'uovo e il nuovo nato indica che la madre fornisce anche del nutrimento supplementare tramite modalit\u00e0 sconosciute. Le femmine adulte hanno due ovaie funzionali e un utero funzionale, sul lato destro. Non vi \u00e8 una stagione riproduttiva definita per i due sessi, il che non sorprende, dato che questo squalo vive in profondit\u00e0 dove l'influenza stagionale \u00e8 poca o nessuna. Un raduno di accoppiamento di 15 maschi e 19 femmine \u00e8 stato registrato su un monte sottomarino della dorsale medio-atlantica. Il numero degli avannotti che vengono alla luce va da 2 a 15, con una media di 6 ovulazioni nell'utero circa una volta ogni due settimane. La vitellogenesi (formazione del vitello) e la crescita di nuovi ovuli nell'ovaia si arresta durante la gestazione, apparentemente a causa dello spazio insufficiente all'interno della cavit\u00e0 uterina.\nGli ovuli ovulati recentemente e gli embrioni in stadio precoce sono racchiusi in una sottile capsula ellissoidale di colore oro-bruno. Quando l'embrione raggiunge i 3\u00a0cm di lunghezza, cominciano ad apparire le branchie esterne, e sono presenti tutte le pinne. La capsula viene rilasciata quando l'embrione misura 6\u20138\u00a0cm di lunghezza e viene espulsa dal corpo della femmina. A questo momento, le branchie esterne dell'embrione sono completamente sviluppate. Il sacco vitellino rimane fino a quando l'embrione non raggiunge i 40\u00a0cm di lunghezza, dopo di che comincia a ridursi o a scomparire del tutto quando il giovane misura circa 50\u00a0cm. Il tasso di crescita embrionale medio \u00e8 di 1,4\u00a0cm al mese, e di conseguenza il periodo di gestazione pu\u00f2 durare tre anni e mezzo (42 mesi), molto pi\u00f9 a lungo che in qualsiasi altro vertebrato. Ci\u00f2 \u00e8 dovuto alle condizioni estreme dell'ambiente naturale: il freddo intenso rallenta i processi metabolici, compresa la riproduzione. Il nuovo nato misura 40\u201360\u00a0cm di lunghezza; i maschi raggiungono la maturit\u00e0 sessuale quando misurano 1,0-1,2 m di lunghezza, e le femmine 1,3-1,5 m di lunghezza.\nDistribuzione e habitat.\nLo squalo dal collare ha un areale molto vasto, ma discontinuo. Si trova sporadicamente negli oceani Atlantico e Pacifico. Nell'Atlantico orientale, vive al largo del nord della Norvegia, a nord della Scozia e a ovest dell'Irlanda, e dalla Francia al Marocco, comprese le acque al largo di Madera e della Mauritania. Nell'Atlantico centrale, \u00e8 stato pescato in diversi luoghi lungo la dorsale medio-atlantica, dal nord delle Azzorre alla catena del Rio Grande, al largo del sud del Brasile, nonch\u00e9 sulla catena di Vavilov, al largo dell'Africa occidentale. Nell'Atlantico orientale, \u00e8 stato osservato al largo della Nuova Inghilterra, della Georgia e del Suriname. Nel Pacifico occidentale, la sua presenza \u00e8 stata riscontrata a sud-est di Honshu in Giappone, a Taiwan, al largo del Nuovo Galles del Sud e della Tasmania in Australia e attorno alla Nuova Zelanda. Nel Pacifico centrale e orientale, \u00e8 stato osservato al largo delle Hawaii, della California e del nord del Cile. Gli squali dal collare al largo dell'Africa australe sono stati identificati come una specie differente, \"C. africana\", nel 2009.\nLo squalo dal collare abita la zona esterna della piattaforma continentale e la met\u00e0 superiore della scarpata continentale, e sembra prediligere gli innalzamenti e altre zone biologicamente produttive. Anche se \u00e8 stato catturato a una profondit\u00e0 di 1570 m, vive generalmente al di sopra dei 1000 m. Nella baia di Suruga, viene avvistato pi\u00f9 frequentemente a una profondit\u00e0 di 50\u2013200 m, tranne che da agosto a novembre, quando la temperatura a 100 m supera i 15\u00a0\u00b0C e gli squali scendono verso acque pi\u00f9 profonde. In rare occasioni, questa specie \u00e8 stata avvistata in superficie. Lo squalo dal collare si trova generalmente vicino al fondale. Tuttavia, il suo regime alimentare suggerisce che effettua delle incursioni significative verso la superficie. Questa specie pu\u00f2 compiere delle migrazioni verticali, risalendo in superficie la notte per alimentarsi. \u00c8 stata riscontrata una segregazione spaziale a seconda della taglia e delle condizioni riproduttive.\nEtimologia e denominazione.\nI diversi nomi comuni con cui la specie \u00e8 conosciuta sono dovuti alle sue caratteristiche fisiche. Il suo nome scientifico \"Chlamydoselachus anguineus\" deriva dal greco \"chlamydia\", che significa \u00abjabot\u00bb e \"selachus\", che significa \u00absqualo\u00bb, e dal latino \"anguineus\", che significa \u00abserpente\u00bb. Gli appellativi \u00absqualo dal collare\u00bb, \u00absqualo trinato\u00bb e \u00absqualo frangiato\u00bb derivano dal nome scientifico e si riferiscono all'aspetto frangiato delle sue aperture branchiali, costituite da sei paia, le cui due del primo paio si congiungono sotto la gola a formare una sorta di collare. L'altro appellativo di \u00absqualo lucertola\u00bb deriva dal suo aspetto generale analogo a quello di una lucertola, in particolare la forma della testa e il corpo allungato.\nTassonomia e filogenesi.\nLo squalo dal collare \u00e8 stato descritto scientificamente per la prima volta dall'ittiologo tedesco Ludwig D\u00f6derlein, che visit\u00f2 il Giappone tra il 1879 e il 1881 e riport\u00f2 con s\u00e9 due esemplari a Vienna. Tuttavia, il manoscritto nel quale aveva descritto la specie and\u00f2 perduto, e la prima descrizione dello squalo \u00e8 divenuta quella redatta dallo zoologo statunitense Samuel Garman, effettuata a partire da una femmina di 1,5 m di lunghezza pescata nella baia di Sagami in Giappone. Garman posizion\u00f2 la nuova specie in un genere e una famiglia monotipici.\nDiversi autori hanno ipotizzato che fosse un rappresentante vivente degli antenati degli elasmobranchi (squali, razze e loro antenati), a causa dei suoi numerosi caratteri primitivi, in particolare i numerosi piccoli denti tricuspidati, l'articolazione della mascella superiore direttamente attaccata alla scatola cranica dietro gli occhi e la colonna vertebrale con vertebre indistinte. Garman propose di avvicinarlo ai cladodonti, un raggruppamento tassonomico ormai obsoleto contenente specie che prosperarono durante l'era paleozoica, come i cladoselachiformi del periodo Devoniano (416-359 milioni di anni fa). I suoi contemporanei Theodore Gill ed Edward Drinker Cope suggerirono che fosse piuttosto imparentato con gli ibodontiformi, che furono gli squali dominanti durante l'era mesozoica. Cope cerc\u00f2 di collegare questa specie al genere fossile \"Xenacanthus\".\nStudi pi\u00f9 recenti hanno dimostrato che le similitudini tra lo squalo dal collare e i gruppi estinti sono state esagerate o mal interpretate. Essi concludono che questo squalo presenta un certo numero di tratti scheletrici e muscolari che lo pongono piuttosto tra i neoselaci (razze e squali moderni) e pi\u00f9 precisamente assieme agli esanchidi nell'ordine degli Esanchiformi (il sistematico Shirai Shigeru ha proposto che venga collocato in un proprio ordine, i Clamidoselachiformi). Comunque, lo squalo dal collare appartiene a una delle pi\u00f9 antiche linee evolutive di squali ancora esistente, che risale almeno al Cretaceo superiore (95 milioni di anni fa) o eventualmente alla fine del Giurassico (150 milioni di anni fa). A causa della sua ascendenza antica e \u00abprimitiva\u00bb, viene considerato come un \u00abfossile vivente\u00bb.\nLo squalo dal collare e l'uomo.\nLo squalo dal collare non \u00e8 raro, ma \u00e8 difficile da osservare dato il suo habitat bentonico. Quindi, pochi squali dal collare viventi sono stati osservati, e la specie non costituisce perci\u00f2 un pericolo per l'uomo. Danneggia tuttavia i cavi sottomarini dell'Atlantico con i suoi morsi. Il 27 agosto 2004, la prima osservazione di questa specie nel suo habitat naturale \u00e8 stata effettuata dal ROV Johnson Sea Link II, sulla piattaforma di Blake al largo del Sud-est degli Stati Uniti. Il 21 gennaio 2007, il personale del parco marino di Awashima a Shizuoka, a sud di Tokyo, venne allertato da alcuni pescatori e fu cos\u00ec in grado di filmare un esemplare vivente identificato come una femmina di 1,6 m che nuotava presso la superficie. Probabilmente malato, l'animale doveva essere sofferente e disorientato. Trasportato a Shizuoka, mor\u00ec dopo poche ore.\nGarman, cos\u00ec come molti autori, sugger\u00ec che lo squalo dal collare fosse senza dubbio all'origine degli avvistamenti dei serpenti di mare. Tuttavia, data la taglia modesta dello squalo, alcuni criptozoologi supposero che dovrebbe esistere una specie gigante, tanto pi\u00f9 che siamo a conoscenza di fossili di \"Chlamydoselachus\" giganti.\nUn piccolo numero di squali dal collare viene catturato accidentalmente da diversi pescherecci commerciali in acque profonde di tutto il mondo, utilizzando reti a strascico, reti da posta, palangari, ecc. In particolare, viene regolarmente pescato nella baia di Suruga nelle reti da fondale destinate alle orate e agli scombropidi, e nelle reti a strascico pelagiche destinate ai gamberetti \"Sergia lucens\". I pescatori giapponesi lo considerano un fastidio, in quanto danneggia le reti. Questo squalo viene talvolta venduto per la sua carne o trasformato in farina di pesce, ma non \u00e8 interessante da un punto di vista economico. A causa del suo tasso di riproduzione molto basso e della continua espansione della pesca commerciale nel suo habitat il numero di esemplari potrebbe subire un calo, ma l'Unione internazionale per la conservazione della natura (IUCN) lo considera come specie a rischio minimo."}
{"id": "1244478", "revid": "1305772", "url": "https://it.wikipedia.org/wiki?curid=1244478", "title": "Beloreck", "text": "Beloreck (in baschiro \"Beloret\") \u00e8 una citt\u00e0 della Federazione Russa (Repubblica autonoma del Ba\u0161kortostan), situata sul fiume Belaja 245 chilometri a sudest della capitale Ufa; \u00e8 il capoluogo del \"rajon\" Beloreckij.\nLa citt\u00e0 venne fondata nel 1762; nel 1923 ricevette lo \"status\" di citt\u00e0."}
{"id": "1244482", "revid": "125478537", "url": "https://it.wikipedia.org/wiki?curid=1244482", "title": "Volvo P1800", "text": "La P1800 \u00e8 un'autovettura prodotta dalla Volvo dal 1961 al 1973.\nLa storia.\nLa Casa svedese decise, alla fine degli anni cinquanta di mettere in produzione una coup\u00e9, dato che nella propria gamma era assente una vettura sportiva.\nDopo aver fatto esperimenti con prototipi dotati di carrozzeria in vetroresina, venne presa la decisione di utilizzare una convenzionale scocca in acciaio e di basare la nuova vettura sulla collaudata meccanica della berlina 120 Amazon.\nIl disegno della linea venne invece affidato alla Frua di Torino, che realizz\u00f2 un'originale coup\u00e9 a tre volumi dotata di ampie pinne posteriori.\nDal punto di vista tecnico, l'impiego del pianale (accorciato nel passo) e della meccanica della \"120 Amazon\", implicava soluzioni molto classiche: trazione posteriore, motore anteriore longitudinale e retrotreno ad assale rigido. I plus tecnici della nuova nata erano i quattro freni a disco ed il cambio manuale a quattro rapporti Borg-Warner con overdrive elettrico.\nAnche il motore, un classico 4 cilindri con albero a camme laterale di 1.778 cm\u00b3 era lo stesso della \"120 Amazon\", ma grazie all'alimentazione con due carburatori SU era in grado di erogare 96 CV.\nPer la produzione la Casa svedese si rivolse inizialmente alla Karmann, la quale per\u00f2, a causa del veto di Volkswagen (per conto della quale assemblava la \"Karmann Ghia\"), dovette rifiutare la commessa. La produzione venne allora affidata alla Jensen, che assemblava le scocche ed i pannelli della carrozzeria prodotti dalla Pressed Steel. Grossi problemi vennero dalla scadente qualit\u00e0 degli stampaggi delle lamiere della Pressed Steel rendendo lenti e difficoltosi gli assemblaggi alla Jensen. Cos\u00ec la Volvo decise di trasferire in Svezia l'assemblaggio della vettura ampliando un'ala del proprio stabilimento di G\u00f6teborg. Nel 1963 la produzione pass\u00f2 quindi dalla Jensen alla Volvo e cambi\u00f2 anche il nome in \"1800S\" (perdendo la \"P\" iniziale e guadagnando la \"S\" in fondo).\nNel 1966, grazie ad alcune modifiche ai condotti di scarico e di aspirazione la potenza crebbe a 103 CV. Contemporaneamente vennero migliorate anche la risposta delle sospensioni e le caratteristiche dello sterzo.\nNel 1969, contemporaneamente ad un leggero restyling (mascherina nera opaca anzich\u00e9 cromata, griglie laterali pi\u00f9 ampie e verniciate di nero, ritocchi agli interni), il motore, la cui cilindrata crebbe da 1.778 a 1.986 cm\u00b3, benefici\u00f2 dell'adozione di un impianto di iniezione meccanica, che contribu\u00ec ad elevarne la potenza a 118 CV. La vettura si chiamava ora \"1800 E\".\nNel 1971, sempre con la collaborazione della Frua e della Coggiola, venne trasformata da coup\u00e9 a shooting-brake con portellone posteriore (in vetro). Il frontale era invece identico a quello della \"1800 E\" che rimaneva in produzione. Grazie all'adozione dell'iniezione elettronica al posto di quella meccanica, la nuova Sport Estate, denominata \"1800 ES\", disponeva di 126 CV.\nLa \"1800 E\" usc\u00ec di listino nel 1972, mentre la \"1800 ES\" rimase in produzione fino al giugno 1973.\nLa produzione.\nIn tutto sono state prodotte 47.492 \"P1800 e 1800\". \nLa ripartizione fra le versioni \u00e8 la seguente:\nRecord.\nUna Volvo \"P1800\" fu acquistata da un uomo statunitense di nome Irvin Gordon nel 1966 e vanta ad oggi il record assoluto di miglia percorse; infatti alla data del decesso del signor Gordon, il 17 Novembre 2018, l'odometro segna 3 260 257 miglia, percorse: ovvero oltre 5.245.000 chilometri. L'auto \u00e8 presente con il dato certificato di 3.039.122 miglia nel libro dei Guinness dei primati.\nLa P1800 nei media.\nLa Volvo \"P1800\" fu l'auto di Simon Templar (Roger Moore) nella fortunata serie televisiva Il Santo. Questa \"partecipazione\" contribu\u00ec notevolmente al successo della vettura negli Stati Uniti.\nNella versione ES \u00e8 utilizzata anche da Ugo Tognazzi che la definisce 'una gran macchina' nel film 'Cattivi pensieri' da lui diretto."}
{"id": "1244483", "revid": "92723", "url": "https://it.wikipedia.org/wiki?curid=1244483", "title": "Ludovico I di W\u00fcrttemberg-Urach", "text": "Biografia.\nEgli era figlio di Eberardo IV e di Enrichetta di M\u00f6mpelgard.\nAlla morte del padre, il conte Eberardo IV, sal\u00ec al trono col fratello Ulrico V, posti entrambi sotto tutela dal 1419 al 1426. Oltre alla supervisione della madre Enrichetta di Montb\u00e9liard questa tutela venne gestita da ufficiali di stato, il cosiddetto \"Regentschaftsrat\" (Consiglio di Reggenza).\nDopo che ebbe raggiunto la maggiore et\u00e0 pot\u00e9 governare autonomamente il W\u00fcrttemberg dal 1426, dapprima solo e successivamente, a partire dal 1433, assieme al fratello Ulrico V.\nLudovico spos\u00f2 Matilde del Palatinato. Il matrimonio venne celebrato il 21 ottobre 1436 a Stoccarda. Dopo il matrimonio di Ulrico con Margherita di Cleve, i due fratelli si accordarono sulla spartizione del W\u00fcrttemberg. Questa divisione venne dapprima limitata a quattro anni, ma infine venne resa permanente dal Trattato di N\u00fcrtingen, firmato il 23 gennaio 1442.\nLudovico ricevette la parte di Urach con i territori a sud ovest della contea, inclusi i territori in Alsazia. Alla morte di Enrichetta di Montb\u00e9liard nel 1444, Ludovico ottenne inoltre Montb\u00e9liard. Ludovico implement\u00f2 notevolmente Urach, svolgendovi anche un'accanita politica di promozione religiosa con la costruzione di numerosi monasteri.\nEgli tent\u00f2 di allineare il W\u00fcrttemberg il pi\u00f9 possibile con le dinastie dei Wittelsbach e degli Asburgo. A tal proposito, ad esempio, support\u00f2 l'Arciduca Alberto VI d'Asburgo nella sua lotta contro la Vecchia Confederazione Svizzera.\nEgli mor\u00ec nel 1450 dopo aver contratto la peste.\nMatrimonio ed eredi.\nDal matrimonio con Matilde del Palatinato nacquero cinque figli:"}
{"id": "1244488", "revid": "1714743", "url": "https://it.wikipedia.org/wiki?curid=1244488", "title": "Eberardo IV del W\u00fcrttemberg", "text": "Biografia.\nEgli era il figlio maggiore del Conte Eberardo III e di Antonia Visconti. Il 13 novembre 1397 si spos\u00f2 con Enrichetta di M\u00f6mpelgard, figlia maggiore ed unica erede di Enrico di M\u00f6mpelgard che mor\u00ec nel 1396 un anno prima del proprio padre, il Conte Stefano di M\u00f6mpelgard. Questo matrimonio, che avvenne nel 1407 come ultimo risultato, port\u00f2 la contea di M\u00f6mpelgard a divenire parte del W\u00fcrttemberg.\nEberardo IV prese parte attiva al governo dello stato dal 1407. A partire dal 1409 egli govern\u00f2 la contea di M\u00f6mpelgard assieme a Enrichetta. Alla morte di Eberardo III, il 16 maggio 1417, egli divenne il reggente di tutto il W\u00fcrttemberg. Alla sua morte, il 2 luglio 1419, i due figli, Ludovico, che pi\u00f9 tardi divenne conte con il nome di Ludovico I, e Ulrico, successivamente conte con il nome di Ulrico V, avevano rispettivamente sette e sei anni. Venne perci\u00f2 istituita una reggenza composta da Enrichetta e da 32 consiglieri di stato."}
{"id": "1244492", "revid": "2106801", "url": "https://it.wikipedia.org/wiki?curid=1244492", "title": "Ludovico Savioli", "text": " \nPer la classica nitidezza (fu tra i pi\u00f9 forbiti poeti arcadici), il Savioli \u00e8 considerato come uno dei maggiori esponenti della poesia lirica settecentesca; nonch\u00e9 membro dell\u2019Arcadia bolognese col nome di \"Lavisio Eginetico\".\nBiografia.\nAppartenente a una famiglia aristocratica di Bologna, venne mandato a compiere i primi studi nel Collegio per nobili dei Gesuiti, e poi venne affidato alle cure di Ferdinando Ghedini, che gli fu maestro di belle lettere, e di Francesco Maria Zanotti. Coltiv\u00f2 anche gli studi giuridici, che gli dovevano consentire, nella sua qualit\u00e0 di conte e di senatore per titolo ereditario, di partecipare attivamente alla vita pubblica di Bologna. Ed effettivamente Savioli partecip\u00f2 alla vita pubblica di Bologna con varie cariche (nel 1770 fu nominato senatore, nel 1772 gonfaloniere di giustizia) alternando alle cure politiche studi di storia patria. Svolse infatti anche un'importante attivit\u00e0 di storico della sua citt\u00e0: gli \"Annali bolognesi\", incompiuti, in tre volumi, sul modello di Tacito (di cui Savioli aveva intenzione di tradurre l'opera in italiano), vanno dal 390 a.C. al 1220. Nel 1790 ottenne la cattedra di Storia, all'Universit\u00e0 di Bologna, che mantenne fino all'arrivo dei francesi e a cui venne reintegrato nuovamente con decreto 25 dicembre 1802 per la cattedra di Storia e Diplomazia.\nCome senatore bolognese si oppose al cardinale Ignazio Gaetano Boncompagni Ludovisi che, sia pure con metodi \"poco urbani\", aveva tentato di limitare i privilegi dell'aristocrazia. Fu invece un fautore della Rivoluzione francese. Nel 1796 fu deputato della Repubblica Cispadana. Nel 1802 divenne membro dell'\"Istituto Nazionale di Scienze Lettere ed Arti\", fondato da Napoleone. E a Napoleone avrebbe dedicato la traduzione del primo libro degli \"Annali\" di Tacito, edita lo stesso anno della sua morte.\nMassone, secondo Giordano Gamberini, che cita lo storico Carlo Francovich. \nLe sue prime composizioni poetiche furono sonetti e canzoni d'occasione che gli acquistarono l'ingresso nella colonia \"Renia\" di Bologna dell'Accademia dell'Arcadia, col nome di \"Lavisio Eginetico\". Poco dopo, nel 1750 dava miglior prova della propria cultura in un'opera di tipo sannazariano, il \"Monte Liceo\", composta di dodici prose e di altrettante egloghe, nelle quali veniva narrando varie vicende amorose ambientate nel mondo pastorale.\nL'opera poetica pi\u00f9 nota di Savioli \u00e8 \"Amori\". Un primo nucleo di questo lavoro, composto da dodici canzonette, venne dato alle stampe nel 1758 per i tipi del Remondini di Venezia. La composizione era preceduta da un lungo lavoro di traduzioni dagli elegiaci latini, soprattutto da Ovidio. Il metro ritenuto il pi\u00f9 adatto a rendere il ritmo dell'elegia, era stato adottato da una composizione per nozze di Angelo Michele Rota: una strofetta di quattro settenari, due sdruccioli, non rimati fra di loro, alternati a due piani, in rima tra loro. Savioli tratteggiava quadretti galanti, situazioni sentimentali che ritraggono alcuni aspetti della societ\u00e0 galante del settecento (il Passeggio, il Teatro, l'Ancella, ecc.) rinnovate da un raffronto con la mitologia classica, sia quella gi\u00e0 nota a Savioli dalle letture di Ovidio e sia quella suggerita dai nuovi quaderni riproducenti le pitture portate alla luce in quegli anni negli Scavi archeologici di Ercolano. Le dodici canzonette iniziali ebbero larga diffusione per cui Savioli ne fece seguire altre dodici, finch\u00e9 gli \"Amori\" raggiunsero la veste nella quale ci sono pervenuti con l'edizione stampata a Lucca per Giovanni Riccomini nel 1765. Le edizioni successive furono molto numerose per tutto l'Ottocento; alcune erano accompagnate in Appendice da dizionarietti esplicativi della mitologia. Vi furono perfino delle traduzioni in latino degli \"Amori\".\nScrisse anche un dramma teatrale in endecasillabi in cinque atti, l'\"Achille\", in cui si tratta, nel rispetto delle tre unit\u00e0, la morte di Achille per mano di Paride secondo le storie di Ditti Cretese e Darete Frigio. La tragedia era preceduta da una dedica alla marchesa Teresa Pepoli nella quale Savioli esponeva le sue opinioni sul teatro e incitava gli italiani a comprendere, tra i loro autori drammatici, anche i drammaturghi inglesi e francesi.\nLa critica.\nNonostante l'iniziale successo, gi\u00e0 nella seconda met\u00e0 del '700 la pi\u00f9 importante e caratteristica opera di Savioli, \"Amori\" venne criticata per l'eccessivo ricorso alla mitologia. Bisogner\u00e0 attendere Giosu\u00e8 Carducci per analizzare il valore delle numerose metafore mitologiche.. Questo giudizio positivo non venne condiviso da Benedetto Croce il quale giudicava, quello dell'autore degli \"Amori\", uno \"stile quasi da improvvisatore\", per cui concludeva che Savioli fosse un poeta non originale, ma dotato di capacit\u00e0 pittoriche \"nella sua levit\u00e0 e grazia settecentesca\". Sar\u00e0 Attilio Momigliano a inserire gli \"Amori\" nel preciso momento del gusto neoclassico settecentesco ricollegabile a esemplari ellenistici e all'influenza esercitata dalle pitture provenienti da Ercolano di cui, negli anni della composizione degli \"Amori\", cominciavano a circolare le prime riproduzioni.."}
{"id": "1244503", "revid": "729019", "url": "https://it.wikipedia.org/wiki?curid=1244503", "title": "Aeroporto di Usinsk", "text": "L'aeroporto di Usinsk \u00e8 un aeroporto civile situato nei pressi della cittadina russa di Usinsk, localizzata in Siberia nordoccidentale, nella Repubblica dei Comi.\nDati tecnici.\nL'aeroporto \u00e8 dotato attualmente di una pista attiva di 2,502 \u0445 42 m che permette i decolli/atterraggi dei seguenti tipi di aerei: Antonov An-12, Antonov An-24, Antonov An-26, Antonov An-30, Antonov An-72, Antonov An-124, Ilyushin Il-76, Tupolev Tu-134, Tupoev Tu-154, Yakovlev Yak-40, Yakovlev Yak-42, Boeing 727, Boeing 737 nonch\u00e9 degli elicotteri Mil Mi-2, Mil Mi-6, Mil Mi-8.\nGestione.\nL'Aeroporto di Usinsk \u00e8 un filiale della compagnia aerea russa UTair-Express (ex-Komiaviatrans) e della compagnia aerea Sevuralaeronavogatsia."}
{"id": "1244512", "revid": "75142", "url": "https://it.wikipedia.org/wiki?curid=1244512", "title": "Spitzbergen", "text": ""}
{"id": "1244520", "revid": "13833", "url": "https://it.wikipedia.org/wiki?curid=1244520", "title": "Federico II di Wurttemberg", "text": ""}
{"id": "1244526", "revid": "712828", "url": "https://it.wikipedia.org/wiki?curid=1244526", "title": "Isfjorden", "text": "L'Isfjorden (che in lingua norvegese significa: \"Fiordo del ghiaccio\") \u00e8 un fiordo dell'isola di Spitsbergen, in cui si trovano la maggior parte degli insediamenti dell'arcipelago delle Svalbard, che fanno parte della Norvegia.\nDescrizione.\nCon i suoi 107 km di lunghezza, l'Isfjorden \u00e8 per lunghezza il secondo fiordo delle isole Svalbard, dopo il Wijdefjorden, che \u00e8 pi\u00f9 lungo di appena un chilometro. Buona parte del fiordo \u00e8 inclusa nel parco nazionale norvegese di Nordre Isfjorden Land National Park.\nSull'estremit\u00e0 meridionale del fiordo troviamo la stazione radiofonica di Isfjord radio. La seconda citt\u00e0 \u00e8 Barentsburg, villaggio russo la cui economia durante l'inverno si regge sull'estrazione di minerali, mentre in estate \u00e8 basata principalmente sul turismo. \nPi\u00f9 in l\u00e0 sul suo decorso \u00e8 situata la capitale delle isole, nonch\u00e9 l'insediamento pi\u00f9 popoloso delle isole Svalbard: Longyearbyen. Nella parte settentrionale, troviamo il villaggio minerario russo di Pyramiden, che \u00e8 stato abbandonato pochi anni fa.\nLe localit\u00e0 di Svea e di Ny-\u00c5lesund non si trovano sul fiordo, ma sono direttamente sul Mare Glaciale Artico."}
{"id": "1244527", "revid": "729019", "url": "https://it.wikipedia.org/wiki?curid=1244527", "title": "Hinn\u00f8ya", "text": "Hinn\u00f8ya \u00e8 la pi\u00f9 grande isola Norvegese (escludendo le Svalbard), occupando un territorio di 2204,7\u00a0km\u00b2. Geograficamente appartiene alle Vester\u00e5len, mentre politicamente \u00e8 divisa fra le contee di Nordland (comuni di And\u00f8y, Hadsel, L\u00f8dingen, Sortland, Tjeldsund e V\u00e5gan) e Troms og Finnmark (comuni di Harstad e Kv\u00e6fjord). Gli abitanti sono 31.581 di cui 23.242 concentrati a Harstad. Il territorio \u00e8 caratterizzato da fiordi e montagne, e il punto pi\u00f9 alto si trova a 1.262 metri. \u00c8 collegata sia al continente che alle isole di And\u00f8ya e Lang\u00f8ya mediante ponti."}
{"id": "1244537", "revid": "124882837", "url": "https://it.wikipedia.org/wiki?curid=1244537", "title": "Emilio Gentile", "text": "Biografia.\nAllievo di Renzo De Felice, dalla seconda met\u00e0 degli anni Settanta ha lavorato sulla storia del fascismo. I suoi studi hanno riguardato temi della storia contemporanea fra i quali la modernit\u00e0, la nazione, il totalitarismo, il pensiero mitico, le religioni della politica. \nAutore del studio complessivo sull'ideologia fascista, si \u00e8 occupato delle strutture istituzionali del fascismo, dell'organizzazione della politica e delle manifestazioni culturali. Ha inaugurato un nuovo filone di studi dedicati al totalitarismo e con \"La via italiana al totalitarismo\", ma anche con lavori degli anni successivi, Gentile ha indicato limiti dell'interpretazione, proposta fra gli altri da Hannah Arendt, secondo cui il fascismo italiano non sarebbe stato un regime totalitario. Nella sua visione il fascismo fu il primo esperimento totalitario della storia perch\u00e9 diede vita ad una nuova forma di dominio politico che interessava tutti gli aspetti della vita di un cittadino italiano. Questo esperimento fu messo in atto da un partito-milizia che ebbe come obiettivo costante l'imposizione del primato della politica su ogni altro aspetto della vita individuale e collettiva della nazione.\nPrese pubblicamente posizione su cinque presunti diari di Mussolini, presentati da Marcello Dell'Utri, in realt\u00e0 un falso che Gentile stesso contribu\u00ec a smascherare.\nEmerito di Storia contemporanea alla Universit\u00e0 degli Studi di Roma \"La Sapienza\" e collabora a giornali e riviste. Ha insegnato in Australia, Francia e Stati Uniti.\n\u00c8 stato insignito di diversi premi fra cui il Premio Hans Sigrist attribuitogli dall'Universit\u00e0 di Berna nel 2003 per i suoi studi sulle religioni della politica. Molti dei suoi libri sono stati tradotti in diverse lingue."}
{"id": "1244540", "revid": "767487", "url": "https://it.wikipedia.org/wiki?curid=1244540", "title": "Cap Blanc Nez", "text": "Cap Blanc Nez (\"promontorio bianco\" in italiano) \u00e8 una localit\u00e0 situata sulla C\u00f4te d'Opale, nel dipartimento francese del Passo di Calais, nella Francia settentrionale. Questo luogo attrae molti turisti per le sue particolari caratteristiche paesaggistiche. Si tratta infatti di una vasta zona che si affaccia sul Mare del Nord con scogliere bianche alte anche oltre i 100 metri (il punto pi\u00f9 alto si trova a 134 metri s.l.m.) che scendono a picco sulle spiagge sabbiose. In condizioni meteorologiche particolarmente favorevoli si vedono le scogliere bianche di Dover in Inghilterra, che distano dal Cap Blanc Nez una quarantina di chilometri, del tutto simili alle scogliere francesi. Assieme al Cap Gris-Nez costituisce il cosiddetto \"Site des deux Caps\" (\"sito dei due promontori\", in italiano)."}
{"id": "1244545", "revid": "31886", "url": "https://it.wikipedia.org/wiki?curid=1244545", "title": "Contrada La Madonnina", "text": "La Contrada la Madonnina \u00e8 stata fondata il 2 Febbraio 1957 ed \u00e8 una delle otto contrade che partecipano al Palio dei Micci di Querceta.\nColori, stemma e motto.\nI colori della Contrada sono: giallo, azzurro e finimenti in rosso.\nLo stemma storico della Contrada La Madonnina, nacque praticamente con la nascita della medesima, ad opera del pittore e scultore madonninese Emilio Buratti (1936-1997).\nProbabilmente, nell\u2019idearlo, non and\u00f2 tanto a pensare (o forse si: chi lo sa) alle eventuali reazioni che quella sua realizzazione avrebbe provocato in seno al Consiglio di Contrada. E ci\u00f2 perch\u00e9, quella stella che lo sovrasta, \u00e8 una stella rossa. Dati i tempi infatti ci fu chi ci vide un che di politico e non ce la intese tanto bene. Fatto sta, tuttavia, che il Consiglio approv\u00f2 lo stemma cos\u00ec come fu concepito.\nNel 2004 allo stemma venne aggiunto il motto \"Omnium Domina Es\", che fu ideato dal contradaiolo Luca Garfagnini nel 2003, il quale ne parl\u00f2 per la prima volta attraverso le pagine de \u201cIl Pagliaio\u201d, ritenendo necessario qualcosa di altisonante si, ma che al tempo stesso avesse radici qui, nella nostra Contrada.\nIl ritornello della nostra canzone \u201cO baldo miccettino\u201d scritta da Giorgio Salvatori, e presentata al primo Festival del Miccio Canterino, nel 1957, recitava; \u201cDi tutte sei la Regina, o festosa Contrada\u201d, e questo, per molti anni a venire ed in parte ancor oggi, \u00e8 un motivetto ricorrente nel nostro canticchiare quotidiano. Canticchia oggi, canticchia domani, quella frase, \u201cdi tutte sei la Regina\u201d, \u00e8 divenuta come una specie di motto. E volendo quindi ufficialmente attribuirgli tale Status, \u00e8 d\u2019obbligo la versione latina che, per l\u2019appunto, \u00e8 Omnium Domina Es. Adottando questo vezzo, la nostra Contrada \u00e8 stata la prima contrada di Querceta ad unire al proprio stemma, un motto in latino, cos\u00ec come nella tradizione delle migliori associazioni.\nSuccessivamente il suddetto logo \"storico\" \u00e8 stato sostituito da uno pi\u00f9 moderno, formato da una corona e dalla \"M\" che rappresenta il nome della Contrada, presente attualmente sui vestiti e sulle bandiere della Contrada.\nTerritorio.\nIl territorio storicamente di pertinenza della Contrada \u00e8 quello, sito nel Comune di Seravezza, compreso tra: Via Aurelia (dal ponte sul fiume Versilia, sino al civico n. 792); via Bottari (da via Aurelia, sino al crocevia con via Barsanti); via Barsanti (dal crocevia con via Bottari, sino al crocevia con via degli Ulivi, e solo per la parte lato Querceta); via degli Ulivi (per la sola met\u00e0 verso mare); via Martiri di Sant\u2019Anna (dal crocevia con via Sceltino, sino alla via Aurelia); via dei Prati (tutta); via Meccheri (tutta); via Fiumetto (da via Aurelia, sino al crocevia con via Mordure); via Storta (tutta); via Mordure (per il solo lato verso Pietrasanta); via Madonnina dei Pagliai (da via Aurelia, sino al crocevia con via Sceltino); via San Gabriele (tutta); via San Giorgio (tutta); via San Giuseppe (tutta); via Biagioni (da via San Giuseppe, sino al crocevia con via Baraglino); via Baraglino (da via Biagioni, sino al crocevia con via Giandiana e solo per la parte lato Pietrasanta); via Giandiana (da via Baraglino, sino al crocevia con via Colombaia e solo per la parte verso mare); via Colombaia (per la sola met\u00e0 verso mare); via Sceltino (per la sola met\u00e0 verso mare).\nDetto territorio, secondo formale atto concessorio emanato dalla ProLoco di Querceta, \u00e8 stato integrato con porzioni delle adiacenti zone di Ponterosso e Crociale site nel Comune di Pietrasanta; per cui risulta di pertinenza della Contrada anche la zona compresa tra: via Aurelia nord (dal ponte sul fiume Versilia, sino a crocevia con via Don Minzoni e solo per la parte verso mare); via Don Minzoni (tutta); via Andreotti (da via Don Minzoni, sino al crocevia con via Traversa Crociale, per la sola parte lato Querceta); via Traversa Crociale (per la sola met\u00e0 lato monti); piazza Tognetti (tutta); via Paisiello (tutta); via Crociale (da via Aurelia nord, sino a Piazza Tognetti); via Vaiana (per la sola met\u00e0 lato Pietrasanta); via Lungofiume Versilia (da via Aurelia nord, sino al crocevia con via Vaiana); via Monteverdi (tutta); via Montenero (tutta); via Francesconi (tutta); via Mascagni (tutta).\nLa storia de \"La Madonnina dei Pagliai\".\nLe vicende storiche del territorio de \u201cLa Madonnina dei Pagliai\u201d sono le stesse di Querceta. Del resto anche questa Contrada ha parte del proprio territorio nel centro abitato.\nIl territorio ha avuto numerose trasformazioni nel corso dei secoli: in epoca romana faceva parte del reticolato di centuriazione, nel medioevo, gli storici sono concordi nel ritenere che vicino a essa sorgesse l\u2019antico Borgo di Brancagliana o Brancagliano, ch\u2019era situato fra il Lago di Porta e Ponterosso, e che fu distrutto una prima volta dai lucchesi nel 1170, il 23 aprile, con 500 cavalieri e 2000 pedoni capitanati dal Console Rolando, come dice il cronista Tolomeo: \u2013 500 milites cum magna turba populi \u2013, e poi definitivamente forse nel secolo XIII, durante le frequentissime guerre fra le citt\u00e0 toscane.\nScrive Vincenzo Santini, massimo storico versiliese, nei suoi \u201ccommentari storici sulla versilia antica e moderna\u201d del 1845:\n\"\u201cIl Borgo di Brancagliana in Versilia sulla via romea a destra del Vesidia, a un quarto di miglio da quel torrente, era dei signori di Corvaia e di Vallecchia, che a forma di privilegi imperiali vi esercitavano il diritto di pedaggio, di cui un tempo parteciparono anche i Vescovi di Luni. Perch\u00e9 impedimento al libero transito della contrada, fu causa di guerra fra Lucca ed i Signorotti versigliesi.\u201d\"\nCollocando quindi il Borgo di Brancagliana, quasi sicuramente dove oggi si trovano Ponterosso e la chiesa di San Bartolomeo. La chiesa, gi\u00e0 conosciuta nel 1220 sarebbe stata ricostruita sulle rovine di quella pi\u00f9 antica e assai pi\u00f9 ampia e maestosa del Borgo di Brancagliana, e vicino vi era il cimitero o necropoli di detto borgo. La chiesa fu di nuovo distrutta nel 24 Luglio del 1944 dopo un bombardamento aereo e fu ricostruita nell\u2019immediato 1950.\n\u201cLa Madonnina dei Pagliai\u201d, attraversata cos\u00ec come Querceta dalla via Romea, situata a poche centinaia di metri da Brancagliana, fu quasi certamente influenzata dalle vicende dell\u2019antico borgo e coinvolta nella sua totale distruzione. Ma la vita riprese quasi subito e segu\u00ec di pari passo lo sviluppo di Querceta. Interessanti anche i riferimenti al passato romanico della localit\u00e0. La suddivisione agraria dei terreni in epoca romana consisteva nel tracciare un reticolo di linee equidistanti e riconoscibili in strade, canali, fossi e muri. Ebbene, come ricorda Leopoldo Belli nel saggio \u201caspetti della colonizzazione romana in Versilia\u201d, \u201cresti di muri e cumuli di sassi\u201d, indicativi di un cardine della centuriazione, \u201csono rilevabili\u2026 nei pressi di Querceta, lungo le vie Madonnina e Fiumetto\u201d. Anche per la Madonnina il dato storico pi\u00f9 attendibile risale per\u00f2 a non pi\u00f9 di trecento anni fa. Il borgo si ingrand\u00ec ai fianchi della stradina romana, e le famiglie si moltiplicarono dando impulso soprattutto alle produzioni agricole ed alla coltura dell\u2019olivo.\nLeggenda.\nAd una leggenda di natura divina \u00e8 invece legata la nascita della Contrada:\n\"\u201cNel lontano 1347 in un radioso mattino di primavera, una giovane contadinella di nome Geltrude, mentre si trovava nei campi ad accudire le sue bestie, fu attratta da un raggio di luce proveniente da un vicino pagliaio. La giovane fanciulla si avvicin\u00f2 incuriosita e vide un quadretto della Madonna che rifletteva la luce solare a mo' di specchio. Non pass\u00f2 molto tempo che il quadro fu esposto alla preghiera dei pellegrini in una marginetta lungo la strada che porta a Roma.\u201d\"\nLa Contrada oggi.\nSeppur ci fu un timido tentativo di partecipazione al 1\u00b0 Palio dei Micci del 1956, la contrada come oggi la conosciamo nasce il 2 febbraio 1957, da un\u2019idea di Alfieri Tessa, grazie all\u2019appoggio ed al finanziamento del Cavaliere Landi Giocondo che ne divent\u00f2 il primo Presidente, con l\u2019intento di partecipare al 1\u00ba Festival del Miccio Canterino. In seguito fece il suo esordio, vincendo, alla 2\u00aa Edizione del Palio dei Micci di Querceta del 1957 ripetendo il risultato pure l\u2019edizione seguente. Inizialmente riconosciuta con il nome Contrada Madonnina dei Pagliai, ha assunto in seguito il semplice nome di: Contrada La Madonnina.\nOggi il volto urbano de \u201cLa Madonnina dei Pagliai\u201d \u00e8 rimasto pressoch\u00e9 intatto. L\u2019espansione edilizia ha seguito ritmi piuttosto lenti. Il poco che \u00e8 stato fatto si trova soprattutto a fianco della statale Aurelia, vicino all\u2019antico crocicchio, dove, la marginetta narrata nella leggenda con il tempo si \u00e8 trasformata in una piccola chiesa costruita nel 1922 che ancora oggi pu\u00f2 essere vista lungo la Via Aurelia, vicino a dove \u00e8 collocata la sede sociale della piccola/grande Contrada de \u201cLa Madonnina\u201d.\nAll\u2019interno della chiesina \u00e8 possibile ammirare dietro all\u2019altare un quadro dipinto su lastra di lavagna che riproduce l\u2019originale quadretto narrato nella leggenda, che, di misura ben pi\u00f9 ridotta rispetto alla sua riproduzione, \u00e8 purtroppo oggi perduto.\nFinalit\u00e0 e attivit\u00e0.\nLa Contrada \u00e8 un\u2019associazione libera, apartitica e apolitica. Non persegue fini di lucro e chiunque opera a suo favore, lo fa seguendo il concetto del volontariato. Tale concetto, secondo un ordinamento interno dettato dal presente Statuto e da appositi Regolamenti attuativi, \u00e8 ispirato a principi di democrazia e indirizzato ad ottenere i migliori risultati possibili nell\u2019ambito dell\u2019attivit\u00e0 sociale.\nLa finalit\u00e0 che la Contrada persegue come oggetto sociale primario \u00e8 la partecipazione, in competizione con le Consorelle, a tutte le manifestazioni organizzate dalla Pro-Loco di Querceta: primo fra tutte il \u201cPalio dei Micci\u201d. Promuove inoltre e sostiene qualsiasi iniziativa, sua propria come di terzi, volta a rinsaldare i legami di fratellanza fra gli uomini e i popoli, senza distinzione alcuna; alienando da s\u00e9, ora e sempre, i concetti di odio e di guerra, facendosi ovunque portatrice di un sentimento di amicizia e di pace.\nSi fa infine promotrice di attivit\u00e0 ed iniziative varie volte a stimolare l\u2019impegno dei giovani verso l\u2019associazionismo e la solidariet\u00e0; ad approfondire, conservare e tramandare la storia e le tradizioni della Contrada stessa e del suo territorio; nonch\u00e9 a valorizzare i prodotti tipici locali, tramite eventi atti allo scopo.\nGruppo sbandieratori e musici.\nFiore all\u2019occhiello della Contrada \u00e8 il Gruppo Sbandieratori e Musici Contrada La Madonnina, che partecipa all\u2019attivit\u00e0 della Federazione Italiana Sbandieratori \u2013 Antichi Giuochi e Sports della Bandiera (F.I.S.B.), sotto l\u2019egida del Gruppo Sbandieratori e Musici Palio dei Micci, costituito nel 1966 ed assieme ai gruppi sbandieratori e musici delle singole Contrade rappresenta il Palio dei Micci di Querceta.\nHa preso parte a varie feste popolari, rievocazioni storiche e manifestazioni varie, in ogni parte d\u2019Italia, riscuotendo ovunque unanimi consensi per la bellezza dei suoi costumi e per la qualit\u00e0 delle sue esibizioni.\nIl Pagliaio.\nNato nel 1987, seppur con alcuni anni di \"pausa\", \u00e8 il numero unico della contrada, redatto dai contradaioli, che esce ogni anno in occasione del Palio dei Micci di Querceta. Il \"giornalino\" (come lo chiamano i contradaioli) contiene un resoconto dell'anno appena trascorso, degli obbiettivi raggiunti e di quelli che la Contrada si prefissa in vista delle manifestazioni future.\nSagra di Fine Estate.\nLa Sagra di Fine Estate, organizzata dalla Contrada \u201cLa Madonnina\u201d, rappresenta da sempre un modo speciale di concludere l\u2019estate versiliese, che tanto impegno ci richiede, ma che ci porta anche soddisfazioni e consensi, oltre a garantirci la possibilit\u00e0 di \u201candare avanti\u201d e tentare di sempre ben figurare in ogni manifestazione cui partecipiamo. Ogni anno riusciamo a ripetere il successo di pubblico degli anni precedenti, di questo il grande merito va alle prelibatezze culinarie che le nostre cuoche sfornano a ritmo continuo. Non in minore considerazione vanno tenute le Orchestre che ogni sera si susseguono sul palco animando le serate. La Sagra di Fine Estate \u00e8 non solo la principale fonte di finanziamento della nostra Contrada, ma anche un importante momento di vita comune.\nLa \"Regina\" del Palio.\nPer il nome e per le vittorie, la Contrada La Madonnina \u00e8 considerata la Regina della corsa del Palio, detenendo attualmente il record di vittorie tra tutte le contrade, grazie alle due vittorie nelle prime edizioni a cui ha partecipato (la seconda e la terza), e in epoca pi\u00f9 recente, alle vittorie ottenute con il fantino Angelo Oppito.\nProprio Angelo Oppito, con otto vittorie personali, \u00e8 a ragione considerato da tutti il \u201cRe del Palio\u201d, detenendo il record di vittorie assoluto fra i fantini nella storia della manifestazione; infatti alle sette vittorie con la Contrada La Madonnina va aggiunta la vittoria del 1979 con la contrada de \u201cIl Leon d\u2019Oro\u201d (errore di giovent\u00f9 ).\nDurante il legame tra il fantino Angelo Oppito e la nostra contrada, due sono i successi che ci piace ricordare con grande orgoglio, le vittorie nel 25\u00b0 (1980) e nel 50\u00b0 Palio dei Micci (2005) che resteranno per sempre nella storia della Contrada La Madonnina, di Angelo, e dell\u2019intero Palio dei Micci, ottenute rispettivamente con la miccia \u201cBeppa\u201d ed il miccio \u201cMerlino\u201d (vincente anche nel 2002, 2003) entrambi rimasti nel cuore dei contradaioli giallo-azzurri.\nAlbi d'oro.\nVittorie nelle competizioni inerenti alla manifestazione Palio dei Micci.\nGli anni elencati indicano l'anno di vittoria della Contrada La Madonnina nelle annesse specialit\u00e0. "}
{"id": "1244550", "revid": "486946", "url": "https://it.wikipedia.org/wiki?curid=1244550", "title": "Winning Eleven", "text": ""}
{"id": "1244552", "revid": "729019", "url": "https://it.wikipedia.org/wiki?curid=1244552", "title": "Ftalocianina", "text": "Una ftalocianina \u00e8 un composto eterociclico la cui struttura chimica \u00e8 simile a quella delle porfirine naturali e strettamente correlata a quella delle porfirazine. La molecola possiede una cavit\u00e0 centrale in grado di legare ioni idrogeno o cationi metallici attraverso legami molto forti fra lo ione e quattro atomi di azoto di altrettanti gruppi isoindolo. Molti elementi sono stati coordinati all'interno delle ftalocianine e come accade per le porfirine naturali, spesso sono in grado di legare altri gruppi, fungendo da molecola trasportatrice.\nCaratteristiche e applicazioni.\nLe ftalocianine furono scoperte per caso in una fabbrica di coloranti e la loro diffusione, e il loro sviluppo industriale nel XX secolo sono stati legati esclusivamente alle caratteristiche cromatiche. Le ftalocianine sono state oggetto di studi accademici volti a metterne in luce molteplici caratteristiche e usi come:\nPropriet\u00e0 quantistiche.\nLa ftalocianina, e suoi derivati, sono state le prime molecole a esibire un comportamento quantistico a tali scale di grandezza (rispettivamente, 514 AMU e 1298 AMU). Un esperimento condotto al \"Vienna Center for Quantum Science and Technology\" ha reso visibile in tempo reale il dualismo onda-particella, mostrando manifestazioni ondulatorie in un fascio coerente di particelle in un esperimento del tipo a \"doppia fenditura\". L'emersione della figura d'interferenza ha richiesto, oltre alla produzione di un fascio di particelle della necessaria coerenza, anche l'eliminazione degli effetti distruttivi dovuti all'interazione delle particelle con le forze di Van der Waals. Oltre alla valenza didattica e divulgativa (il formarsi della figura di interferenza \u00e8 visibile in un video pubblicato su YouTube dagli stessi autori della ricerca), l'esperimento riveste un certo interesse per la possibilit\u00e0 di indagare su molecole di grandezza simile o superiore e per la possibilit\u00e0 di esplorare i confini tra comportamento classico e comportamento quantistico.\nColour index.\nLe ftalocianine sono sostanze coloranti che coprono perlopi\u00f9 lo spettro cromatico del verde e del blu; al gruppo delle ftalocianine appartengono sia coloranti (quindi solubili in acqua) che pigmenti (insolubili in acqua).\nDi seguito si riporta l'elenco per Colour Index (C.I.):\nStoria.\nLa scoperta risale al 1907, quando fu isolato un composto blu sconosciuto, sottoprodotto di reazione. Nel 1927 altri due ricercatori svizzeri ottennero le prime ftalocianine contenente rame, mentre cercavano di convertire \u03c3-dibromobenzene in ftalonitrile. I composti per\u00f2 non furono caratterizzati subito e la scoperta ufficiale fu riconosciuta in seguito presso la Scottish Dyes Ltd. (successivamente Imperial Chemical Industries-ICI) che svilupp\u00f2 i primi pigmenti \"ftalocianine\".\nTossicit\u00e0.\nEsistono evidenze scientifiche secondo cui l'esposizione alla ftalocianina pu\u00f2 causare gravi difetti alla nascita durante lo sviluppo dell'embrione."}
{"id": "1244553", "revid": "22475", "url": "https://it.wikipedia.org/wiki?curid=1244553", "title": "Parco nazionale Nordre Isfjorden", "text": "Il parco nazionale Nordre Isfjorden \u00e8 un'area naturale protetta marina della Norvegia situata sulle isole Svalbard, a nord della localit\u00e0 di Barentsburg, sull'Isfjorden, secondo fiordo della Norvegia per lunghezza. Il parco, che \u00e8 stato aperto nel 2003, copre un'area totale di 2.955\u00a0km\u00b2, di cui 2.050\u00a0km\u00b2 sono terraferma e 905\u00a0km\u00b2 sono acqua."}
{"id": "1244563", "revid": "74801", "url": "https://it.wikipedia.org/wiki?curid=1244563", "title": "Manuel Altolaguirre", "text": "Biografia.\nStudi\u00f2 diritto, nonostante il suo lavoro principale fosse quello di tipografo ed editore. Pubblic\u00f2 i suoi lavori in riviste e pubblicazioni di nome, quali \"El Litoral\" e, soprattutto durante la Guerra Civile, \"El Mono Azul\" e \"Hora de Espa\u00f1a\".\nSposato con la poetessa Concha M\u00e9ndez pubblic\u00f2, nella collezione \"H\u00e9roe\", raccolte fondamentali di poesia.\nIn seguito agli eventi della guerra, espatria prima a Cuba e poi in Messico, dedicandosi alla scrittura e all'arte cinematografica, come autore, produttore e regista.\nTornato in Spagna nel 1959, perse la vita insieme alla moglie in un incidente stradale.\nL'Opera poetica.\n\u00c8 probabilmente il poeta pi\u00f9 spirituale e intimista della Generazione del '27 e nelle sue opere si notano le tracce di San Juan de la Cruz, Garcilaso de la Vega, Juan Ram\u00f3n Jim\u00e9nez e Pedro Salinas.\nNonostante la sua produzione letteraria sia stata breve ed incostante, seppe creare un mondo intimista e ricco di sfumature. La sua poesia \u00e8 calda, cordiale e trasparente e canta l'amore, la solitudine e la morte con toni romantici.\nSecondo lo stesso Altolaguirre, la sua poesia \"si sente sorella minore di quella di Salinas\". \nUn tratto rilevante della sua opera \u00e8 la sua musicalit\u00e0, con il predominio di versi brevi e l'utilizzo di strofe tradizionali.\nOpere.\nTra le sue opere risaltano \"Las islas invitadas\" (1926), \"Poemas del agua\" (1927), \"Soledades juntas\" (1931), \"La lenta libertad\" (1936), \"Nube temporal\" (1939), \"Fin de un amor\" (1949) e \"Poemas en Am\u00e9rica\" (1955).\nOltre alla sua opera poetica, Altolaguirre scrisse un libro di memorie, \"El caballo griego\", numerosi articoli di critica letteraria, traduzioni e opere teatrali.\nNon va dimenticato inoltre il suo impegno come editore: nel 1926 fond\u00f2 a Malaga -insieme ad Emilio Prados- \"El Litoral\", rivista in cui verranno pubblicate gran parte delle opere della Generazione del '27, mentre durante l'esilio cubano cre\u00f2 la casa editrice La Ver\u00f3nica dedicata anche alla pubblicazione di testi letterari."}
{"id": "1244574", "revid": "18323", "url": "https://it.wikipedia.org/wiki?curid=1244574", "title": "Thea", "text": ""}
{"id": "1244575", "revid": "287204", "url": "https://it.wikipedia.org/wiki?curid=1244575", "title": "Gran Premio d'Europa 2007", "text": "Il Gran Premio d'Europa 2007 si \u00e8 svolto il 22 luglio 2007, vinto dallo spagnolo Fernando Alonso, dopo un weekend di gara ricco di colpi di scena, a partire dalle qualifiche, per passare a una gara con andamento altalenante. Al secondo e terzo posto si classificarono Felipe Massa e l'australiano Mark Webber, il quale conquist\u00f2 il secondo podio della Red Bull. Altri punti vennero assegnati ad Alexander Wurz, lo scozzese David Coulthard, le due Bmw di Robert Kubica e di Nick Heidfeld, protagoniste di una toccata a inizio gara e la Renault di Heikki Kovalainen, che aveva recuperato fino alla terza posizione per poi retrocedere durante le soste ai box. Relativamente agli altri piloti, Ralf Schumacher si \u00e8 toccato con Nick Heidfeld al giro 18 e si \u00e8 dovuto ritirare, Nico Rosberg ha fatto un testacoda al giro 2, sotto la pioggia, Adrian Sutil ha fatto un testacoda al giro 2, mentre il debuttante Markus Winkelhock (al suo primo ed unico gran premio in carriera), dopo aver guidato la gara per alcuni giri, si \u00e8 ritirato per problemi idraulici al giro 13. Inoltre, \u00e8 stata l'ultima gara per il pilota americano Scott Speed, che dalla gara successiva sar\u00e0 sostituito dal collaudatore della Toro Rosso Sebastian Vettel, che aveva gi\u00e0 debuttato nel Gran Premio degli Stati Uniti con la Bmw.\nQualifiche.\nResoconto.\nNella Q1 vengono eliminati David Coulthard e Jenson Button, su una Honda che lascia a desiderare.\nIncredibilmente passano entrambe le Super Aguri, mentre il miglior tempo viene fatto segnare da Fernando Alonso.\nNella Q2 vanno fuori le Super Aguri, Rubens Barrichello, che aveva appena firmato con la Honda per un altro anno, la Renault di Giancarlo Fisichella e le due Williams di Alexander Wurz e di Nico Rosberg.\nPrimo tempo per Felipe Massa su Ferrari.\nNella Q3, tutti i piloti iniziano a girare lenti, uno o due secondi pi\u00f9 alti del solito.\nA cinque minuti dalla fine, Felipe Massa e Lewis Hamilton, partono per far segnare il giro veloce, montano gomme morbide e, per sbrigarsi, un tecnico McLaren monta l'anteriore destra di Lewis Hamilton pi\u00f9 lenta.\nAlla curva \"Schumacher\" la ruota si buca, e Lewis Hamilton va dritto contro le barriere.\nFortunatamente per l'inglese non ci saranno conseguenze, e potr\u00e0 correre il Gp d'Europa.\nLa pole va a Kimi R\u00e4ikk\u00f6nen, seguito da Fernando Alonso e Felipe Massa, mentre ottiene un'ottima prestazione Mark Webber, sesto.\nGara.\nResoconto.\nLa gara inizia sull'asciutto (con pioggia per\u00f2 prevista entro pochi giri) e vede subito colpi di scena e testacoda. Partono bene Kimi R\u00e4ikk\u00f6nen e Fernando Alonso, ancora meglio fa Felipe Massa che passa subito la McLaren dello spagnolo alla prima curva mettendosi dietro al compagno di squadra. La partenza migliore \u00e8 per\u00f2 quella di Lewis Hamilton che dal decimo posto risale subito al sesto dietro le due Bmw di Nick Heidfeld e Robert Kubica; proprio tra le due vetture tedesche si consuma il disastro: alla seconda curva Robert, volendo passare l'altra Bmw, centra Nick, mandandolo in testacoda. \nHamilton, cercando di evitare lo scontro, va all'esterno dalla curva, ma la Bmw del pilota tedesco tocca la McLaren sulla gomma posteriore sinistra causando all'inglese una foratura e spedendolo a centrogruppo, dove si crea una situazione di tremenda confusione causata principalmente dalla McLaren che rallenta tutti (a causa della foratura) e anche dalla pioggia che gi\u00e0 comincia a cadere. Alla curva 5, David Coulthard e Anthony Davidson hanno un contatto, con la Red Bull dello scozzese ad avere la peggio e andando fuori pista, senza subire per\u00f2 particolari danni e potendo quindi proseguire, e nell'affrontare la Schumacher-S Nico Rosberg centra Rubens Barrichello, danneggiando la sua ala anteriore e mandando il brasiliano nella ghiaia. Gi\u00e0 verso la fine del primo giro la pioggia aumenta la sua intensit\u00e0, costringendo i piloti a montare gomme da bagnato: Raikkonen imbocca l'entrata della corsia box, ma scivola e ritorna sul tracciato, ed \u00e8 quindi costretto a rimanere in pista fino al giro dopo, perdendo cos\u00ec molto tempo.\nSi fermano quindi ai box Massa, Alonso, Webber, Button, Kovalainen, le due Toro Rosso di Speed e Liuzzi, Davidson, Ralf Schumacher, Rosberg, Barrichello, Hamilton, Sutil e le due Bmw; gli altri restano fuori sperando che la pioggia smetta subito. Ma le condizioni peggiorano e la pioggia diventa di fatto un violentissimo nubifragio. Tra il secondo e il terzo giro, infatti, a causa del tremendo aquaplaning, Jenson Button, Nico Rosberg, Adrian Sutil, le due Toro Rosso escono di scena tutti alla prima curva.\nAnche Lewis Hamilton esce di pista in curva 1 a causa dell'acqua, ma viene rimesso in pista da una gru avendo tenuto il motore acceso. Quindi esce la Safety Car, ma rimane fuori solo per un giro, dato che la gara viene sospesa. Markus Winkelhock con la Spyker si ritrova quindi incredibilmente leader della corsa, avendo passato R\u00e4ikk\u00f6nen in pista nel corso del secondo giro, grazie alla strategia di cambiare gli pneumatici dopo il giro di riscaldamento, partendo di conseguenza dalla pit lane. Dopo quindici minuti, si riparte con due giri dietro la safety car. Alla ripartenza Felipe Massa e Fernando Alonso passano, come tutti gli altri, subito la Spyker di Markus Winkelhock anche a causa del fatto che quest'ultimo monta le gomme da bagnato sperando in un ritorno della pioggia (le altre vetture sono con gomme intermedie), mentre Kimi R\u00e4ikk\u00f6nen \u00e8 settimo; Lewis Hamilton aveva potuto sdoppiarsi dietro la safety e aveva giocato la carta delle gomme da asciutto prima di riunirsi al gruppo. La pista \u00e8 per\u00f2 ancora troppo bagnata e viene nuovamente doppiato da buona parte del plotone dopo anche un'escursione nella ghiaia.\nDavanti quindi Felipe Massa, Fernando Alonso e le due Red Bull che si scambiano le posizioni nei primi giri, con Webber che alla fine torna davanti. Kovalainen \u00e8 quinto davanti a Kimi R\u00e4ikk\u00f6nen che non riesce a passare. Il ferrarista monta gomme da asciutto al giro 11, uno prima dei leader e, grazie a questa mossa, sale al terzo posto. Ad imitarlo \u00e8 l\u2019ottimo Alexander Wurz che diventa quinto, dietro Webber, quando tutti sono passati a gomme da asciutto. Al giro 18 Kovalainen infila Wurz alla prima curva, ma gi\u00e0 nove giri dopo si ferma per la terza sosta, scivolando indietro. Al giro 19, intanto, due piloti di casa si toccano: dopo la NGK, Nick Heidfeld \u00e8 pi\u00f9 veloce di Ralf Schumacher, nono, e tenta il sorpasso alla Coca-Cola Kurve, per\u00f2 Ralf lo chiude e finisce fuori pista, gara finita per Ralf e non per Nick, che il giro successivo, al passaggio sul traguardo alza il braccio per scusarsi.\nIn questa fase Massa \u00e8 velocissimo e allunga su Alonso, alle spalle del quale rinviene R\u00e4ikk\u00f6nen. Al trentacinquesimo giro, tuttavia, Kimi R\u00e4ikk\u00f6nen ha un problema idraulico e si ritira, lasciando il podio a uno tra Mark Webber e Alexander Wurz. La terza e, in teoria, ultima sosta del leader cambia i rapporti di forza in testa. Dopo aver toccato uno svantaggio massimo di 8\u201d5, Alonso inizia a girare pi\u00f9 velocemente di Massa riducendo il distacco a 4\u201d5 quando mancano una decina di passaggi; sempre troppi non fosse che a sette giri dal termine inizia a piovere e i piloti si fermano a montare gomme da bagnato. Due giri dopo, Fernando Alonso, molto pi\u00f9 veloce di Felipe Massa, inizia a tallonarlo e lo supera alla Ford, nel corso del cinquantaseiesimo giro, con un leggero contatto. I due polemizzeranno poi a fine gara, prima di salire sul podio. Per la Scuderia Ferrari \u00e8 una delusione, che chiude un weekend iniziato nel migliore dei modi, con la pole di Kimi R\u00e4ikk\u00f6nen. A premiare la McLaren sul podio ci sar\u00e0 Michael Schumacher, che dovr\u00e0 consegnare il premio costruttori al team rivale della rossa, di cui \u00e8 consulente.\nCon il terzo successo stagionale, Alonso si porta a soli due punti da Hamilton, che chiude nono di poco dietro a Kovalainen. Webber salva il podio arrivando praticamente in volata con l\u2019arrembante Wurz."}
{"id": "1244576", "revid": "1934489", "url": "https://it.wikipedia.org/wiki?curid=1244576", "title": "Rugby a 15 nel 1952", "text": "Nel 1952 si segnala:\nLa nazionale Italiana.\nTre match per l'Italia nel 1952. Tutti e tre per la Coppa Europa. Due successi con e poi la sconfitta con la \nI Barbarians.\nNel 1952 la squadra ad inviti dei Barbarians ha disputato i seguenti incontri:"}
{"id": "1244583", "revid": "1305772", "url": "https://it.wikipedia.org/wiki?curid=1244583", "title": "L\u00fcben", "text": ""}
{"id": "1244584", "revid": "293377", "url": "https://it.wikipedia.org/wiki?curid=1244584", "title": "Luigi Scarabello", "text": "In ambito cinematografico \u00e8 noto anche con lo pseudonimo Sergio Landi.\nBiografia.\nNel 1940 spos\u00f2 l'attrice Lilia Silvi, all'epoca considerata la \"Shirley Temple\" italiana. Con lei rimarr\u00e0 67 anni, tutta la vita. Ebbero tre figli due femmine e un maschio e quattro nipoti.\nDurante la Seconda guerra mondiale insieme alla moglie si rifugi\u00f2 in una loro propriet\u00e0 a Montabone, ove collabor\u00f2 con le locali formazioni partigiane, nascondendo talvolta i combattenti.\n\u00c8 deceduto a Nettuno all'et\u00e0 di 91 anni.\nCarriera.\nCalciatore.\nCaratteristiche tecniche.\nDotato di ottima tecnica e visione di gioco, era caratterizzato per\u00f2 dall'essere un po' leggero, cosa che lo svantaggiava sui campi pesanti e nel gioco duro.\nClub.\nHa militato per tre stagioni nello e per cinque nel , con cui vinse la Coppa Italia 1936-1937 giocando anche la finale contro la .\nDopo la parentesi come attore torn\u00f2 a giocare a calcio nella stagione 1946-1947 con i cadetti del , retrocedendo in terza serie.\nNazionale.\nCon la Nazionale italiana di calcio ha conquistato la medaglia d'oro ai Giochi Olimpici di Berlino del 1936. \u00c8 l'unico calciatore italiano ad essere stato convocato in nazionale durante la militanza in un club di Serie C.\nAllenatore.\nNel dopoguerra intraprese con scarsa fortuna la carriera di allenatore, ancora nello Spezia, di cui fu anche direttore tecnico nelle annate 1957-1959 e 1964-1969.\nCinema.\nScarabello partecip\u00f2 nel 1941 anche a due film interpretati dalla moglie Lilia Silvi come attore (\"Barbabl\u00f9\" e \"Violette nei capelli\"), e successivamente assistente regista in altri tre, con lo pseudonimo di Sergio Landi. La stessa Silvi per\u00f2 afferm\u00f2 in una intervista del 2012 che il marito non era particolarmente dotato per la recitazione. "}
{"id": "1244585", "revid": "84604", "url": "https://it.wikipedia.org/wiki?curid=1244585", "title": "Attinolite", "text": ""}
{"id": "1244587", "revid": "29803", "url": "https://it.wikipedia.org/wiki?curid=1244587", "title": "Windows Vienna", "text": ""}
{"id": "1244591", "revid": "57342", "url": "https://it.wikipedia.org/wiki?curid=1244591", "title": "Ma\u00efwenn", "text": "Biografia.\nProveniente da una famiglia di artisti (la madre \u00e8 l'attrice franco algerina Catherine Belkhodja, i suoi fratelli e sorelle Jowan Le Besco, Isild Le Besco, L\u00e9onor Graser e Kolia Litscher fanno tutti gli attori), inizia a comparire sul palcoscenico del Conservatorio sotto la direzione di Aur\u00e9lien Recoing. \u00c8 notata da Antoine Vitez che le offre un ruolo in \"Hippolyte de Garnier\" al Teatro nazionale di Chaillot. Recita poi al teatro Bobino sotto la direzione di Daniel Mesguich prima di partecipare a un dramma di Marivaux e a un altro di Kafka, \"Le terrier (La tana)\", tutti due diretti da Fr\u00e9d\u00e9ric Keppler.\nIl regista Jean-Loup Hubert le offre il suo primo ruolo cinematografico in \"L'anno prossimo se tutto va bene\" (1981) con Isabelle Adjani, Thierry Lhermitte e Marie-Anne Chazel. Sotto la direzione di Jean Becker recita nel ruolo di Isabelle Adjani bambina in \"L'estate assassina\" (1983) con Michel Galabru. Francis Girod le affida il ruolo di protagonista femminile in \"Lacenaire\" (1990) con Daniel Auteuil, mentre Herv\u00e9 Palud le offre il ruolo principale in \"La ragazzina\" (1991) con Johnny Hallyday.\nNegli Stati Uniti interpreta la diva de \"Il quinto elemento\" (1997), poi si cimenta in un ruolo nell'horror \"Alta tensione\" (2003) di Alexandre Aja con C\u00e9cile de France, e interpreta il ruolo della giovane cantante cinica nel film \" Le Courage d'aimer\" di Claude Lelouch.\nIn televisione recita in due film, \"Il Natale di Maigret\" e \"Double Face\", poi nella serie televisiva \"La famille Ramdane\". Scrive per il teatro \"Il cece\", una commedia che interpreta da sola al teatro Caf\u00e9 de la Gare, sotto la direzione del regista Orazio Massaro, che ne assume la riorganizzazione drammaturgica e la messa in scena. Proseguendo la sua attivit\u00e0 di sceneggiatrice, scrive il suo primo cortometraggio \"Sono un'attrice\" (2004), interpretato dalla figlia Shanna.\nMa\u00efwenn scrive, produce e realizza il suo primo lungometraggio, \"Perdonatemi\", uscito in Francia nel novembre 2006, in cui ha il ruolo principale: \u00e8 il racconto autobiografico di una ragazza che si ribella contro il padre che la picchiava quando era piccola. Per questo film ottiene due candidature ai Premi C\u00e9sar, per la migliore opera prima e per la miglior promessa femminile.\nNel 2011 vince il premio della giuria al Festival di Cannes con la sua terza opera da regista, \"Polisse\"."}
{"id": "1244594", "revid": "63727", "url": "https://it.wikipedia.org/wiki?curid=1244594", "title": "Delahaye 24/27 HP", "text": ""}
{"id": "1244596", "revid": "63727", "url": "https://it.wikipedia.org/wiki?curid=1244596", "title": "Delahaye Type 10B", "text": ""}
{"id": "1244599", "revid": "125951196", "url": "https://it.wikipedia.org/wiki?curid=1244599", "title": "David di Donatello per la migliore canzone originale", "text": "Il David di Donatello per la migliore canzone originale \u00e8 un premio cinematografico assegnato annualmente nell'ambito dei David di Donatello, a partire dalla edizione del 2005. In precedenza era stato assegnato in tre sole occasioni, nelle edizioni del 1987 del 1989 e del 1990.\nVincitori e candidati.\nI vincitori sono indicati in grassetto."}
{"id": "1244603", "revid": "287204", "url": "https://it.wikipedia.org/wiki?curid=1244603", "title": "Crotalus mitchellii", "text": "Crotalus mitchellii, noto comunemente come crotalo chiazzato, \u00e8 una specie velenosa di serpente, che si trova negli Stati Uniti sudoccidentali e Messico settentrionale. Cinque sottospecie sono attualmente riconosciute, compresa la tipica forma qui descritta.\nDescrizione.\nIn genere, questa specie non supera i 100\u00a0cm di lunghezza, gli esemplari maschi adulti fra 90 e 100\u00a0cm. La specie che si trova sull'isola Angel de la Guarda \u00e8 nota per essere pi\u00f9 grande, la massima lunghezza registrata \u00e8 stata di 136,7\u00a0cm. Invece, soltanto gli esemplari dell'isola El Muerto raggiungono un massimo di 63,7\u00a0cm.\nHabitat.\nSi trova nel sudovest degli USA e a nord del Messico. Negli USA varia dalla California centrorientale e meridionale, Nevada sudoccidentale, Utah sudoccidentale e Arizona occidentale. Nel Messico si trova nella maggior parte della Baja California, incluso Baja California Sur. Abita anche un numero di isole nel golfo di California, come l'isola Angel de la Guardia, Carmen, Cerralvo, El Muerto, Esp\u00ecritu Santo, Monserrate, Piojo, Salsipuedes, San Jos\u00e9 e pure nell'isola Santa Margherita, a poca distanza dalla costa di Baja California Sur.\nTassonomia.\nGrismer (1999) ha intuito che C. m. angelensis e C. m. muertensis sono due specie distinte, a causa principalmente alle differenze nella dimensione del corpo."}
{"id": "1244605", "revid": "1228648", "url": "https://it.wikipedia.org/wiki?curid=1244605", "title": "Villamontagna", "text": "Villamontagna \u00e8 una frazione di Trento situata sul monte Calisio, a circa 5 chilometri dalla citt\u00e0. \nNegli anni 90, il sobborgo ha subito un forte incremento demografico e ad oggi abitano oltre 1200 persone.\nAssieme a Cognola, Martignano, Moi\u00e0, Montevaccino, San Don\u00e0 di Cognola, San Vito di Cognola e Tavernaro forma la circoscrizione amministrativa numero 6 di Argentario di Trento.\nStoria.\nLa storia del paese \u00e8 legata a quella di Trento, la prima citazione risale al 1200 quando gli abitanti erano \u201cservi\u201d del Vescovo della citt\u00e0. Nel 1512 ebbe inizio una prima autonomia civile (costituzione della Regola). Questo port\u00f2, qualche decennio dopo alla costruzione di una chiesa, consacrata il 6 novembre 1583. Dopo due secoli, nel 1775, alla comunit\u00e0 fu concesso di avere un proprio curato, il primo fu don Sebastiano Brugnara da Mosana. \nNel 1787 fu edificata l'attuale chiesa barocca, costruita sul luogo della precedente posta al centro del paese (consacrata nel 1816, fu ornata e dipinta successivamente da Domenico Zeni e Karl Henric) e ad inizio 1990 abbellita con la piccola grotta dedicata alla madonna di Lourdes.\nIl comune di Villamontagna fu annesso a quello di Cognola nel 1900, e quest'ultimo a quello di Trento vent'anni dopo.\nNel 1909 fu edificata la scuola \"Natale Tomasi\" (chiusa nel 1999), mentre sei anni prima fu avviata la scuola materna del paese in canonica gestita dalla maestra \"Angela\".\nNel 1923 fu costruita l'attuale scuola materna \"Carli\", oggi paritaria equiparata, affiancata al nuovo parco pubblico essa rappresenta un piccolo gioiello per la comunit\u00e0.\nAd oggi il paese si caratterizza per la numerosa presenza di comitati e gruppi di attivit\u00e0, rendendo quindi la comunit\u00e0 viva ed unita.\nNote.\nLe Cave di Pila costituiscono un secolare luogo d'estrazione di pietra calcarea da parte dei cavatori \"predaroi\", tale pietra \u00e8 anche chiamata verdello o rossiccia. Essa ha trovato largo impiego nell'urbanizzazione di Trento e nella costruzione del monumento a Cesare Battisti ben visibile sul Doss Trent. Nella parte della cava ormai disusa, \u00e8 stato costruito un piccolo parco, ove si esibiscono cori locali o rappresentazioni varie. \nIl rifugio Campel, sopra il paese, \u00e8 poco distante dal centro abitato e fu costruito dal gruppo Alpini del luogo nel 1975, ad oggi appartiene alla ASUC locale.\nPartendo dalla piazza del paese (capolinea servizio urbano) si accede comodamente al monte Calisio per facili escursioni che collegano Civezzano, Martignano, Montevaccino e in breve tempo anche il lago di Santa Colomba."}
{"id": "1244607", "revid": "124679094", "url": "https://it.wikipedia.org/wiki?curid=1244607", "title": "Unione Calcio Sampdoria 1990-1991", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1990-1991.\nStagione.\nDopo aver vinto la Coppa delle Coppe nella stagione precedente, nell'estate 1990 la Sampdoria procedette all'acquisto del sovietico Oleksij Mychajly\u010denko. Nei primi turni di Coppa Italia, i doriani eliminarono il e la ; contesero inoltre la Supercoppa UEFA al , vincitore dell'ultima Coppa Campioni, uscendone sconfitti, all'andata fin\u00ec 1-1 e al ritorno persero 0-2. In campionato i liguri avevano conquistato, a fine ottobre, il comando della classifica battendo gli stessi rossoneri; il titolo d'inverno fu per\u00f2 conquistato dall' che, malgrado la disfatta nello scontro diretto, super\u00f2 i blucerchiati per due punti a conclusione del girone di andata.\nLa Sampdoria emerse nella fase di ritorno, in cui nessuna avversaria riusc\u00ec ad averne ragione. Sorpassati i nerazzurri a fine febbraio, poche settimane pi\u00f9 tardi il Milan cadde al Marassi. All'eliminazione in Coppa delle Coppe, maturata nei quarti di finale, i doriani reagirono mantenendo un vantaggio rassicurante sulle inseguitrici. \nL'allungo decisivo fu piazzato nel mese di maggio, quando la vittoria sull'Inter - unita alla successiva battuta d'arresto dei nerazzurri per mano del - rese incolmabile il distacco; lo Scudetto, il primo nella storia del club, venne vinto aritmeticamente grazie al 3-0 sull'ormai retrocesso . Concluso il torneo con 5 punti di margine sulle milanesi, la Sampdoria sfior\u00f2 l'accoppiata di trofei: nella finale di Coppa Italia, si arrese per\u00f2 alla .\nMaglie e sponsor.\nPer la stagione 1990-1991 viene introdotto lo sponsor tecnico Asics, e confermato quello ufficiale ERG."}
{"id": "1244611", "revid": "142475", "url": "https://it.wikipedia.org/wiki?curid=1244611", "title": "Crotalus Mitchellii", "text": ""}
{"id": "1244615", "revid": "6923", "url": "https://it.wikipedia.org/wiki?curid=1244615", "title": "Obiter dictum", "text": "Obiter dictum (alla lettera: \"detto incidentalmente\"), al plurale \"obiter dicta\", \u00e8 un'espressione latina usata nell'ambito del diritto, soprattutto nei sistemi giuridici di tradizione anglosassone (\"common law\"), nei quali le sentenze dei giudici hanno un valore vincolante per i successivi giudizi (\"stare decisis\"), ma non per le questioni affrontate in via solo incidentale.\nIn Inghilterra e nel Galles, tuttavia, anche le questioni \"obiter dicta\" hanno una loro influenza e tale principio \u00e8 stato accolto anche dalla Corte suprema dell'India.\nAnche nel diritto continentale europeo l'espressione \"obiter dictum\" \u00e8 usata per indicare le questioni affrontate solo in via incidentale e che, in senso tecnico, non formano il \"giudicato\"."}
{"id": "1244618", "revid": "339392", "url": "https://it.wikipedia.org/wiki?curid=1244618", "title": "Eberardo IV di Wurttemberg", "text": ""}
{"id": "1244619", "revid": "287204", "url": "https://it.wikipedia.org/wiki?curid=1244619", "title": "Heinrich Muller", "text": ""}
{"id": "1244621", "revid": "287204", "url": "https://it.wikipedia.org/wiki?curid=1244621", "title": "Ludovico I di Wurttemberg-Urach", "text": ""}
{"id": "1244625", "revid": "287204", "url": "https://it.wikipedia.org/wiki?curid=1244625", "title": "Idrocolloide", "text": "Lidrocolloide \u00e8 una sostanza che si trova in uno stato colloidale formata da acqua quale fase disperdente e da una fase dispersa (normalmente molecole polisaccaridiche che formano le fibre che trattengono la molecola di acqua). \nGli idrocolloidi possono trovarsi come idrosol, liquido viscoso, e idrogel, massa solida gelatinosa, in relazione al contenuto in acqua. Gli idrocolloidi possono essere sia reversibili che irreversibili. Ad esempio, l'agar agar rappresenta un idrocolloide reversibile in grado di esistere sia in uno stato di gel che in uno di sol.\nMolti idrocolloidi derivano da fonti naturali, come la carragenina, la gelatina animale e la pectina. Sono sostanze che messe a contatto con l'acqua si rigonfiano a tal punto da assumere una forma solida o semisolida. Tra i principali idrocolloidi si ricordano anche gli alginati e le bentoniti. Gli alginati sono di origine vegetale e vengono estratti da alghe marine. In cosmesi queste sostanze vengono utilizzate per l'allestimento di cosmetici detti gelee a base di principi attivi solubili in acqua."}
{"id": "1244626", "revid": "834", "url": "https://it.wikipedia.org/wiki?curid=1244626", "title": "Inquinanti organici persistenti", "text": ""}
{"id": "1244628", "revid": "287204", "url": "https://it.wikipedia.org/wiki?curid=1244628", "title": "Ludovico II di Wurttemberg-Urach", "text": ""}
{"id": "1244631", "revid": "1318658", "url": "https://it.wikipedia.org/wiki?curid=1244631", "title": "Soft law", "text": "La locuzione soft law, prestito non adattato dall'inglese, indica nel linguaggio giuridico norme prive di efficacia vincolante diretta. \nLa ragione del ricorso a norme del genere pu\u00f2 stare nell'esigenza di creare una disciplina flessibile, in grado di adattarsi alla rapida evoluzione che caratterizza certi settori della vita economica o sociale oppure di recepire all'interno dell'ordinamento norme di \"soft law\" emanate da organizzazioni internazionali. \nOrigine concettuale.\nIl concetto nasce nel diritto internazionale degli anni settanta del XX secolo come strumento alternativo al trattato internazionale, utilizzato quando, per vari motivi, le parti non vogliono o non possono ricorrere al medesimo.\nIl concetto \u00e8 piuttosto sfumato, denotando una variegata gamma di fenomeni normativi: dai \"codici di autoregolamentazione\" adottati da singole imprese o altre organizzazioni, ai \"codici deontologici\" o simili adottati da associazioni professionali o di categoria; da taluni atti di diritto internazionale, alle raccolte di principi e regole, di origine spontanea, elaborate da organizzazioni nazionali o internazionali, governative o non governative, sebbene le loro norme possano essere successivamente recepite in un trattato.\nSi pu\u00f2 far rientrare nella \"soft law\" anche l'odierna \"lex mercatoria\", il corpo di regole create dalla comunit\u00e0 dei commercianti per le esigenze del commercio internazionale. Si tratta di regole di diversa origine, sorte soprattutto dalla prassi (in particolare quella desumibile dalle decisioni di alcune importanti camere internazionali di arbitrato), la cui natura \u00e8, peraltro, molto controversa, tanto che c'\u00e8 chi ne nega l'esistenza.\nCaratteri generali.\nLa \"soft law\" si contrappone, quindi, ai tradizionali strumenti di normazione (leggi, regolamenti ecc. la cosiddetta \"hard law\"), emanati secondo determinate procedure da soggetti che ne hanno l'autorit\u00e0 (parlamenti, governi ecc.), i quali producono norme dotate di efficacia vincolante nei confronti dei destinatari.\nGli accordi di questo genere non creano obblighi giuridici tra le parti contraenti (secondo il principio \"pacta sunt servanda\") ma solo impegni politici il cui rispetto \u00e8 rimesso alla volont\u00e0 delle parti. Tuttavia anche gli atti normativi veri e propri possono produrre norme di \"soft law\" qualora scelgano di imporre al destinatario obblighi non vincolanti sul piano giuridico (\"soft obligation\").\nIn mancanza di un'efficacia vincolante diretta, la garanzia dell'osservanza delle norme di \"soft law\" riposa sul fatto che chi le ha emanate coincide con il loro destinatario (\"autoregolamentazione\") oppure sull'autorevolezza del soggetto che le ha emanate e, quindi, sulla forza persuasiva di quest'ultimo. Tali norme non danno luogo a situazioni giuridiche soggettive direttamente tutelabili in sede giurisdizionale; ci\u00f2 non toglie che il giudice ne possa tenere indirettamente conto.\nIn altri casi, le norme emanate possono definirsi di \"soft law\" in quanto si limitano a fissare principi di carattere generale lasciando ai destinatari margini pi\u00f9 o meno ampi di autonomia nella scelta dei modi con cui dare attuazione alle norme stesse. Un esempio \u00e8 quello delle direttive e delle linee guida adottate dall'Unione europea che, nello stabilire norme di base (la \"cornice giuridica\") vincolanti per tutti gli Stati membri, rimettono comunque all'autonoma determinazione di questi ultimi la scelta della forma puntuale in cui recepirle negli ordinamenti nazionali. \nTale scelta pu\u00f2 essere considerata un'applicazione del principio di proporzionalit\u00e0 del diritto comunitario, come definito dall'art. 5, par. 4, co. 1 del Trattato sull'Unione Europea, il quale afferma: \"Il contenuto e la forma dell'azione dell'Unione si limitano a quanto necessario per il conseguimento degli obiettivi dei trattati\".\nNel diritto dell'economia.\nL'adesione alla logica del mercato impone che la normativa in campo bancario e finanziario sia composta da regole rigide, che ripetono il tradizionale schema delle fonti (cd. hard law) e da regole pi\u00f9 flessibili, che recepiscano le istanze degli operatori (cd. soft law). A seguito della deregulation, gli spazi di libert\u00e0 hanno consentito agli intermediari di adottare spontaneamente comportamenti conformi alle indicazioni delle autorit\u00e0 di settore o di altri soggetti, sulla base di mere considerazioni di opportunit\u00e0. \nConsegue uno specifico rilievo della soft law nell'ambito del mercato dei capitali, nonostante la recente crisi finanziaria abbia dimostrato che tali regole non siano adatte a fronteggiare gli effetti negativi delle turbolenze.\nNel diritto internazionale.\nUn altro strumento normativo utilizzato nel diritto internazionale che si pu\u00f2 fare rientrate nel concetto di \"soft law\" \u00e8 la \"raccomandazione\", atto emanato da un'organizzazione internazionale che indica al destinatario un comportamento da tenere per conseguire determinati risultati ritenuti desiderabili, ma le cui prescrizioni non danno luogo a sanzione in caso d'inosservanza. Un esempio sono le raccomandazioni emanate dall'Unione europea.\nUtilizzo del concetto in altri ambiti.\nBioetica.\nUn esempio di materia in cui la \"soft law\" ha un ruolo rilevante \u00e8 la bioetica. Le principali dichiarazioni internazionali in materia (Codice di Norimberga, Dichiarazione di Helsinki, Rapporto Belmont, Principi di Barcellona ecc.) offrono un comune punto di riferimento per affrontare e stimolare il dibattito in ambito etico; sono, inoltre, un'occasione per adottare degli standard in paesi dove in precedenza la materia era poco o per nulla disciplinata.\nL'UNESCO \u00e8 stata in prima linea per l'elaborazione di standard internazionali che avessero l'obiettivo di incoraggiare e guidare gli stati membri delle Nazioni Unite per assicurare che le attivit\u00e0 biomediche fossero portate avanti con il pieno rispetto della dignit\u00e0 dell'uomo e dei suoi diritti inviolabili. Secondo alcuni autori la \"soft law\" ha avuto un ruolo importante nella regolamentazione di tali diritti, promuovendo una visione globale del loro rispetto e della loro tutela."}
{"id": "1244633", "revid": "484362", "url": "https://it.wikipedia.org/wiki?curid=1244633", "title": "Museo civico archeologico Eno Bellis", "text": "Il Museo civico archeologico \"Eno Bellis\" di Oderzo \u00e8 un Museo archeologico fondato nel 1876, che ospita solo una parte del patrimonio archeologico emerso dal sottosuolo del comprensorio opitergino ed attualmente in fase di sistemazione.\nIl museo \u00e8 stato allestito con un percorso cronologico diviso nelle otto sale che racconta la storia della citt\u00e0, partendo dall'epoca preistorica e Paleoveneta, passando per l'et\u00e0 romana, epoca in cui la citt\u00e0 raggiunse il suo massimo splendore.\nDi particolare pregio \u00e8 il ciclo di mosaici della caccia, diventati uno dei simboli della citt\u00e0.\nDal 1957 al 1997 ha trovato sede in un piccolo edificio di fianco al Municipio oggi demolito. Essendo questo edificio inadeguato ad ospitare i reperti, nel 1999 il museo \u00e8 stato trasferito nei due piani della \"Barchessa\" di palazzo Foscolo, restaurata allo scopo. Si tratta di un edificio tipico dell'architettura veneta, di propriet\u00e0 della parrocchia di Oderzo fino al 1996.\nIl museo \u00e8 stato intitolato ad Eno Bellis (1905-1986), principale studioso della storia della citt\u00e0 del XX secolo."}
{"id": "1244636", "revid": "87909", "url": "https://it.wikipedia.org/wiki?curid=1244636", "title": "Museo Civico Archeologico Eno Bellis", "text": ""}
{"id": "1244639", "revid": "110157", "url": "https://it.wikipedia.org/wiki?curid=1244639", "title": "Fire Garden", "text": "Fire Garden \u00e8 il quarto album di Steve Vai del 1996 (infatti Alien Love Secrets \u00e8 considerato un EP).\n\"Fire Garden\" \u00e8 diviso in due fasi (\"phases\"). La prima comprende tutti i brani da \"There's a Fire in the House\" a \"Fire Garden Suite\" ed \u00e8 completamente strumentale tranne che per due tracce: in \"Whookam\" si pu\u00f2 sentire la voce di Devin Townsend, che aveva gi\u00e0 preso parte alla registrazione dell'album Sex &amp; Religion, mentre verso la fine di \"Fire Garden Suite\" si sente la voce dello stesso Vai. Il resto dell'album presenta il chitarrista come cantante in ogni canzone, esclusa \"Warm Regards\", che \u00e8 l'unico pezzo strumentale della seconda \"fase\".\nL'idea iniziale era creare un doppio album, ma al momento di registrarlo Vai decise di inserire tutte le canzoni in un solo disco, grazie al nuovo formato CD da 80 minuti (invece degli standard 74).\n\"Dyin' Day\" venne scritta insieme ad Ozzy Osbourne durante la composizione dell'album Ozzmosis di Ozzy, che venne pubblicato nel 1995. Un'altra canzone composta nello stesso periodo (\"My Little Man\") compare all'interno di Ozzmosis, sul quale \u00e8 riportato che \u00e8 stata scritta con il contributo di Vai.\nTracce.\nTutte le tracce scritte da Steve Vai, eccetto dove indicato."}
{"id": "1244640", "revid": "1784425", "url": "https://it.wikipedia.org/wiki?curid=1244640", "title": "Jusuf Habibie", "text": "Biografia.\nNato a Pare-Pare nel Sulawesi Meridionale, consegu\u00ec gli studi presso il Bandung Institute of Technology.\nAll'et\u00e0 di quattordici anni, entr\u00f2 in contatto con il celebre tenente-colonnello Suharto, che si trovava nella regione per sedare una rivolta separatista nel Makassar e aveva la sua residenza proprio di fronte all'abitazione degli Habibie, molto presto Suharto divenne amico di famiglia degli Habibie, e si occup\u00f2 di loro quando mor\u00ec il capofamiglia.\nNel decennio 1955-1965 studi\u00f2 ingegneria aerospaziale presso la RWTH Aachen, in Germania, dove si diplom\u00f2 nel 1960 e ottenne il dottorato nel 1965. Successivamente lavor\u00f2 alla Messerschmitt-B\u00f6lkow-Blohm GmbH ad Amburgo.\nNel 1974 Suharto invi\u00f2 Ibnu Sutowo in Germania per incontrare Habibie e convincerlo a fare ritorno in Indonesia, per assumere il ruolo di consigliere per gli affari tecnici del Presidente."}
{"id": "1244642", "revid": "767487", "url": "https://it.wikipedia.org/wiki?curid=1244642", "title": "Amarynthos", "text": "Amarynthos () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 7.356 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Eretria.\nStoria.\nFamosa nell'antichit\u00e0 col nome di \"Amarinto\" (in greco antico: \"\u1f08\u03bc\u03b1\u03c1\u03cd\u03bd\u03b8\u03b9\u03b1\") in quanto vi si svolgevano le splendide Amarisie (\"\u1f08\u03bc\u03b1\u03c1\u03cd\u03c3\u03b9\u03b1\" o \"\u1f08\u03bc\u03b1\u03c1\u03cd\u03bd\u03b8\u03b9\u03b1\") in onore di Artemide."}
{"id": "1244646", "revid": "1711941", "url": "https://it.wikipedia.org/wiki?curid=1244646", "title": "L\u00e9onor Graser", "text": "\u00c8 la quarta dei cinque figli dell'attrice e giornalista franco-algerina Catherine Belkhodja. \u00c8 la sorella dell'attrice Ma\u00efwenn Le Besco, mentre il suo fratello maggiore \u00e8 il documentarista Jowan Le Besco, capo operatore dei due film scritti e realizzati dalla sua altra sorella: \"Isild Le Besco, Demi tarif\" (Mezza tariffa) e \"Charly\". \u00c8 attore anche il fratello minore Kolia Litscher.\nBiografia.\nEx-allieva del Conservatorio Nazionale di Musica di Parigi, ha svolto degli studi di musica part time, prima di andare al liceo Carlomagno ed al liceo Turgot a Parigi. Da bambina, L\u00e9onor ha frequentato la Scuola di canto corale di Parigi e ha dato numerosi concerti all'opera Bastiglia, alla Citt\u00e0 della Villette, alla Cattedrale di Notre-Dame, al Teatro del Chatelet, alla Casa della Radio o allo Zenit.\nDa giovane \u00e8 comparsa in \"Le Tombeau d'Alexandre\" (\"Il sepolcro d'Alessandro\") di Chris Marker. Ha dato la replica a Claude Brasseur in un film di Alain Bonnot, prima di recitare in \"Le mur aux f\u00e9es\" (\"Il muro alle fate\") di Michel L\u00e9viant. Mentre era ancora un'adolescente, ha partecipato al primo film di scuola d'Emmanuelle Bercot, \"La Puce\" (\"La pulce\"), che ha ottenuto una derogazione speciale di proiezione nelle sale.\nHa recitato poi sotto la direzione di Beno\u00eet Jacquot e Michel L\u00e9viant."}
{"id": "1244652", "revid": "486946", "url": "https://it.wikipedia.org/wiki?curid=1244652", "title": "Eberardo V di Wurttemberg", "text": ""}
{"id": "1244653", "revid": "1373059", "url": "https://it.wikipedia.org/wiki?curid=1244653", "title": "Premio Nazionale Carriera Esemplare &quot;Gaetano Scirea&quot;", "text": "Il Premio Nazionale Carriera Esemplare \"Gaetano Scirea\", pi\u00f9 noto come Premio Scirea, \u00e8 un premio calcistico, nato nel 1992, dedicato all'omonimo ex calciatore e bandiera della Juventus Football Club e Nazionale italiana.\nIl Memorial Gaetano Scirea under 14, giunto nel 2014 alla XXV edizione \u00e8 un torneo di calcio organizzato dal Gruppo Sportivo Serenissima S. Pio X in collaborazione con il Comune di Cinisello Balsamo. La manifestazione, rivolta alla categoria giovanissimi di squadre professionistiche, \u00e8 uno degli eventi sportivi pi\u00f9 seguiti e apprezzati a livello nazionale. A testimoniarlo il valore delle squadre e la qualit\u00e0 tecnica espressa sul campo, compresa l'attenzione con cui viene seguito dal pubblico e dalla stampa sportiva.\nIl premio \"carriera esemplare\", giunto nel 2011 alla XX edizione, \u00e8 indetto dall'Amministrazione Comunale di Cinisello Balsamo in collaborazione con l'Unione Stampa Sportiva Italiana (U.S.S.I.), con il patrocinio del Gruppo Lombardo Giornalisti Sportivi (G.L.G.S.). Viene assegnato ad un giocatore over 30 che si sia contraddistinto in campo per lealt\u00e0 e correttezza sportiva, qualit\u00e0 che contraddistinsero Gaetano Scirea. La premiazione avviene presso la cittadina lombarda durante il torneo gi\u00e0 citato.\nTradizionalmente la nomina comprendeva solo giocatori italiani, nel 2010 si \u00e8 invece deciso sulla possibilit\u00e0 di attribuire il premio a calciatori stranieri che militano in Serie A da almeno 10 anni. Primo, e finora unico, straniero a trionfare \u00e8 stato l'argentino Javier Zanetti.\nNel 2013 \u00e8 stato inoltre riconosciuto un premio speciale a Stefano Borgonovo, ex calciatore di Milan e Fiorentina colpito dalla SLA e venuto a mancare nel mese di giugno."}
{"id": "1244654", "revid": "124123", "url": "https://it.wikipedia.org/wiki?curid=1244654", "title": "Roger Tayler", "text": "Ha collaborato con Fred Hoyle e Stephen Hawking all'universit\u00e0 di Cambridge sui problemi della produzione di elio in cosmologia. Nel 1969 \u00e8 stato nominato professore di astronomia del Gresham College di Londra."}
{"id": "1244660", "revid": "729019", "url": "https://it.wikipedia.org/wiki?curid=1244660", "title": "Ciclotimia", "text": "In psichiatria e psicologia clinica la ciclotimia (detta anche \"disturbo ciclotimico\" o \"disturbo bipolare di tipo ciclotimico\") \u00e8 un disturbo dell'umore, caratterizzato da periodi alternanti di depressione e di ipomania. Per parlare di ciclotimia, l'alternanza dei due stati deve protrarsi per almeno due anni. Talvolta ci sono dei periodi di normalit\u00e0, in cui l'umore \u00e8 stabile, che non durano per\u00f2 per pi\u00f9 di due mesi.\nL'individuo ciclotimico soffre dunque l'alternarsi di periodi di iperattivit\u00e0, creativit\u00e0 e spirito di iniziativa, con periodi di ipersonnia, apatia, lentezza di riflessi e difficolt\u00e0 nella concentrazione. Normalmente durante le fasi di ipomania il soggetto intraprende progetti anche grandiosi affrontati con grande entusiasmo per poi essere abbandonati appena sopraggiunge la fase depressiva.\nTuttavia i sintomi dell'ipomania e della depressione non sono mai cos\u00ec gravi da compromettere gravemente la vita sociale e lavorativa dell'individuo. La ciclotimia \u00e8 dunque una forma meno invalidante del disturbo bipolare: l'ipomania non raggiunge i livelli della vera mania, e pi\u00f9 che di depressione si pu\u00f2 parlare di distimia.\nDiagnosi differenziale.\nQuesto disturbo \u00e8 comune nei parenti di pazienti con disturbo bipolare e alcuni individui possono sviluppare loro stessi la patologia. Pu\u00f2 permanere sino all'et\u00e0 adulta, cessare temporaneamente e permanentemente, o svilupparsi in disturbo dell'umore pi\u00f9 grave sino a raggiungere i criteri del disordine bipolare o di episodi di depressione.\nSintomi.\nFase distimica\nSpesso si riscontrano i seguenti sintomi: difficolt\u00e0 di prendere decisioni; problemi di concentrazione; disturbi di memoria; senso di colpa; ipercriticit\u00e0; scarsa stima di s\u00e9 stessi; pessimismo; pensieri auto-lesionisti; sentirsi spesso triste; apatia; disperazione; impotenza; irritabilit\u00e0; irascibilit\u00e0; demotivazione; ritiro dalla vita sociale; modifiche dell'appetito; caduta del desiderio sessuale; affaticamento o insonnia .\nFase euforica\nI sintomi pi\u00f9 frequenti sono: inusuale euforia e buon umore; eccesso di ottimismo; sovrastima di s\u00e9 stessi; scarsa capacit\u00e0 di giudizio; accelerazione della parola e del pensiero; comportamenti aggressivi e ostili; poco interesse verso gli altri; agitazione; iperattivit\u00e0 fisica; comportamenti rischiosi; spese folli; esibizionismo; aumentata energia sessuale; diminuzione della necessit\u00e0 di dormire; facilit\u00e0 alla disattenzione; difficolt\u00e0 di concentrazione .\nCriteri diagnostici.\nICD-10.\nUno stato d'animo persistentemente instabile, che coinvolge diversi periodi di depressione lieve e lieve euforia, nessuno dei quali sufficientemente grave o prolungato da soddisfare i criteri per il disturbo bipolare e il disturbo depressivo ricorrente. Questa instabilit\u00e0 si sviluppa di solito nella tarda adolescenza e segue un decorso cronico. Sbalzi d'umore vengono di solito percepiti dall'individuo in quanto sono estranei agli eventi della vita. La diagnosi \u00e8 difficile da formulare senza un prolungato periodo di osservazione. Poich\u00e9 i cambiamenti d'umore sono relativamente lievi e gli episodi di alzamento dell'umore sono piacevoli, la ciclotimia spesso non riesce a ricevere cure mediche.\nTrattamento farmacologico.\nNell'ambito del trattamento farmacologico pu\u00f2 essere considerato il ricorso ai seguenti farmaci o classi di farmaci:"}
{"id": "1244661", "revid": "1543377", "url": "https://it.wikipedia.org/wiki?curid=1244661", "title": "Delahaye Type 15B", "text": "La Type 15B era un'autovettura di fascia alta prodotta nel 1904 dalla Casa automobilistica francese Delahaye.\nBreve profilo.\nLa Type 15B fu introdotta come sostituta dell'innovativa Type 10B della quale riprese la soluzione del motore a testata smontabile e si segnal\u00f2 all'attenzione del panorama automobilistico francese di met\u00e0 anni '900 per essere la prima Delahaye con valvole di scarico raffreddate ad acqua. Tale motore era un bicilindrico della cubatura di 2.7 litri ed inseriva quindi la vettura in una fascia alta di mercato, superiore a quella occupata a suo tempo dalla Type 10 stessa, la quale trov\u00f2 una sua erede verso il basso anche nella Type 32. In ogni caso, la \"15B\", come anche la sua antenata, rivestivano al loro debutto il ruolo di modelli di base della gamma Delahaye dell'epoca. Solo in un secondo momento sarebbero stati introdotti modelli di fascia inferiore. La \"15B\" era accreditata di una velocit\u00e0 di punta pari ad oltre 70\u00a0km/h. Al termine della sua produzione la vettura trov\u00f2 una sua successiva sostituta nel 1911, con l'arrivo della Type 44"}
{"id": "1244663", "revid": "402412", "url": "https://it.wikipedia.org/wiki?curid=1244663", "title": "Aidipsos", "text": "Aidipsos () \u00e8 una cittadina della Grecia nella periferia della Grecia Centrale (unit\u00e0 periferica dell'Eubea) con 6.670 abitanti secondo i dati del censimento 2001.\n\u00c8 stato soppresso come comune autonomo a seguito della riforma amministrativa, detta Programma Callicrate, nel gennaio 2011 ed \u00e8 ora compreso nel comune di Istaia-Aidispos.\nPopolare stazione turistica termale e balneare grazie alle sue sorgenti d'acqua calda solforosa, nell'83 a.C. vi si rec\u00f2 anche Lucio Cornelio Silla per trattare un attacco di gotta (Plutarco, \"Vita di Silla\", 26)."}
{"id": "1244665", "revid": "729019", "url": "https://it.wikipedia.org/wiki?curid=1244665", "title": "Fedor von Bock", "text": "Tra i pi\u00f9 esperti e capaci ufficiali superiori della Wehrmacht, durante la prima parte della seconda guerra mondiale ottenne una serie di vittorie alla testa di vari gruppi d'armate nella campagna di Polonia nel 1939, sul Fronte occidentale nel 1940 e soprattutto sul Fronte orientale nel 1941-42. Entrato in contrasto con Adolf Hitler sulla condotta strategica delle operazioni, venne congedato per due volte, dopo la battaglia di Mosca e nella fase iniziale dell'operazione Blu.\nPass\u00f2 gli ultimi anni della guerra in ritiro in Germania e rimase ucciso negli ultimi giorni del conflitto durante un bombardamento aereo alleato.\nBiografia.\nFedor von Bock nacque a K\u00fcstrin nel 1880; discendente di una nobile famiglia di militari, era nipote del generale Erich von Falkenhayn, divenne sottotenente dell'esercito imperiale nel 1898, entrando, due anni prima dell'inizio della prima guerra mondiale, nello Stato Maggiore e, durante il conflitto, venne decorato con la pi\u00f9 alta onorificenza tedesca, la medaglia \"Pour le M\u00e9rite\".\nA seguito della sconfitta della Germania von Bock rimase nei quadri della nuova Reichswehr e, nel 1935, venne promosso al grado di generale di fanteria, ottenendo, nel 1938, il comando dell'8\u00aa armata, incaricata di occupare l'Austria con il cosiddetto \"Anschluss\".\nNel settembre del 1939, all'inizio della seconda guerra mondiale, con il grado di colonnello generale, fu posto a capo dell'Heeresgruppe Nord durante la campagna di Polonia, e, a partire dal maggio 1940, comand\u00f2 l'Heeresgruppe B durante la campagna di Francia, venendo promosso feldmaresciallo sul campo il 19 luglio 1940.\nNel giugno del 1941 comand\u00f2 l'Heeresgruppe Mitte durante Operazione Barbarossa, guidando direttamente l'attacco verso Mosca, venendo tuttavia fermato dal contrattacco dell'Armata Rossa a pochi chilometri dalla capitale dell'Unione Sovietica. Il fallimento dell'operazione Barbarossa provoc\u00f2 l'allontanamento da parte di Hitler del capo dell'Oberkommando des Heeres, il feldmaresciallo Walther von Brauchitsch, assumendo su di s\u00e9 il comando in capo della Wehrmacht, e, a seguito di questo evento, von Bock chiese di essere mandato in congedo, ufficialmente per malattia, venendo sostituito con il feldmaresciallo G\u00fcnther von Kluge.\nDopo poche settimane, nel gennaio 1942, von Bock, dopo la morte improvvisa del feldmaresciallo Walter von Reichenau, venne richiamato in servizio al comando dell'Heeresgruppe S\u00fcd e nel maggio 1942 ottenne un'importante vittoria nella seconda battaglia di Char'kov, in Ucraina orientale, arrestando l'offensiva sovietica comandata dal maresciallo Sem\u00ebn Konstjantynovy\u010d Tymo\u0161enko e distruggendo numerose armate sovietiche in una grande sacca d'accerchiamento. Fu una delle pi\u00f9 grandi vittorie tedesche della seconda guerra mondiale. Nella successiva operazione Blu raggiunse nuovi brillanti successi iniziali ma ben presto entr\u00f2 in contrasto con il F\u00fchrer sui dettagli della conduzione tattica delle operazioni nel settore meridionale del fronte orientale, e il 15 luglio 1942 egli venne definitivamente congedato e dovette cedere il comando del suo gruppo d'armate al generale Maximilian von Weichs.\nNegli ultimi giorni della guerra, rimase vittima di un bombardamento aereo Alleato nel maggio del 1945."}
{"id": "1244675", "revid": "176990", "url": "https://it.wikipedia.org/wiki?curid=1244675", "title": "Anthidona", "text": "Anthidona in greco \"\u0391\u03bd\u03b8\u03b7\u03b4\u03ce\u03bd\u03b1\") () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 6.104 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Calcide.\nLa sede comunale \u00e8 in localit\u00e0 Drosia ed \u00e8 uno dei due comuni della prefettura (l'altro \u00e8 Avlida) a non essere su un'isola"}
{"id": "1244676", "revid": "122267689", "url": "https://it.wikipedia.org/wiki?curid=1244676", "title": "Tractatus de Sphaera", "text": "L'opera pi\u00f9 importante di Giovanni Sacrobosco \u00e8 certamente il Tractatus de sphaera (circa 1230), noto anche come De sphaera mundi o semplicemente De sphaera. Esso fu in assoluto il trattato di astronomia pi\u00f9 diffuso nel Medioevo: era usato in tutte le universit\u00e0 ed il manoscritto fu copiato molte volte prima dell'invenzione della stampa. La prima copia stampata apparve a Ferrara nel 1472, da allora continu\u00f2 ad essere stampato per altri due secoli ed ebbe numerosi commentari, tra cui il pi\u00f9 famoso \u00e8 quello dell'astronomo gesuita Christoph Clavius (1538-1612), dal titolo \"In sphaeram Iohannis de Sacro Bosco commentarius\" (Roma, 1581).\nIl \"Tractatus de sphaera\", essenzialmente basato sull\"'Almagesto\" di Tolomeo, \u00e8 diviso in quattro capitoli: il primo tratta la struttura generale dell'universo; il secondo le sfere celesti; il terzo la rotazione giornaliera del cielo e le zone climatiche terrestri; il quarto i movimenti dei pianeti e le eclissi.\nIl \"de Sphaera\".\nCapitolo 1.\nViene prima illustrato il fatto che sia l'universo che la Terra sono sferici; la Terra viene posta al centro dell'universo e poi si mostra le differenza tra le zone celesti eteree e quelle elementali (o sublunari). L'universo viene suddiviso in nove sfere concentriche ordinate a seconda della distanza dalla Terra: la sfera della Luna, di Mercurio, Venere, Sole, Marte, Giove, Saturno, la sfera delle stelle fisse ed infine il \"primo mobile\" a cui si attribuisce il movimento di tutte le altre sfere.\nRiguardo alla forma sferica della Terra, Sacrobosco riporta la misura della circonferenza data da Eratostene di 252.000 stadi, e spiega come verificarla tramite l'ausilio di un astrolabio.\nCapitolo 2.\nVengono prima definiti diversi concetti astronomici come l'equatore celeste, lo zodiaco, l'eclittica, i tropici del Cancro e del Capricorno, i circoli polari Artico ed Antartico, i solstizi e gli equinozi. Di questi termini Sacrobosco d\u00e0 anche una spiegazione etimologica.\nInfine viene illustrata la suddivisione della Terra in cinque zone climatiche separate dai circoli polari e dai tropici. Viene spiegato che solo la zona intermedia tra i circoli ed i tropici \u00e8 abitabile, mentre le zone polari ed equatoriale, rispettivamente troppo fredde e troppo calda, non permettono la sopravvivenza.\nCapitolo 3.\nIn questo capitolo vengono spiegate le costellazioni, il movimento annuale del sole e la diversa durata del giorno nel corso dell'anno.\nInoltre la zona climatica abitabile della Terra viene suddivisa ulteriormente in sette climi.\nCapitolo 4.\nIn quest'ultimo capitolo vengono descritti i movimenti dei pianeti, il percorso del Sole sull'eclittica e viene definito l'anno solare, la cui durata \u00e8 stabilita essere di 365 giorni e 1/4 pi\u00f9 una frazione trascurabile. Viene inoltre spiegato che il moto di ogni pianeta pu\u00f2 essere scomposto in tre componenti: l'equante, il deferente e l'epiciclo. Vengono poi spiegate le eclissi lunari e solari, ed infine viene asserito che l'eclisse solare avvenuta nel momento della morte di Cristo deve esser stato un evento miracoloso, essendo avvenuta con la Luna piena."}
{"id": "1244677", "revid": "729019", "url": "https://it.wikipedia.org/wiki?curid=1244677", "title": "Muscolo occipitofrontale", "text": "Il muscolo occipitofrontale \u00e8 un muscolo del corpo umano, costituito da due parti:\nAlcuni autori considerano l'occipitofrontale come una struttura formata da due distinti muscoli, il frontale e l'occipitale. Tuttavia, la terminologia anatomica corrente lo classifica come un singolo muscolo."}
{"id": "1244678", "revid": "1305772", "url": "https://it.wikipedia.org/wiki?curid=1244678", "title": "Ipomania", "text": "L'ipomania (letteralmente mania lieve) \u00e8 un disturbo dell'umore, che caratterizza patologie quali il disturbo bipolare e la ciclotimia. Pu\u00f2 essere indotta anche dall'abuso di alcol e droghe. Si distingue dalla mania per l'assenza di sintomi psicotici, e per l'impatto negativo inferiore nella vita e nella produttivit\u00e0 dell'individuo. \nSecondo la quarta versione del Manuale diagnostico e statistico dei disturbi mentali (DSM-IV-TR), per parlare di \"ipomania\" \u00e8 necessario che si protraggano - per almeno quattro giorni - almeno 3 o 4 tra i seguenti sintomi:"}
{"id": "1244679", "revid": "287204", "url": "https://it.wikipedia.org/wiki?curid=1244679", "title": "Jive (ballo)", "text": "Il jive o jive jazz \u00e8 una danza in ritmo di 4/4 proveniente dal Nordamerica. Veniva ballata dagli afroamericani durante gli anni quaranta e rientra tra le discipline latino-americane. Anche la musica che accompagnava il ballo veniva chiamata musica Jive.\nStoria.\nFu presentata per la prima volta in pubblico nel 1934 da Cab Calloway. \u00c8 una variazione molto vivace del Jitterbug, una forma di ballo swing. Nella sua prima formulazione, il jive fu ballato esclusivamente da danzatori neri. Successivamente fu ripreso dai bianchi che vi aggiunsero numerose figure e vi apportarono modifiche tecniche che ne complicarono e appesantirono l'esecuzione. Dopo la seconda guerra mondiale, con l'evoluzione del jazz verso il bebop, il break-away divent\u00f2 la base del rock 'n' roll, mentre il jive fu sottoposto ad una serie di revisioni e perfezionamenti stilistici che ne hanno fatto uno dei balli ancor oggi pi\u00f9 prestigiosi a livello internazionale.\nEra un'epoca di forte recessione economica ma di grande sviluppo per il ballo; le orchestre statunitensi di musica da ballo erano in forte competizione tra di loro e tutte alla ricerca di motivi con i quali distinguersi dalle altre. Il direttore di una di queste, Benny Goodman, effettu\u00f2 degli esperimenti con il tempo di musica del foxtrot; egli cambi\u00f2 gli accenti spostandoli dal primo e dal terzo battito rispettivamente al secondo e al quarto, ottenendo il ritmo della musica swing. I ballerini adattarono a questo nuovo stile di composizione nuovi passi e nuove figure, ispirandosi al \"Lindy hop\", prima versione del \"rock and roll\". Alcuni anni dopo i soldati americani e canadesi diffusero lo swing durante la seconda guerra mondiale nelle varie nazioni dove combatterono. In Francia questo nuovo ballo venne chiamato \"be-bop\", in Germania \"Blues Boogie\", in Italia boogie woogie e nel Regno Unito \"Jive\"."}
{"id": "1244686", "revid": "73843", "url": "https://it.wikipedia.org/wiki?curid=1244686", "title": "Parlamento del Nepal", "text": "Il Parlamento Federale del Nepal \u00e8 il massimo organo legislativo nepalese. Esso \u00e8 bicamerale ed \u00e8 quindi composto da una camera alta, l\u2019Assemblea Nazionale di 59 membri, e da una camera bassa, la Camera dei Rappresentanti di 275 membri. Il Parlamento attuale \u00e8 stato istituito nel 2018, mentre precedentemente esso era composto da una sola camera di 601 membri avente il ruolo di assemblea costituente, vista la transizione democratica e repubblicana del paese iniziata nel 2008 con l\u2019approvazione di un cruciale emendamento costituzionale che ha definitivamente abolito la monarchia nel paese e ha avviato il processo di riforme. L\u2019attuale Presidente \u00e8 Ganesh Prasad Timilsina.\nL'assetto tra il 2007 ed il 2008.\nTra il 15 gennaio 2007 ed il 10 aprile 2008 il Parlamento ha svolto le sue funzioni in assetto provvisorio mediante una legislatura di transizione. L'assemblea, di tipo unicamerale, era composta da 330 membri designati tra le forze politiche mediante la regola del \"consensus\".\nI partiti politici che hanno partecipato alla legislatura di transizione sono stati (in ordine decrescente di deputati):\nLa prima seduta del Parlamento dopo quattro anni di assenza \u00e8 avvenuta il 30 aprile 2006, con l'approvazione all'unanimit\u00e0 della proposta del Primo ministro Koirala per l'elezione di un'Assemblea Costituente. In quell'occasione sono state ricomposte le Camere scaturite dalle ultime elezioni (17 maggio 1999), sciolte poi nel gennaio 2007 per lasciare il mandato ad un parlamento provvisorio unicamerale.\nL'assetto tra il 1990 ed il 2007.\nSecondo la Costituzione del 1990, ora abrogata, il Parlamento si componeva di due Camere legislative:"}
{"id": "1244687", "revid": "697352", "url": "https://it.wikipedia.org/wiki?curid=1244687", "title": "Artemisio", "text": "Artemisio () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 4.167 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Istaia-Aidispos.\nQui fu ritrovato, nel 1926, il \"Cronide di Capo Artemisio\" (480-470 a.C. circa), rarissima scultura bronzea greca antica."}
{"id": "1244693", "revid": "729019", "url": "https://it.wikipedia.org/wiki?curid=1244693", "title": "Muscolo occipitale", "text": "Il muscolo occipitale, di forma sottile e quadrata, \u00e8 un muscolo che origina da due fibre tendinee dai due-terzi laterali della linea nucale superiore dell'osso occipitale, e dal processo mastoideo dell'osso temporale. Si inserisce sulla galea aponeurotica.\n\u00c8 considerato da molti autori non un muscolo a s\u00e9 stante, bens\u00ec una parte del muscolo occipitofrontale."}
{"id": "1244699", "revid": "1543377", "url": "https://it.wikipedia.org/wiki?curid=1244699", "title": "Delahaye Type 37 e 28", "text": "Le Type 37 e 28 erano due autovetture di fascia medio-bassa prodotte dal 1905 al 1908 dalla Casa automobilistica francese Delahaye.\nProfilo.\nLa prima in ordine cronologico fu la Type 37, introdotta nel 1905 come sostituta della 3 1/2 HP, uscita di produzione alcuni anni prima. La Type 37 montava un motore anteriore raffreddato ad acqua a 4 cilindri in linea, dalla cilindrata di 1206 cm\u00b3, in grado di erogare una potenza massima di 9 CV a 1400 giri/min.&lt;br&gt;\nLa trazione era posteriore ed il cambio era manuale a 3 marce.&lt;br&gt;\nAll'inizio del 1908 le fu affiancata la Type 28, simile nell'impostazione e nella meccanica.&lt;br&gt;\nAlla fine dello stesso anno entrambi modelli furono tolti di produzione."}
{"id": "1244700", "revid": "767487", "url": "https://it.wikipedia.org/wiki?curid=1244700", "title": "Disolfuro di diallile", "text": "Il disolfuro di diallile \u00e8 il composto chimico che si forma pi\u00f9 abbondantemente nell'estratto degli olii essenziali delle bulbose del genere \"Allium\" (aglio, cipolla, porro, erba cipollina e scalogno), genere che d\u00e0 appunto il nome al radicale monoinsaturo (allile). Possiede formula molecolare C6H10S2 ed \u00e8 un liquido irritante e infiammabile dal caratteristico odore d'aglio, liposolubile e quasi insolubile in acqua. La sua stabilit\u00e0 rispetto ai composti pi\u00f9 ossigenati da cui naturalmente deriva lo fanno preferire nell'utilizzo nell'industria alimentare\nAlliina, allicina, ajoene, trisolfuro di diallile, tetrasolfuro di diallile e solfuro di diallile sono altre composti che rientrano nella composizione delle sostanze che danno, insieme a olii essenziali terpenici, il caratteristico aroma alle bulbose.Il disolfuro di diallile \u00e8 anche il composto maggiormente soggetto a indagine in vivo ed in vitro, in relazione alle note propriet\u00e0 anti-tumorali dell'aglio e in particolare in relazione all'azione sui carcinomi in genere. La pianta integra possiede un vasto spettro di composti potenzialmente protettivi, prevalentemente ad azione antiossidante. Si ritiene che l'attivit\u00e0 del disolfuro di diallile si esplichi nell'arresto del ciclo cellulare in fase G2/M e nell'induzione di apoptosi nelle cellule tumorali.\nLe reazioni chimiche che portano alla formazione dei solfuri allilici si dipartono prevalentemente dai composti alliina ed isoalliina che, sottoposti ad azione enzimatica da parte dell'allinasi (alliin liasi), contenuta nel sistema di vacuoli cellulari della stessa pianta, li convertono nei sulfonati, passando per intermedi sulfenici. Queste reazioni avvengono sia nel distillato, sia nel macerato oleoso. A seconda delle condizioni di estrazione, pu\u00f2 poi avvenire la riduzione a solfuro.La composizione media in peso nei principali solfuri del prodotto industriale \u00e8:"}
{"id": "1244703", "revid": "3115", "url": "https://it.wikipedia.org/wiki?curid=1244703", "title": "Isild Le Besco", "text": "Carriera.\n\u00c8 la terza dei cinque figli di Catherine Belkhodja, l'attrice e giornalista franco-algerina di origine cabila . Suo padre, nato in Gran Bretagna, \u00e8 di origine vietnamita. Sua sorella \u00e8 l'attrice e regista Ma\u00efwenn Le Besco, mentre suoi fratelli sono il documentarista Jowan Le Besco, e l'attore Kolia Litscher.\nEmmanuelle Bercot le affida il suo primo ruolo nel cortometraggio \"Les Vacances\", selezionato al festival di Angers e a Cannes, cui segue il ruolo di un'adolescente nel suo film \"La Puce\". Con il moltiplicarsi delle proposte cinematograficbe, Isild ha lasciato la scuola per dedicarsi soltanto al cinema e alla pittura.\nCon \"Demi tarif\" le viene assegnato a 16 anni il premio della migliore sceneggiatura Junior. Ha realizzato suo film col sostegno e la partecipazione dei suoi fratelli e sorelle. La sua carriere prosegue alternando i ruoli da attrice, l'attivit\u00e0 di sceneggiatrice e di regista. Ha creato la sua propria societ\u00e0 di produzione, la Sangsho.\nHa vinto il Premio Marcello Mastroianni come migliore giovane attrice al Festival del Cinema di Venezia per il suo ruolo in \"L'intouchable\" di Beno\u00eet Jacquot, in cui recita la parte di una giovane attrice che sospende il suo lavoro a Parigi per andare alla ricerca di suo padre in India.\nIn \"Pas douce\", presentato al Festival di Berlino, interpreta una giovane infermiera suicida sotto la direzione di Jeanne Waltz."}
{"id": "1244704", "revid": "2227161", "url": "https://it.wikipedia.org/wiki?curid=1244704", "title": "Turisti per caso", "text": "Turisti per caso \u00e8 una serie di trasmissioni televisive ideate dal duo Patrizio Roversi e Syusy Blady, in onda sulle reti Rai nel 1991 e dal 1994 al 2001 e nel 2006. Nel corso degli anni il titolo, ispirato al film \"Turista per caso\", \u00e8 diventato sinonimo di \"viaggi fai da te\".\nL'idea originaria era quella di proporre ad amici seduti in salotto, i filmini delle proprie vacanze, presentando con occhio critico ma assolutamente originale un modo alternativo di vedere il mondo, le sue bellezze e le sue particolarit\u00e0, evidenziandone di volta in volta aspetti magari inediti o poco noti.\nNel procedere degli anni la trasmissione ha preso sempre di pi\u00f9 la forma di un reportage alternativo e ironico che propone nuove chiavi di lettura per le localit\u00e0 visitate.\nCol tempo sono nati vari spin-off della trasmissione.\nSulla scia della popolarit\u00e0 della trasmissione televisiva, nel 1999 Syusy Blady e Patrizio Roversi creano con la collaborazione di Martino Ragusa il sito web Turistipercaso.it, concepito come una Community e un collettore delle esperienze di viaggio dei suoi lettori-viaggiatori. Citato spesso come case history nell'ambito della comunicazione turistica, Turistipercaso.it \u00e8 fra i primissimi esempi italiani di web 2.0. Ad oggi raccoglie oltre 30.000 itinerari di viaggio e 150.000 fotografie. Il sito ha vinto per 3 volte il Premio WWW del Sole 24 Ore (2003, 2005, 2007) e per 7 volte il premio Macchianera Award come miglior sito di viaggi italiano dell'anno (edizioni 2011, 2012, 2013, 2014, 2015, 2017 e 2018). La Community rappresenta nel suo insieme una importante influencer sul viaggio in Italia e i fondatori, Syusy e Patrizio, mantengono un ruolo attivo. Dal 2019 il sito \u00e8 propriet\u00e0 del gruppo editoriale Valica. \nIl 30 dicembre 2008 \u00e8 iniziata anche la pubblicazione di una rivista mensile ispirata alla trasmissione, \"Turisti per caso magazine\", edita da Edizioni Master.\nNote.\nhttps://www.velistipercaso.it/\nhttps://turistipercaso.it/"}
{"id": "1244705", "revid": "767487", "url": "https://it.wikipedia.org/wiki?curid=1244705", "title": "Avlida", "text": "Avlida () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 8.300 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Calcide.\nInsieme al comune di Anthidona, sono gli unici comuni della prefettura a non essere su un'isola.\nIl suo antico nome era Aulis il luogo dove Euripide ambient\u00f2 la tragedia Ifigenia in Aulide."}
{"id": "1244706", "revid": "1442080", "url": "https://it.wikipedia.org/wiki?curid=1244706", "title": "Palazzo Giustiniani (Roma)", "text": "Palazzo Giustiniani, soprannominato il \u00abpiccolo Colle\u00bb, \u00e8 un palazzo di Roma, in via della Dogana Vecchia, nel rione Sant'Eustachio.\nNel palazzo hanno sede l'appartamento di rappresentanza del presidente del Senato, la sala Zuccari, gli uffici dei presidenti emeriti della Repubblica, dei presidenti emeriti del Senato, alcuni servizi e uffici dell'amministrazione. Dal 1901 al 1985 \u00e8 stato anche la sede dell'organizzazione massonica del Grande Oriente d'Italia.\nStoria.\nFu costruito alla fine del XVI secolo per conto di monsignor Francesco Vento, ma fu acquistato nel 1590 da Giuseppe Giustiniani, un esponente della famiglia genovese che aveva governato l'isola di Chio. Il figlio di Giuseppe, cardinale Benedetto Giustiniani, un\u00ec ad esso altri edifici circostanti fino a ricomprendere l'intero isolato nei pressi del Pantheon.\nL'edificio cinquecentesco, inizialmente edificato da Giovanni Fontana, con probabili interventi del pi\u00f9 celebre fratello Domenico, sub\u00ec varie modifiche per tutta la prima met\u00e0 del XVII secolo fino all'intervento, nel 1650, di Borromini: a quest'ultimo si devono in particolare, all'esterno, il portone decentrato e il relativo balcone sovrastante che si vedono sul prospetto di via della Dogana Vecchia e, all'interno, l'elegante cortile attuale, con l'atrio caratterizzato dagli archi ribassati caratteristici dell'architettura borrominiana.\nQuanto agli interni, Vincenzo Giustiniani, fratello del cardinale, aveva arricchito l'edificio di famiglia con numerosi bassorilievi tratti da sarcofaghi romani e con una collezione di circa 1600 pezzi, che venivano a comporre la famosa \"galleria\" del primo piano.\nTra di essi, vi erano reperti di statuaria antica, frutto della campagna di scavi che aveva avuto luogo in occasione dell'allargamento del palazzo; vi erano anche molti quadri, che comprendevano alcuni Giorgione, Tiziano, Raffaello e Caravaggio. Un dipinto di Nicolas Poussin, \"quello del 1633-35 circa con Giunone e Argo (...), dall'inventario della collezione di Vincenzo Giustiniani del 1638, risulta fosse impiegato come una sovraporta a \"pendant\" con un perduto Paesaggio con il Mausoleo di Artemisia\" attribuito ad Agostino Tassi.\nIl primo censimento della collezione fu fatto da Joachim van Sandrart, artista olandese che visse nel palazzo dal 1633 al 1636: alla testa di una \"equipe\" che comprendeva Theodoor Matham, Reinier van Persijn, Cornelis Bloemaert e Michel Natalis, riprodusse in 153 tavole le sculture classiche che erano ospitate nella Galleria Giustiniana. Ma gi\u00e0 la collezione di disegni commissionata da Cassiano dal Pozzo aveva raffigurato, decenni prima, tra le altre opere anche alcune delle pi\u00f9 rimarchevoli statue o bassorilievi allora presenti nel palazzo.\nA met\u00e0 Settecento Winckelmann includeva il palazzo nei luoghi del suo viaggio di studio in Italia: quanto meno le statue erano ancora visibili ai visitatori stranieri che conducevano il \"Grand Tour\", che vi ammiravano, tra l'altro, una \"Minerva Giustiniani\" poi spostata in Vaticano. Ci fu anche chi lamentava che i pezzi fossero assemblati \"senza ordine e senza grazia in una galleria priva di qualsivoglia ornamento: pi\u00f9 un magazzino che una galleria\". Ma nel secondo decennio del secolo XIX inizi\u00f2 la dispersione di quella parte del patrimonio artistico della Galleria, che non era gi\u00e0 confluito in altre collezioni. \nNel 1859, all'estinguersi del ramo principale della famiglia Giustiniani, il palazzo divenne propriet\u00e0 dei Grazioli: costoro nel 1898 lo affittarono al Grande Oriente d'Italia che ne fece la propria sede il 21 aprile 1901, dando appunto il nome alla Massoneria di Palazzo Giustiniani; soprannominato dagli adepti il \"Vaticano Verde\" o il \"Vaticano dei 33\", all'ultimo rinnovo delle cariche svoltosi al suo interno il palazzo giunse ad ospitare un'assemblea di quattrocento adepti. Nel periodo della Massoneria, le statue di Palazzo Giustiniani vennero vendute per 275.000 lire al MET di New York guidato dal Conte Luigi Palma di Cesnola (primo direttore del Met dal 1879 al 1904) attraverso accordi di dubbia trasparenza e legalit\u00e0.\nAll'inizio del 1926, il regime di Mussolini, dopo aver messo fuorilegge la Massoneria, acquis\u00ec l'edificio al demanio pubblico e ne concesse l'utilizzo al Senato, ma ne segu\u00ec un contenzioso regolato in via bonaria per mezzo secolo, in virt\u00f9 del quale la parte del palazzo che si affacciava su piazza della Rotonda rimase nella disponibilit\u00e0 della Massoneria. Soltanto nel 1985 il Senato pot\u00e9 disporre di quasi tutto l'edificio, grazie ad un'intesa a seguito della quale la Massoneria trasfer\u00ec la sua sede alla villa del Vascello sul Gianicolo.\nRisalgono al 1938 i lavori con cui l'edificio fu collegato a Palazzo Madama, per il tramite di un passaggio sotterraneo tuttora esistente.\nFu utilizzata da Enrico De Nicola, capo provvisorio dello Stato come residenza ufficiale al posto del pi\u00f9 impegnativo Palazzo del Quirinale, residenza prima dei Papi poi dei re d'Italia, e infine dei presidenti della repubblica.\nLa firma della Costituzione repubblicana il 27 dicembre 1947 da parte del Capo provvisorio dello Stato Enrico De Nicola, il Presidente del Consiglio Alcide De Gasperi, il Presidente dell'Assemblea Costituente Umberto Terracini e il Guardasigilli Giuseppe Grassi avvenne nella Sala della Costituzione.\nLa consuetudine repubblicana vuole che, per lo svolgimento di consultazioni, il presidente del Senato ne metta a disposizione alcuni uffici al presidente del Consiglio incaricato, quando non \u00e8 n\u00e9 deputato n\u00e9 senatore.\nDescrizione.\nSala Zuccari.\nIl nome ufficiale \u00e8 \"grande Galleria di palazzo Giustiniani\", ma \u00e8 nota attualmente come sala Zuccari dal nome dell'artista Federico Zuccari che ne ha affrescato la volta, ed \u00e8 l'unico ambiente ad essere rimasto pressoch\u00e9 inalterato durante le numerose ristrutturazioni di palazzo Giustiniani.\n\u00c8 interamente affrescata: nella volta sono raffigurati cinque episodi delle storie di Salomone (l'unzione di Salomone, la costruzione del Tempio di Gerusalemme, il giudizio di Salomone, i figli costretti a trafiggere il cadavere del padre e, l'incontro di Salomone con la regina di Saba) e le quattro virt\u00f9 (Religione, Industria, Vigilanza, Eloquenza) attribuite al re d'Israele.\nNegli angoli della volta sono raffigurati piccoli paesaggi, racchiusi in cornici circolari. Sulle pareti erano raffigurate diverse immagini femminili di virt\u00f9, ma attualmente ne rimane solo una, \"La Temperanza\", e solo alcuni frammenti delle altre. Le decorazioni sono ordinate entro una superficie decorata a grottesche e l'insieme \u00e8 inoltre arricchito da alcuni arazzi seicenteschi.\nNon sono comunque risolti completamente i problemi di attribuzione delle opere. Per il ciclo decorativo che risale al 1586-87, quando il palazzo non apparteneva ancora ai Giustiniani, sono confermati i nomi di Antonio Tempesta e Pietro Paolo Bonzi.\nCuriosit\u00e0.\nNel 1917 uno squilibrato uccise nella sua anticamera Achille Ballori, Sovrano Gran Commendatore del Rito scozzese antico ed accettato e Gran Maestro Aggiunto del Grande Oriente d'Italia.\nNel 1951 il presidente del Senato Ivanoe Bonomi mor\u00ec nell'appartamento presidenziale.\nNel 1973, presso il suo ufficio, il parlamentare comunista - nonch\u00e9 ex sindaco di Civita Castellana - Enrico Minio si tolse la vita, soffocandosi con un sacchetto di plastica.\nNel 1983, il presidente del Senato Tommaso Morlino mor\u00ec per arresto cardiaco al palazzo, mentre era in compagnia dei figli."}
{"id": "1244709", "revid": "33689", "url": "https://it.wikipedia.org/wiki?curid=1244709", "title": "Erio Asinio", "text": "Biografia.\nNon si sa molto della biografia di Erio Asinio. Appartenente a un'eminente famiglia di Teate (odierna Chieti), ricopr\u00ec incarichi importanti fra la sua gente: Tito Livio lo definiva \u00ab\"praetor Marrucinorum\"\u00bb nel libro LXXIII della sua \"Storia di Roma\" di cui per\u00f2 \u00e8 rimasta la sola epitome. I Marrucini, come peraltro la gran parte delle altre popolazioni italiche alleate dei romani (\"socii\"), pur conservando una certa autonomia interna, aderivano completamente alla politica della repubblica romana per cui iniziarono a rivendicare la cittadinanza romana. L'uccisione di Livio Druso (91 a.C.), il politico romano che aveva proposto l'estensione della cittadinanza romana agli abitanti dell'Italia peninsulare, convinse gli Italici che non fosse possibile ottenere tale riconoscimento con mezzi pacifici spingendoli all'insurrezione armata (\u00abGuerra sociale\u00bb). Secondo la testimonianza di Velleio Patercolo, di Appiano e di Eutropio, Erio Asinio fu fra i pi\u00f9 autorevoli capi dell'esercito italico confederato. Sconfitto da Caio Mario, perdette la vita in battaglia.\nSi ritiene fosse il nonno di Gaio Asinio Pollione. Asinio Pollione si vantava di essere suo nipote e diede al figlio il nome di Erio.\nLa citt\u00e0 di Chieti gli ha dedicato la strada della circonvallazione ovest."}
{"id": "1244710", "revid": "176990", "url": "https://it.wikipedia.org/wiki?curid=1244710", "title": "Avlon", "text": "Avlon () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 5.335 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kymi-Aliveri.\nLocalit\u00e0.\nAvlon \u00e8 suddiviso nelle seguenti localit\u00e0 (i nomi dei villaggi tra parentesi):"}
{"id": "1244711", "revid": "834", "url": "https://it.wikipedia.org/wiki?curid=1244711", "title": "Dc2", "text": ""}
{"id": "1244713", "revid": "1451528", "url": "https://it.wikipedia.org/wiki?curid=1244713", "title": "Douglas Aircraft Company", "text": "La Douglas Aircraft Company era un'azienda statunitense basata a Long Beach, in California. Fondata nel 1921 da Donald Wills Douglas, fu una delle principali aziende aeronautiche degli Stati Uniti d'America.\nNel corso del 1967 si fuse con la McDonnell Aircraft Corporation dando origine alla McDonnell Douglas, azienda che, a sua volta, trent'anni dopo, venne acquistata dalla Boeing.\nStoria.\nGli inizi.\nIl primo approccio di Donald Douglas con l'industria aeronautica fu rappresentato dalla costituzione dell'azienda Davis-Douglas Company, costituita unitamente al facoltoso David Davis: questi sostenne il peso finanziario dell'iniziativa a condizione che il progetto di Douglas (ingegnere meccanico, laureato al MIT, gi\u00e0 progettista del bombardiere MB-1 per la Glenn L. Martin Company) diventasse il primo aereo a compiere la trasvolata costa-a-costa degli Stati Uniti d'America.\nI problemi al motore che afflissero il Douglas Cloudster nel corso del volo per il quale era stato costruito portarono Davis ad abbandonare la societ\u00e0 ed a vendere le proprie quote che furono rilevate da Donald Douglas stesso, il quale decise di trasferire la sede dell'azienda da Los Angeles a Santa Monica.\nIl grande successo fu pressoch\u00e9 immediato: il primo velivolo realizzato dalla Douglas Aircraft Company fu il World Cruiser (derivato dal precedente DT) impiegato, in cinque esemplari, per compiere il primo giro del mondo in volo.\nAlla fine degli anni venti la Douglas era gi\u00e0 divenuta una delle principali aziende costruttrici di velivoli militari e frequentemente i suoi prodotti venivano impiegati anche a scopo commerciale; nel frattempo Douglas seppe contornarsi di collaboratori di primo piano che, in seguito, avrebbero scritto pagine di rilievo della storia dell'aviazione, tra i quali Edward H. Heinemann (progettista, a varie riprese, per la Douglas fino al 1960) James H. Kindelberger (futuro general manager della North American Aviation) e Jack Northrop (gi\u00e0 fondatore della Lockheed Corporation, avrebbe successivamente dato vita alla Northrop Corporation).\nLa Douglas usc\u00ec a sopravvivere alla grande depressione del 1929, prevalentemente in ragione del successo incontrato dal velivolo anfibio Dolphin e nei primi anni trenta realizz\u00f2 alcuni monoplani impiegati dalle forze armate: il B-7, l'O-31 e l'O-46 cui fece seguito l'esordio della casa californiana sul mercato dei velivoli commerciali.\nGli anni trenta.\nIl nuovo decennio fu caratterizzato dall'inizio della serrata concorrenza con la Boeing Company e dall'assorbimento della Northrop (fino ad allora sussidiaria della casa madre Douglas) trasformata in divisione, i cui impianti erano localizzati ad El Segundo, cittadina della contea di Los Angeles.\nRisale al periodo la produzione dei primi velivoli commerciali (che portarono per primi la sigla \"DC\", da \"Douglas Commercial\"): il Douglas DC-1 ed il suo derivato Douglas DC-2. I maggiori successi vennero con i successivi DC-3 e DC-4 ma i venti di guerra che soffiavano sull'Europa portarono ben presto a concentrarsi sulla realizzazione di velivoli militari quali il bombardiere Douglas B-18 Bolo (e sul successivo B-23 Dragon), il quadrimotore XB-19, il silurante Devastator ed il bombardiere in picchiata Dauntless.\nLa seconda guerra mondiale.\nL'evento che caratterizz\u00f2 maggiormente il decennio successivo fu, senza ombra di dubbio, la seconda guerra mondiale: nel periodo compreso tra il 1942 ed il 1945 la Douglas realizz\u00f2 oltre 30\u00a0000 velivoli (tra C-47, C-54, A-20, A-26 e Dauntless), partecipando anche alla costruzione di numerosi Boeing B-17 tramite il consorzio BVD (costituito tra le aziende Boeing, Vega e Douglas), impiegando una forza lavoro che arriv\u00f2 a circa 160\u00a0000 unit\u00e0.\nLa fine del conflitto comport\u00f2 una drastica riduzione delle attivit\u00e0, che cost\u00f2 la perdita del posto di lavoro a circa 100\u00a0000 tra operai ed impiegati in seguito alla chiusura degli impianti localizzati a Oklahoma City, Tulsa e Chicago.\nIl dopoguerra.\nLa riorganizzazione operativa che segu\u00ec la fine della guerra vide la Douglas razionalizzare la propria struttura produttiva secondo una logica di prodotto: la produzione dei velivoli commerciali (e dei loro derivati per il trasporto militare) venne concentrata negli impianti di Santa Monica, a El Segundo venne destinata la produzione degli aerei da combattimento destinati alla United States Navy e gli impianti di Long Beach furono dedicati ai velivoli dell'United States Army Air Forces (che dal 1947 sarebbe divenuta forza autonoma con il nome di United States Air Force).\nGli impianti produttivi vennero impiegati, oltre che nella riconversione all'impiego civile di molti velivoli dismessi dalle diverse forze armate, nella costruzione di nuovi modelli che poterono usufruire delle innovazioni tecnologiche realizzate nel corso della guerra: cos\u00ec da una versione pressurizzata del C-54 ebbe origine il DC-6. Ulteriore sviluppo fu rappresentato dal DC-7 che vide la luce nel 1953.\nI progetti sviluppati per l'US Navy diedero vita a numerosi velivoli che ebbero un ruolo di primo piano a partire dalla fine degli anni quaranta e per molti anni a venire: tra questi lo Skyraider, lo Skywarrior e lo Skyhawk vantano carriere ultratrentennali ed in innumerevoli forze aeree.\nTra la fine degli anni quaranta ed i primi anni cinquanta, scienziati ed ingegneri della Douglas realizzarono alcuni progetti di ricerca sul volo in regime supersonico: videro cos\u00ec la luce lo Skystreak (1947), lo Skyrocket (1951) e lo Stiletto\nIn quegli stessi anni ebbero origine i primi progetti di missile: furono realizzati i missili sperimentali ROC I e ROC II, l'MGM-5 Corporal (primo missile guidato abilitato al trasporto di una testata nucleare), la sonda WAC Corporal (missile sperimentale derivato dal precedente) ed il sistema MGR-1 \"Honest John\". Anche in questo caso si ebbero sviluppi successivi che diedero origine ad armi pi\u00f9 moderne, quali il MIM-3 Nike Ajax, il MIM-14 Nike Hercules ed il LIM-49 Nike Zeus. Risalente al 1955 fu, infine, il progetto del missile balistico a raggio intermedio PGM-17 Thor.\nUn altro sviluppo della struttura organizzativa riconducibile alla Douglas fu lo scorporo del RAND : nata come think tank (la sigla RAND \u00e8 acronimo di Research ANd Development) e realizzata in collaborazione con l'USAAF sotto la guida del generale Henry H. Arnold (unico ad aver ottenuto il grado di \"General of the Air Force\", contraddistinto dall'insegna con cinque stellette), la struttura venne scorporata dalla Douglas per dar vita all'autonoma RAND Corporation nel 1948.\nL'era dei jet.\nSuperate brillantemente le difficolt\u00e0 del dopoguerra, Donald Douglas decise di farsi affiancare dal figlio Donald Willis Douglas Junior alla guida della societ\u00e0; questi ne divenne presidente nell'ottobre del 1957.\nL'anno successivo, precisamente il 30 maggio, vol\u00f2 per la prima volta il Douglas DC-8 primo velivolo commerciale a getto ad uscire dalle catene di montaggio dell'azienda californiana, anticipato di circa quattro anni dal diretto concorrente Boeing 707.\nIn questa continua sfida tra i due colossi industriali statunitensi, il round successivo fu appannaggio della Douglas che con il DC-9, portato in volo nel febbraio del 1965, precedette di oltre due anni il Boeing 737.\nIn quegli stessi anni la Douglas si ritagli\u00f2 un ruolo anche nella corsa allo spazio, realizzando il terzo stadio (identificato con il nome di S-IVB) del razzo a combustibile liquido Saturn V. Inoltre, dallo sviluppo del gi\u00e0 citato missile balistico Thor, la Douglas diede i natali alla famiglia dei lanciatori spaziali Delta.\nLa fine di un'era.\nLe prime voci di una possibile fusione tra la Douglas e la McDonnell Aircraft Corporation emersero gi\u00e0 nel corso del 1963, ma ancora per qualche tempo sull'argomento non si registrarono mosse concrete. Solo sul finire del 1966, con le risorse economiche della Douglas duramente provate dai costi sostenuti per la realizzazione e la produzione in serie del DC-8 e del DC-9 (avvenute in rapida successione) e quelli in preventivo per il nuovo progetto del DC-10, il consiglio di amministrazione della casa californiana decise di sollecitare offerte per una possibile unione tra diverse aziende.\nLa McDonnell, all'epoca la pi\u00f9 grande realt\u00e0 industriale del Missouri, present\u00f2 l'offerta che venne giudicata maggiormente adeguata e l'unione tra i due colossi dell'aeronautica divenne operativa a far data dal 28 aprile del 1967. La guida del gruppo risultante dalla fusione venne assunta da James Smith McDonnell mentre a Donald Douglas Jr. rimase la guida della divisione fondata dal padre 46 anni prima.\nVelivoli prodotti.\nL'elenco include i velivoli progettati e prodotti dalla Douglas Aircraft Company. Non sono elencati i numerosi velivoli prodotti dalla Douglas su licenza (3000 B-17, 962 B-24 e 242 B-47), come anche i velivoli Northrop nel periodo in cui oper\u00f2 come controllata Douglas. La sigla C indica i modelli civili e la sigla M quelli militari."}
{"id": "1244715", "revid": "834", "url": "https://it.wikipedia.org/wiki?curid=1244715", "title": "Dc3", "text": ""}
{"id": "1244718", "revid": "834", "url": "https://it.wikipedia.org/wiki?curid=1244718", "title": "Dc4", "text": ""}
{"id": "1244721", "revid": "400694", "url": "https://it.wikipedia.org/wiki?curid=1244721", "title": "Lore", "text": "Lore \u00e8 un personaggio della serie televisiva di fantascienza \"\" interpretato da Brent Spiner.\nLore \u00e8 un androide costruito dal dottor Noonien Soong sulla colonia agricola di Omicron Theta.\nPersonaggio.\nIl suo cervello positronico, creato troppo simile alla natura umana, lo ha reso avido di potere e maligno nei confronti degli umani.\nNoonien Soong smantella l'androide per non mettere in pericolo l'incolumit\u00e0 dei coloni e realizza in seguito Data, correggendo gli errori di programmazione evidenziati in Lore.\nLore viene riassemblato e riattivato nel 2364 dai tecnici dell'Enterprise, che recuperano le parti del suo corpo nel laboratorio segreto del dottor Soong su Omicron Theta.\nBen presto la sua sete di potere riaffiora e, dopo aver neutralizzato Data, prende il suo posto e contatta l'Entit\u00e0 Cristallina per consegnargli l'equipaggio dell'Enterprise. I suoi piani vengono per\u00f2 mandati all'aria dall'intervento di Wesley Crusher. Lore viene teletrasportato nello spazio e fugge assieme all'Entit\u00e0 Cristallina.\nLore riappare nel 2367 quando insieme a Data viene condotto dal redivivo Soong su Terlina III.Il dottore ha l'intenzione di fornire a Data un chip emozionale e scoperto il fatto che Lore era stata riassemblato voleva risolvere i suoi problemi comportamentali. Lore fingendo di essere d'accordo ottiene la fiducia di Soong ma ruba con l'inganno il chip emozionale e uccide il suo creatore.\nL'ultima apparizione di Lore \u00e8 nel 2370 quando \u00e8 a capo di un gruppo di rinnegati Borg, prima attacca un avamposto federale, utilizzando un drone borg che sfrutta il chip emozionale porta Data dalla sua parte. Attirando in una trappola l'Enterprise cattura Picard, La Forge e Troi. Riker e Worf insieme all'aiuto di un gruppo di Borg comandato da Hugh riescono a sconfiggere il gruppo di Lore, alla fine Data si ribella al fratello e lo disassembla."}
{"id": "1244726", "revid": "22475", "url": "https://it.wikipedia.org/wiki?curid=1244726", "title": "Quantum Redshift", "text": "Quantum Redshift \u00e8 un gioco di corse futuristiche per la console Xbox, pubblicato nel 2002. \u00c8 stato sviluppato da Curly Monsters e pubblicato da Microsoft Game Studios.\nModalit\u00e0 di gioco.\nIl gioco tratta di corse di astronavi cento anni nel futuro, con 16 personaggi spinti dalle rivalit\u00e0 con la propria nemesi, ognuno con il circuito personale. Ci sono cinque limiti di velocit\u00e0 differenti, che fungono anche da livello di difficolt\u00e0."}
{"id": "1244728", "revid": "767487", "url": "https://it.wikipedia.org/wiki?curid=1244728", "title": "Frehley's Comet (album)", "text": "Frehley's Comet \u00e8 il primo album in studio dei Frehley's Comet, pubblicato nel 1987 per l'etichetta discografica Megaforce Records."}
{"id": "1244731", "revid": "118254312", "url": "https://it.wikipedia.org/wiki?curid=1244731", "title": "Lusius Storax", "text": "Il nome completo, come si evince dall'iscrizione sul fregio del suo mausoleo, \u00e8 \"Gaius Lusius Storax Romaniensis\".\nFece completare la costruzione di un anfiteatro (Museo Archeologico \"La Civitella\") nella sua Teate (attuale Chieti), come sempre riportato nell'iscrizione funebre, nonch\u00e9 suggerito dalla scena dei gladiatori in combattimento, ritratta nel fregio. \nNella cerimonia di inaugurazione fece combattere i gladiatori. Nel suo monumento funebre a tempietto sono raffigurati un basso rilievo, la sua investitura e la battaglia dei gladiatori.\nIl fregio monumentale, conservatori in 3 parti, fu rinvenuto nella necropoli romana del quartiere Santa Maria Calvona a Chieti, negli scavi di Vincenzo Zecca del 1888. Originalmente doveva adornare il frontone di un tempietto datto erigere dallo stesso Storax in sua memoria. Si conserva un busto con il ritratto del liberto, che probabilmente componeva una statua intera."}
{"id": "1244733", "revid": "436907", "url": "https://it.wikipedia.org/wiki?curid=1244733", "title": "Danno (rapper)", "text": "Biografia.\nPer un breve periodo il nome della formazione fu \"Taverna Ottavo Colle\" composta anche da Piotta. Dopo la fuoriuscita di Piotta (che rimase comunque vicino artisticamente ai tre) l'acronimo F.D.C. di \"Facce da Culo\" viene invertito in C.D.F. che sta appunto per \"Colle der Fomento\", fondata nel 1994 con Masito Fresco (ai tempi conosciuto come Beffa) e Ice One. Il gruppo Taverna Ottavo Colle prende la denominazione definitiva attuale di Colle der Fomento. Con questa formazione pubblica 2 album: \"Odio pieno\", distribuito dal 1996 e ristampato nel 1997 con bonus track aggiuntive, e \"Scienza doppia H\", entrambi per Mandibola Records/Irma Records che li consacra come uno dei migliori gruppi rap della penisola.\nDopo la pubblicazione di \"Scienza doppia H\" Ice One esce dal gruppo, e cos\u00ec Danno e Masito lo sostituiscono con DJ Baro, gi\u00e0 partner dei Colle der Fomento durante i numerosi concerti tenuti in Italia. Comincia cos\u00ec un lungo periodo di tour, concerti e serate in giro per l'Italia e l'Europa, (in particolare Amsterdam e Atene) con la band di supporto gli Assalti Frontali confezionando partecipazioni con artisti internazionali come De La Soul, Wu Tang Clan e Jeru the Damaja.\nNel 2004 Danno vince la prima serata del 2theBeat sconfiggendo Jack the Smoker, Ska e Kiffa. Nell'ultima serata sconfigge di nuovo Kiffa che era stato ripescato e perde la finale contro Moddi Mc; nel 2005 i Colle der Fomento pubblicano l'EP \"Pi\u00f9 forte delle bombe\".\nNel 2007 Danno collabora insieme ad altri MC's a \"Viene e Va\" di DJ Gruff e nello stesso anno realizza per \"MoodMagazine\" un'intervista esclusiva e insolita per la scena del rap italiano che ha visto Danno nei panni di giornalista, facendo domande all'amico e collega Kaos. Sempre nel 2007 il Colle der Fomento pubblica il terzo album in studio \"Anima e ghiaccio\", prodotto con la partecipazione di produttori come Mr Phill, Turi e Squarta e DJ Argento. Nel 2009 esce \"Artificial Kid - Numero 47\", progetto musicale di cyberpunk rap che vede Danno ai testi e alla voce, StabbyoBoy alle produzioni musicali, DJ Craim agli scratch e Champa all'artwork del progetto.\nIl 29 settembre 2011 inizia \"Welcome 2 the Jungle\", la trasmissione radio di musica hip hop curata da Danno, DJ Ceffo, Cannasuomo, Stabbyoboy, DJ Craim e tutta la King Kong Posse nella quale verranno selezionati per lo pi\u00f9 brani di rapper della scena underground statunitense. Nelle numerose puntate finora trasmesse hanno visto tra gli ospiti Kaos, Ice One, DJ Baro, Clementino, DJ Stile, DJ Fester, e altri artisti appartenenti all'underground italiano.\nIl 21 giugno 2013 i Colle der Fomento pubblicano il video del singolo \"Sergio Leone\", canzone apripista del successivo album \"Adversus\". Tale album \u00e8 stato pubblicato il 16 novembre 2018."}
{"id": "1244734", "revid": "36442", "url": "https://it.wikipedia.org/wiki?curid=1244734", "title": "Kim Cattral", "text": ""}
{"id": "1244735", "revid": "122929464", "url": "https://it.wikipedia.org/wiki?curid=1244735", "title": "Chicago Spire", "text": "Il Chicago Spire o Fordham Spire \u00e8 un grattacielo che non venne mai realizzato a Chicago, Illinois, a causa della grande recessione. Il progetto, iniziato nel 2005, \u00e8 stato definitivamente cancellato nel 2010. L'opera, progettata da Santiago Calatrava, avrebbe avuto un'altezza di 609,6\u00a0m per 150 piani e sarebbe diventata l'edificio pi\u00f9 alto degli USA, pi\u00f9 alto anche di noti edifici come la Sears Tower, l'Empire State Building e la Freedom Tower.\nStoria.\nOriginariamente annunciato per la prima volta in una versione di 105 piani nel luglio del 2005 dalla Fordham Company: nonostante il progetto fosse supportato da molti cittadini e diverse cariche cittadine, la Fordham Company non riusc\u00ec per\u00f2 a raccogliere nei mesi successivi i fondi necessari alla sua realizzazione. Il progetto pass\u00f2 quindi in mano a Garrett Kelleher del Shelbourne Development Group, che ne rivedette il design nei mesi successivi.\nIn seguito alla realizzazione dello scavo delle fondamenta, i lavori furono sospesi per la sopraggiunta grande recessione. Successivamente, la maggiore banca finanziatrice del progetto, l'Anglo Irish Bank, colpita fortemente dalla crisi, per far fronte all'acuirsi dei propri problemi finanziari, pretese la restituzione del credito da parte della societ\u00e0 responsabile della costruzione, la Shelbourne Development Group a sua volta in evidenti problemi economici. Nel 2010, in attesa degli sviluppi di un'azione legale intrapresa dalla Anglo Irish Bank, la gestione del progetto \u00e8 passata sotto il controllo dell'autorit\u00e0 giudiziaria, decretando cos\u00ec l'annullamento definitivo della costruzione; \u00e8 stato indetto un concorso di idee per riadattare ad altro uso l'enorme buco circolare delle fondamenta del grattacielo."}
{"id": "1244738", "revid": "88740", "url": "https://it.wikipedia.org/wiki?curid=1244738", "title": "Live+1", "text": "Live+1 \u00e8 un live album dei Frehley's Comet, pubblicato nel 1988 per l'etichetta discografica Megaforce Records."}
{"id": "1244751", "revid": "298229", "url": "https://it.wikipedia.org/wiki?curid=1244751", "title": "Layla (wrestler)", "text": "Ha detenuto una volta il Women's Championship e due volte il Divas Championship.\nCarriera.\nGli esordi (2005\u20132006).\nDi origini spagnole (da parte di padre) e marocchine, quando \u00e8 solo una ragazzina il suo sogno \u00e8 quello di diventare una star famosa dello show business. Prima di arrivare in WWE nel 2006 venne scelta dai Miami Heat come loro cheerleader e ha anche ballato per Kanye West agli MTV Video Music Awards.\nSi trasferisce successivamente a Miami.\nWorld Wrestling Entertainment (2006\u20132015).\nDiva Search (2006\u20132007).\nPartecipa alla terza edizione del WWE Diva Search, concorso che vince il 16 agosto 2006 all'Hard Rock Cafe di New York.\nDopo la vittoria, Layla venne inserita nel roster di SmackDown!. Fece la sua prima apparizione ufficiale al PPV SummerSlam 2006 in un segmento nel backstage con molte altre Divas. Durante il segmento le altre Divas inizialmente la insultarono e presero in giro prima di dirle che \"era tutto uno scherzo\" e faceva parte di una sorta di iniziazione. In seguito la trascinarono nelle docce completamente vestita e l\u00ec la sculacciarono tra le risate. La settimana dopo SummerSlam, Layla fece il suo debutto nel roster di Smackdown! in un'intervista con Mike \"The Miz\" Mizanin. Inizi\u00f2 quindi una rivalit\u00e0 con Kristal Marshall alleandosi ad Ashley; le due vinsero diversi match contro Kristal e Jillian Hall. Successivamente la faida con Kristal divenne pi\u00f9 accesa e nella loro rivalit\u00e0 si inser\u00ec anche The Miz, che si alle\u00f2 con Kristal. Layla decise cos\u00ec di vendicarsi di The Miz: al pay-per-view No Mercy la ragazza promise a The Miz una lap dance in occasione del suo compleanno. The Miz si lasc\u00ec cos\u00ec bendare dalla ragazza, che gli fece credere di stare ballando su di lui mentre in realt\u00e0 si trattava di Big Dick Johnson. Layla fece il suo debutto ufficiale sul ring in una \"Diva Trick-or-Treat Battle Royal\" il 24 ottobre. Nel match venne fatta cadere dall'apron da The Miz, che quindi la elimin\u00f2 vendicandosi di quell'episodio. Anche la settimana successiva i due heel ebbero la meglio su Layla, affrontandola insieme a Vito in un intergender tag team match e sconfiggendola; a fine del combattimento, per\u00f2, intervenne The Boogeyman per spaventare The Miz e Layla e Vito, anzich\u00e9 far scappare i due, li rimisero sul ring davanti al tenebroso wrestler. L'ultimo match fra le due diva avvenne a SmackDown! il 1\u00ba dicembre e fu Kristal a vincere.\nManager di William Regal (2007\u20132009).\nIl 23 gennaio 2007 Layla pass\u00f2 alla ECW, dove insieme a Kelly Kelly e Brooke Adams, diede vita al gruppo delle Extreme Expos\u00e9. Le tre nel corso delle settimane apparvero in segmenti in cui ballavano insieme e di cui Layla fu la coreografa. Il 1\u00ba novembre Brooke venne licenziata e il trio si sciolse. Nel 2008 Layla divenne heel ed inizi\u00f2 una rivalit\u00e0 con Kelly Kelly. Si alle\u00f2 prima con Lena Yada e poi con Victoria per andare a scontrarsi con Kelly Kelly e Michelle McCool. Inizi\u00f2 una rivalit\u00e0 contro McCool che fin\u00ec con la vittoria di quest'ultima.\nCon il \u00e8 passata al roster di Raw. Debutt\u00f2 nell'episodio del 7 luglio in un tag team match con Jillian Hall perdendo contro Mickie James e Kelly Kelly, con quest'ultima che pi\u00f9 tardi avrebbe annunciato di essere una nuova diva del roster rosso. Inizi\u00f2 una storyline con Jamie Noble di cui divent\u00f2 valletta. Il wrestler voleva impressionarla con le sue prestazioni sul ring, ma veniva sempre sconfitto e umiliato. Finalmente Noble vinse un match contro William Regal e riusc\u00ec ad impressionare la ragazza. Il 15 settembre Jamie Noble venne sconfitto da Paul Burchill e Layla trad\u00ec Noble a favore di Regal. La Diva accompagn\u00f2 l'inglese anche quando il wrestler riusc\u00ec a vincere per la seconda volta in carriera l'Intercontinental Title sconfiggendo Santino Marella il 10 novembre 2008.\nAlleanza con Michelle McCool (2009\u20132011).\nLayla passa a SmackDown con la Draft Supplementare del 15 aprile 2009. Subito ha una faida con Eve Torres e le due si sfidano prima ad una gara di ballo e poi ad una sfida di braccio di ferro, entrambe vinte dalla Eve Torres. Esordisce come diva di SmackDown! il 26 maggio 2009, perdendo contro la sua rivale Eve Torres.\nNella fine di maggio e l'inizio di giugno compare nel backstage insieme a Maria e Melina, effettuando un Turn Face. Inizia poi a fare coppia con McCool e le due affrontano diverse volte Eve Torres e Melina e Layla pass\u00f2 nuovamente nella parte degli heel. A WWE Survivor Series 2009, Eve Torres, Gail Kim, Kelly Kelly, Melina e Mickie James sconfiggono il team formato da Beth Phoenix, Jillian Hall, Layla, McCool e Alicia Fox nel classico 5 on 5 match Survivor Series. A WWE Elimination Chamber 2010, Layla &amp; McCool sconfiggono Gail Kim &amp; Maryse in un tag team match. A WrestleMania XXVI, Alicia Fox, Layla, Maryse, McCool e Vickie Guerrero sconfiggono Beth Phoenix, Eve Torres, Gail Kim, Kelly Kelly e Mickie James. Nella puntata di SmackDown dell'11 maggio, McCool &amp; Layla sconfiggono Beth Phoenix e conquistano il WWE Women's Championship. La campionessa riconosciuta ufficiale \u00e8 stata Layla, anche se pure la McCool difendeva la corona. A WWE Money in the Bank 2010, Layla sconfigge Kelly Kelly e difende il titolo femminile. Nel frattempo, McCool unifica il WWE Divas Championship con il WWE Women's Championship e, anche se Layla poteva difenderlo, non viene riconosciuta come campionessa ufficiale. A WWE Bragging Rights 2010, Layla batte Natalya e difende il WWE Divas Championship. A WWE Survivor Series 2010, Natalya batte Layla &amp; McCool in un handicap match e vince il WWE Divas Championship. A WWE TLC 2010, Beth Phoenix &amp; Natalya battono Layla &amp; McCool nel primo Divas Tag Team Tables Match della storia. A WWE Royal Rumble 2011, Layla partecipa al Fatal 4-Way match valido per il WWE Divas Championship ma il match viene vinto da Eve Torres che schiena proprio Layla per vincere. Il 15 aprile Layla litiga con McCool ed effettua un Turn Face. Il 29 aprile, a SmackDown!, Layla e McCool si sfidano ad un match che finisce in un doppio count out. A Extreme Rules 2011, Layla sconfigge McCool, la quale \u00e8 costretta a lasciare la WWE. La federazione dopo il PPV comunica che Layla dovr\u00e0 stare ferma per parecchi mesi per un infortunio serio al ginocchio.\nDivas Champion, varie faide e ritiro (2012\u20132015).\nTorna a sorpresa durante Extreme Rules prendendo il posto di un'infortunata Beth Phoenix nel match valido per il Divas Championship contro Nikki Bella; vince, diventando per la prima volta Divas Champion. A Over the Limit, batte Beth Phoenix e resta Divas Champion. A No Way Out, sconfigge nuovamente Beth Phoenix e mantiene ancora il Divas Championship. Nel PPV Money in the Bank riesce a sconfiggere il team heel formato da Beth Phoenix, Natalya, Eve Torres insieme a Kaitlyn e Tamina.\nA \"Night of Champions\", perde il titolo in favore di Eve Torres, che sostituisce Kaitlyn, infortunata. Nella puntata di Raw del 15 ottobre perde contro Eve Torres in un Divas Championship match, anche se aveva messo il piede sulle corde durante il conteggio. Ad \"Hell in a Cell\" non riesce a conquistare il titolo contro Kaitlyn ed Eve, che rimane cos\u00ec campionessa.\nA partecipa al \"Santa's Helper\" No.1 Contender's Diva Battle Royal, ma viene eliminata da Tamina Snuka.\nNella puntata di Smackdown del 2 agosto, Layla impedisce a Kaitlyn di eseguire la Spear su AJ Lee effettuando cos\u00ec un turn heel alleandosi con quest'ultima.\nDiventa poi fidanzata e valletta di Fandango suscitando le ire della sua ex valletta, Summer Rae. Dopo diversi scontri con Summer Rae, tra cui uno nel PPV Money In The Bank, dove a vincere \u00e8 stata proprio Layla, le due Divas si sono coalizzate contro Fandango. Le due hanno poi formato un team, le Slayers. Combattono il loro primo match da coppia nell'episodio di \"Smackdown\" del 18 luglio, perdendo contro AJ Lee e Paige. Nell'episodio di \"Main Event\" del 2 settembre, ottengono la loro prima vittoria battendo Natalya e Rosa Mendes. Nella puntata di Raw del 13 ottobre, Layla ed AJ Lee affrontano Paige e Alicia Fox, nel momento in cui AJ chiede il tag, Layla lo rifiuta lasciando da sola AJ che riesce a vincere ugualmente il match. Dopo il match la campionessa femminile scaraventa Layla sulle transenne. Nella puntata del 17 ottobre di SmackDown, viene sconfitta da AJ Lee. A causa di un infortunio ad un ginocchio Layla \u00e8 costretta a stare fuori dal ring per 4 mesi.\nFa il suo ritorno nella puntata di Main Event del 14 aprile, battendo Emma. Nella Puntata di Main Event del 9 giugno perde in coppia con Emma contro Naomi e Tamina. Nella Puntata di Superstars del 13 giugno viene battuta da Paige.\nIl 29 luglio 2015 ha annunciato il ritiro dal wrestling.\nAltri media.\nDa quando Layla vinse il Divas Search si impegn\u00f2 anche nel mondo della moda. Lavor\u00f2 per riviste come \"King\", \"Smooth\" e fu sulla copertina di \"Liquid\". Pos\u00f2 per FHM con gli altri membri dell'Extreme Expos\u00e8. Insieme a Beth Phoenix e Candice Michelle apparve nell'uscita del Febbraio 2009 di Flex Magazine.\nNel 2007 Layla ha partecipato al video musicale di Timbaland \"Throw it on me\" insieme alle Divas Ashley, Torrie Wilson, Brooke, Kelly Kelly e Maryse.\nFu anche ospite del game show \"Identity\".\nNella settimana del 5 novembre 2007 Layla apparve insieme ad altre WWE Superstars in cinque episodi di Family Feud. Il 6 febbraio 2008 apparve a Project Runway con altre Divas per la sfida settimanale.\nHa preso parte il 13 aprile 2008 ad un episodio di Celebrity Fit Club Boot Camp come allenatrice.\nTitoli e riconoscimenti.\nPro Wrestling Illustrated\nWorld Wrestling Entertainment"}
{"id": "1244752", "revid": "92723", "url": "https://it.wikipedia.org/wiki?curid=1244752", "title": "Marco Munazio Silla Ceriale", "text": "Ceriale era di stirpe italica. Fu legato della provincia del Norico; poich\u00e9 esiste un'iscrizione databile durante la sua magistratura in cui gli abitanti del Norico non sono considerati cittadini romani, \u00e8 probabile che il suo governo sia iniziato prima del 212, anno in cui la \"Constitutio Antoniniana\" concesse la cittadinanza romana a tutti gli abitanti dell'impero.\nNel 215 Ceriale divenne console; nel 217/218 fu legato in Cappadocia, dove venne assassinato nel 219 per ordine dell'imperatore Eliogabalo, insospettito da alcuni suoi comportamenti.\nSuo figlio era Marco Munazio Silla Urbano, console del 234."}
{"id": "1244761", "revid": "125004315", "url": "https://it.wikipedia.org/wiki?curid=1244761", "title": "Davide Devenuto", "text": "Biografia.\nInizia a studiare recitazione nel 1997, frequentando, per tre anni, la scuola di Beatrice Bracco, sotto la cui regia debutta nel 1998 in teatro con la commedia \"Woody si racconta\"; successivamente partecipa a dei seminari con Michael Margotta e frequenta dei laboratori con Geraldine Baron, entrambi membri dell\"'Actor's Studio\".\nDopo alcuni ruoli secondari in cinema e in televisione e dopo aver girato dei cortometraggi, anche come regista, diventa noto grazie al ruolo di Andrea Pergolesi che dal 2003 al 2020 ha interpretato nella soap opera di Rai 3 \"Un posto al sole\", di cui \u00e8 stato protagonista anche nelle prime due stagioni (2006 e 2007) della versione estiva \"Un posto al sole d'estate\".\nNel 2018 partecipa come concorrente alla seconda edizione del reality culinario \"Celebrity MasterChef Italia\", classificandosi in terza posizione.\nVita privata.\nDal 2008 \u00e8 legato sentimentalmente all'attrice e presentatrice napoletana Serena Rossi da cui ha avuto un figlio, Diego Devenuto.\nNel 2019 ha chiesto la mano della compagna in diretta televisiva durante una puntata di \"Domenica in\" ma successivamente la compagna ha spiegato come si trattasse di \"un gioco\"."}
{"id": "1244762", "revid": "767487", "url": "https://it.wikipedia.org/wiki?curid=1244762", "title": "Second Sighting", "text": "Second Sighting \u00e8 il secondo album in studio dei Frehley's Comet, pubblicato nel 1988 per l'etichetta discografica Megaforce Records."}
{"id": "1244767", "revid": "767487", "url": "https://it.wikipedia.org/wiki?curid=1244767", "title": "Adjarra", "text": "Adjarra \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 68.804 abitanti (stima 2006)."}
{"id": "1244775", "revid": "110157", "url": "https://it.wikipedia.org/wiki?curid=1244775", "title": "Adjohoun", "text": "Adjohoun \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 64.616 abitanti (stima 2006)."}
{"id": "1244778", "revid": "33689", "url": "https://it.wikipedia.org/wiki?curid=1244778", "title": "Publio Cazio Sabino", "text": "Probabilmente di origine italica, durante la sua prefettura urbana fece incidere delle iscrizioni a Ercole a Roma e ai Dioscuri a Ostia. Fu console suffetto, in data ignota. Forse \u00e8 da identificarsi col Sabino menzionato come legato in un'iscrizione in una costruzione a Iuvanum, nel Norico, tra il 206 e il 209.\nFu console ordinario nel 216."}
{"id": "1244779", "revid": "1482985", "url": "https://it.wikipedia.org/wiki?curid=1244779", "title": "Mustaccioli", "text": "Mustaccioli, mostaccioli, mustazzoli o mustacciuoli \u00e8 il nome di diversi dolci tipici italiani:"}
{"id": "1244780", "revid": "1305772", "url": "https://it.wikipedia.org/wiki?curid=1244780", "title": "Pedi", "text": ""}
{"id": "1244789", "revid": "729019", "url": "https://it.wikipedia.org/wiki?curid=1244789", "title": "Muscolo frontale", "text": "Il muscolo frontale \u00e8 un muscolo pellicciaio, sottile, di forme quadrangolare e strettamente aderente alla fascia superficiale. \u00c8 pi\u00f9 largo dell'occipitale e le sue fibre sono pi\u00f9 lunghe e pi\u00f9 pallide di colore.\nNon ha origini o inserzioni ossee.\nLe sue fibre mediali sono in continuazione con quelle del procero; le sue fibre dirette si fondono con il corrugatore e con l'orbicolare dell'occhio; e le sue fibre laterali sono inoltre fuse con un ultimo muscolo sopra il processo zigomatico dell'osso frontale.\nDa queste inserzioni le fibre si dirigono verso l'alto, e si uniscono nella galea aponeurotica sotto la sutura coronale.\nI margini mediali del frontale si uniscono assieme per un tratto sopra la radice del naso; ma lo spazio tra gli occipitali \u00e8 considerabile, sebbene in modo variabile, occupato dalla galea aponeurotica.\n\u00c8 considerato da molti autori non come un muscolo a s\u00e9 stante, ma come una parte del muscolo occipitofrontale.\nSignificato clinico.\nIn un esame neurologico il muscolo frontale \u00e8 utile nel determinare se una anormalit\u00e0 del nervo facciale \u00e8 dovuta alla lesione del neurone motore superiore o inferiore.\n\u00c8 questo il motivo per cui il muscolo frontale ha una rappresentazione corticale bilaterale."}
{"id": "1244793", "revid": "125977173", "url": "https://it.wikipedia.org/wiki?curid=1244793", "title": "NGC 6752", "text": "NGC 6752 (nota anche come C 93) \u00e8 un ammasso globulare visibile nella costellazione del Pavone.\nSi tratta del terzo ammasso globulare pi\u00f9 luminoso del cielo; \u00e8 al limite della visibilit\u00e0 ad occhio nudo. \u00c8 visibile con binocoli e telescopi di piccole dimensioni. Un telescopio da 150mm di apertura gi\u00e0 individua le prime componenti, che appaiono di magnitudine 11; si individua con facilit\u00e0 3 gradi a nord-est della stella azzurra . Si stima che possa contenere almeno 100\u00a0000 stelle, addensate attorno ad un nucleo che si presenta compatto e brillante; una stella doppia di magnitudine 7.5 si sovrappone tra noi e la periferia sud-occidentale dell'ammasso. Invisibile nei cieli italiani, \u00e8 invece uno degli oggetti pi\u00f9 osservati dagli appassionati che si trovano nell'emisfero australe della Terra. Dista dal sistema solare oltre 13.000 anni-luce."}
{"id": "1244794", "revid": "80339", "url": "https://it.wikipedia.org/wiki?curid=1244794", "title": "Shenkursk", "text": ""}
{"id": "1244796", "revid": "125612671", "url": "https://it.wikipedia.org/wiki?curid=1244796", "title": "Contratto collettivo nazionale di lavoro", "text": "Il contratto collettivo nazionale di lavoro (abbreviato CCNL) \u00e8, nel diritto del lavoro italiano, un tipo di contratto di lavoro stipulato a livello nazionale tra le organizzazioni rappresentanti dei lavoratori dipendenti e i loro datori di lavoro ovvero dalle rispettive parti sociali in seguito a contrattazione collettiva e successivo relativo accordo.\nI contratti e le loro successive modifiche, sono raccolti e conservati nell'archivio nazionale del Consiglio Nazionale dell'Economia e del Lavoro (CNEL).\nEvoluzione storica.\nIl sistema corporativo fascista: l'introduzione.\nL'introduzione del contratto collettivo nazionale di lavoro in Italia si ebbe, durante il ventennio fascista, con la promulgazione della Carta del Lavoro pubblicata sulla Gazzetta Ufficiale del Regno d'Italia n. 100 del 30 aprile 1927 che acquis\u00ec valore giuridico a partire dal 1941. In essa, il contratto collettivo era istituito a strumento di sintesi del superamento della lotta di classe e, secondo un'impostazione di natura produttivistica:\nLa Carta rendeva inoltre vincolante l'efficacia dei contratti, siglati dalle corporazioni dei lavoratori (corporativismo), nei confronti di tutti i lavoratori:\nFurono stabilite anche le prassi di compilazione e approvazione dei contratti, alla cui redazione erano obbligate a partecipare le associazioni sia dei lavoratori che datoriali:\nLa ratio sottostante il quadro in cui fu promulgata la Carta \u00e8 quella del sindacalismo fascista teso, anche se lungo diverse e spesso conflittuali correnti sulla sua impostazione, ad assicurare un processo di \"inclusione dell'individuo e del lavoratore all'interno delle strutture dello Stato\" come furono proprio i sindacati che, dal 1926, divennero enti di diritto pubblico.\nL\u2019impostazione del sindacalismo corporativo risente, quindi, dell\u2019impostazione autoritaria del sistema giuridico durante il regime fascista. Il sistema corporativo, infatti, non riconosceva la libert\u00e0 sindacale dei lavoratori, imponendo l\u2019iscrizione all\u2019unico sindacato fascista esistente per ciascuna categoria professionale. A questo si aggiungeva un ridotto potere negoziale degli stessi sindacati fascisti, privati dello strumento pi\u00f9 importante della pressione sindacale: lo sciopero, come la serrata degli imprenditori, era infatti punito penalmente (articoli 502-507).\nIl secondo dopoguerra, gli anni '60 e l'\"autunno caldo\".\nCon la nascita della Repubblica Italiana, l'art. 39 della costituzione stabil\u00ec il principio che la regolamentazione dei rapporti di lavoro possa essere regolata da contratti collettivi stipulati a livello nazionale; la loro vincolativit\u00e0 \"erga omnes\" (cio\u00e8 anche per i non iscritti alle organizzazioni sindacali), per\u00f2, era subordinata a una forma di riconoscimento giuridico che non \u00e8 mai stata attivata, nonostante un tentativo sia stato fatto con la legge 14 luglio 1959, n. 741 durante il governo Segni II.\nTuttavia, prima degli anni sessanta il sistema di relazioni industriali dell'Italia era centralizzato e prevalentemente di matrice politica, e questa \u00e8 stata la causa principale di una contrattazione collettiva debole e statica. La posizione dominante spettava ai contratti nazionali stipulati dai vertici del sindacalismo confederale che hanno cos\u00ec fissato quote minime contributive e gabbie salariali a livello nazionale lasciando cos\u00ec pochissimo spazio di intervento ai livelli inferiori di contrattazione collettiva, rappresentati dai contratti collettivi di categoria e aziendali.\nIl miracolo economico italiano del decennio confer\u00ec maggior peso e incisivit\u00e0 ai lavoratori e dunque ai loro sindacati, favorendo una progressiva decentralizzazione del sistema sindacale italiano e dunque della contrattazione collettiva. Assumono mediocre importanza le contrattazioni collettive di categoria e aziendali, nei confronti delle quali il contratto nazionale di livello confederale opera una deroga ancora parziale per quanto riguarda i contenuti e i soggetti titolari alla loro stipulazione (possono concludere tali contratti solo i sindacati provinciali di categoria e non le Rappresentanze Sindacali Aziendali).\nL'incisivit\u00e0 dei sindacati italiani sul sistema di relazioni industriali dell'Italia raggiunge il suo culmine nel \"biennio di lotta\" 1968-1970 e questo spiega perch\u00e9 la prima met\u00e0 degli anni settanta rappresentino il periodo di minore istituzionalizzazione (i vari livelli di contrattazione collettiva si prefigurano autonomi e indipendenti gli uni dagli altri) e di massimo decentramento (la funzione trainante delle relazioni industriali viene svolta dalla contrattazione collettiva aziendale). Si pu\u00f2 capire dunque perch\u00e9 il periodo risulti caratterizzato anche da una forte bipolarit\u00e0: la contrattazione collettiva nazionale di categoria non perde infatti il proprio fondamentale ruolo ma diventa strumento di estensione a livello nazionale delle innovazioni introdotte dai vari contratti collettivi aziendali.\nDagli anni '70 agli anni '90: la concertazione.\nLa profonda crisi economica nazionale e internazionale porta lo Stato a un maggiore interventismo nel settore delle relazioni industriali e alla creazione del meccanismo del cosiddetto \"scambio sociale\", in cui lo Stato usa i mezzi di cui pu\u00f2 disporre (concessione di agevolazioni fiscali agli imprenditori e promessa di una legislazione di sostegno ai sindacati) per incentivare i sindacati dei lavoratori e dei datori a cooperare, riducendo al minimo il conflitto tra loro, per aiutare il Paese a superare il difficile momento di crisi. Questo comporta un progressivo riaccentramento del sistema sindacale e un contemporaneo rovesciamento degli equilibri delle relazioni industriali: la funzione trainante spetta ora agli accordi cosiddetti \"trilaterali\" (sindacati dei lavoratori, degli imprenditori e istituzioni pubbliche) e la contrattazione collettiva aziendale, pur non perdendo il suo ruolo-chiave, \u00e8 costretta a porsi principalmente come contrattazione difensiva.\nNegli anni 1980 la ripresa dopo la crisi e la rapidissima innovazione tecnologica portano il sistema delle relazioni industriali verso un nuovo decentramento, il quale si configura come una delle principali cause della debolezza sindacale: la contrattazione collettiva infatti, oltre a porsi obiettivi sempre pi\u00f9 difensivi, riduce il proprio ambito e la propria efficacia.\nNegli anni 1990 la necessit\u00e0 di risanare il debito pubblico dello Stato e di allinearsi ai requisiti indicati dall'UE per diventare paese membro dell'Euro portano il paese verso un progressivo riaccentramento delle relazioni industriali e verso quella che viene definita e istituzionalizzata nel protocollo del 23 luglio 1993 come \"concertazione sociale\", sistema di collaborazione tra maggiori confederazioni sindacali e Governo che prevede una sempre pi\u00f9 ampia partecipazione dei primi alle decisioni di politica macro-economica di quest'ultimo. Consacrato anche dal \"patto di Natale del 1998\" (introduttivo dei principi di \"legislazione negoziata\" e consultazione obbligatoria ma non vincolante\") il nuovo equilibrio di relazioni industriali prefigura un doppio livello di contrattazione in cui la definizione di ambiti, tempi, modalit\u00e0 di articolazione, materie e istituti del contratto collettivo aziendale sono predeterminati dal contratto collettivo nazionale di categoria.\nGli anni 2000 e i nuovi accordi sociali.\nL'evoluzione del nostro sistema contrattuale e di relazioni industriali si presenta difficilmente decifrabile in prospettiva futura: se da un lato sarebbe augurabile un ridimensionamento del ruolo del contratto nazionale in favore di una valorizzazione della contrattazione aziendale, i Patti per l'Italia del 2002, sostituendo la concertazione con il meno incisivo \"dialogo sociale\", hanno trasferito i rapporti confederazioni sindacali-Stato su un piano pi\u00f9 specifico confinando per\u00f2 il ruolo dei primi nell'ambito dei pareri e delle raccomandazioni: questo ha portato parte della dottrina a ravvisare un indebolimento delle organizzazioni sindacali sul piano dei rapporti tra legge e contratto.\nCaratteristiche e finalit\u00e0.\nNel settore del lavoro privato, esso \u00e8 stipulato tra le organizzazioni rappresentative dei lavoratori dei sindacati in Italia e le associazioni dei datori di lavoro (o un singolo datore) che predeterminano congiuntamente la disciplina dei rapporti individuali di lavoro (cosiddetta \"parte normativa\") e alcuni aspetti dei loro rapporti reciproci (cosiddetta \"parte obbligatoria\").\nDa un punto di vista giuridico, i CCNL sono \"ordinari contratti di diritto comune\" e pertanto sono vincolanti solamente per i dipendenti iscritti al sindacato che ha stipulato un determinato CCNL. Diverso \u00e8 invece il caso dei dipendenti pubblici.\nNel settore della pubblica amministrazione italiana i soggetti interessati invece sono tra le rappresentanze sindacali dei lavoratori e l'Agenzia per la rappresentanza negoziale delle pubbliche amministrazioni (ARAN), che rappresenta per legge la P.A. nella contrattazione collettiva. La banca dati ufficiale \u00e8 tenuta dal Consiglio Nazionale dell'Economia e del Lavoro (CNEL), che gestisce tra l'altro un archivio elettronico di tutti i CCNL (correnti e passati).\nLe finalit\u00e0 essenziali del contratto collettivo sono quindi:\nIn Italia, la contrattazione collettiva si svolge a diversi livelli, da quello interconfederale (cui partecipa spesso anche lo Stato, in funzione di mediatore nelle trattative tra le confederazioni dei lavoratori e quelle dei datori) a quello di categoria, a quello locale e aziendale. I contratti che hanno maggiore rilevanza pratica sono i contratti collettivi nazionali di lavoro (CCNL), conclusi a livello di categoria.\nLe parti e gli elementi fondamentali.\nIl contratto collettivo di lavoro \u00e8 usualmente concluso dalle associazioni sindacali di categoria che rappresentano i datori e i lavoratori operanti in un certo settore.\nA livello aziendale, il contratto pu\u00f2 essere stipulato anche dal singolo datore di lavoro, che \u00e8 legittimato a condurre le trattative con le organizzazioni sindacali aziendali ovvero con un gruppo, anche spontaneo e non sindacalizzato, di lavoratori.\nLe Sezioni Unite della Corte di cassazione hanno chiarito che anche per il CCNL, come per la generalit\u00e0 dei contratti, vale il principio della libert\u00e0 di forma (Cassazione, S.U., 22.03.1995, n. 3318). Di norma, i contratti collettivi sono tuttavia conclusi per iscritto per comprensibili ragioni di chiarezza.\nLa durata del contratto \u00e8 fissata dalle parti stipulanti. Il contratto collettivo nazionale di categoria ha una durata di tre anni sia per la parte normativa che per la parte economica. Prima del 2009, cio\u00e8 prima dell'accordo interconfederale tenutosi il 15 aprile 2009 la durata era distinta tra parte normativa e parte economica, quattro anni per la parte normativa e di due anni per quella attinente alla retribuzione. Alla scadenza del termine, conformemente ai principi generali, il CCNL cessa di produrre effetti e non \u00e8 pi\u00f9 vincolante. La Corte di Cassazione ha infatti recentemente chiarito che non si applica ai contratti collettivi di diritto comune (Cassazione, 17.01.2004, n. 668). Anche dopo la scadenza del contratto, in ogni caso, conservano la loro efficacia le clausole attinenti alla retribuzione, atteso il rilievo costituzionale della prestazione contrattualmente dovuta al lavoratore.\nLa procedura di rinnovo del contratto \u00e8 avviata tre mesi prima della scadenza dello stesso, con la presentazione delle cosiddette \"piattaforme rivendicative\". Negli ultimi tre mesi di vigenza del contratto e nel mese successivo le parti collettive hanno l'obbligo di non intraprendere iniziative di lotta sindacale.\nSe il contratto scade senza che le parti collettive trovino un accordo per il rinnovo, ai lavoratori \u00e8 dovuta la cosiddetta \"indennit\u00e0 di vacanza contrattuale\", cio\u00e8 un importo addizionale che ha la funzione di preservare la retribuzione (quantomeno in parte) dagli effetti dell'inflazione.\nLa legge italiana non obbliga le parti sociali a sedersi intorno a un tavolo e a giungere a un nuovo accordo entro tempi prestabiliti dopo la scadenza del CCNL: la concertazione non \u00e8 riconosciuta nell'ordinamento giuridico come una fonte \"obbligata\" del diritto del lavoro, che ha competenza esclusiva su certi temi. In sede di rinnovo, se vi sono evidenti difficolt\u00e0 delle parti sociali a pervenire a un accordo, il Ministero del lavoro e delle politiche sociali pu\u00f2 decidere di passare ai cosiddetti \"lodi governativi\", in cui le condizioni del nuovo contratto sono dettate dalla pubblica autorit\u00e0, che vincola le parti sociali a sottoscriverlo, ovvero le impone per decreto.\nCon decreto del Governo o del Presidente della Repubblica possono essere riprese parti del CCNL, che ricevono forza di legge \"erga omnes\", per tutti i lavoratori appartenenti a una categoria.\nIl rapporto con le altre fonti del diritto.\nIl rapporto di lavoro \u00e8 disciplinato da una molteplicit\u00e0 di fonti: legge, contratti collettivi e contratto individuale. Quando una fonte \u00e8 gerarchicamente sovraordinata rispetto a un'altra, la regola generale \u00e8 nel senso che la fonte inferiore (il contratto individuale rispetto al CCNL, il CCNL rispetto alla legge) possa derogare a quella superiore solo in senso pi\u00f9 favorevole ai lavoratori (cosiddetta derogabilit\u00e0 in melius) e mai in senso a essi sfavorevole (inderogabilit\u00e0 in peius).\nIL CCNL non ha mai efficacia abrogativa nei confronti delle leggi ordinarie, tranne il caso (verificatosi una sola volta in Italia) di recepimento delle disposizioni del contratto in un atto avente forza di legge. \nCome \u00e8 tipico del diritto privato, la legge ordinaria pu\u00f2 stabilire che essa si applichi soltanto in via residuale, salvo diverso accordo fra le parti contraenti.\nSe tra le fonti non sussiste un rapporto di gerarchia (es. rapporto tra contratti collettivi, anche di diverso livello), il contrasto si risolve secondo il criterio della successione temporale, in quanto un contratto collettivo successivo pu\u00f2 sicuramente derogare, anche in senso peggiorativo, rispetto alla disciplina collettiva previgente. La giurisprudenza ha pi\u00f9 volte sottolineato che non esiste un diritto alla stabilit\u00e0 nel tempo di una disciplina prevista dal contratto collettivo, per cui il successivo CCNL pu\u00f2 liberamente incidere anche su situazioni in via di consolidamento, con il solo limite dei diritti acquisiti. I rapporti tra le fonti del rapporto si regolano come segue:\nEsiste in via generale una gerarchia delle fonti del diritto sindacale, scritta e vigente negli ultimi trenta anni. La gerarchia delle fonti del diritto prevede prevalenza, complementarit\u00e0 (e non alternativit\u00e0 o derogabilit\u00e0) della fonte superiore, in ordine: leggi, CCNL nazionali, CCNL regionali, CCNL territoriali, CCNL aziendali.\nLa gerarchia si applica per le materie che sono competenza concorrente di due CCNL, ovvero quando un CCNL interviene in violazione della gerarchia, su una materia che \u00e8 competenza esclusiva di un CCNL di livello superiore. \nNulla vieta, nel permanere di una gerarchia delle fonti del diritto sindacale, che alcune materie siano identificate nel CCNL nazionale o direttamente dalla legge come competenza esclusiva del CCNL aziendale, eliminando alla base il contenzioso legale e l'arduo problema interpretativo delle molteplici fonti.\nLe materie di contrattazione facilmente attribuibili come competenza esclusiva del CCNL aziendale sono svariate: tematiche e congedi per formazione professionale e riqualificazione dei lavoratori, diritto allo studio per studenti lavoratori universitari, ricerca e sviluppo/innovazione di prodotto e processo, rapporti coi fornitori/sindacati dell'indotto locale e del distretto, lavoro a domicilio, \"una tantum\" e premio di produzione, pari opportunit\u00e0, inserimento di lavoratori disabili e categorie a svantaggio sociale, istituzioni interne a carattere sociale e volontariato, previdenza e assistenza sanitaria integrativa complementare di settore e aziendale, strumenti informatici e uso della connessione Internet, assunzione e periodo di prova, tipo di contratto, documenti/residenza/domicilio, apprendistato, mobilit\u00e0, trasferta/distacco/trasferimento, appalti, passaggio temporaneo di mansioni/sostituzione di personale, cumulo di mansioni/attribuzione di nuove mansioni o qualifica anche a lavoratori inidonei, orario di lavoro (entrata/uscita in azienda, conto ore, interruzioni e sospensione, flessibilit\u00e0 in entrata e uscita/recuperi, ore/preavviso/maggiorazioni per reperibilit\u00e0/lavoro eccedente/straordinario/festivo/notturno/secondo turno/pluriperiodale, fruizione delle ferie e del riposo settimanale), ferie (indennit\u00e0 sostitutiva di mancato godimento, preavviso, richiamo in servizio), mensa (orario e indennit\u00e0), indennit\u00e0 per disagiata sede/cassa/maneggio denaro, elemento perequativo, indumenti di lavoro, certificato di lavoro e di formazione, obblighi aggiuntivi di informativa/consultazione/accordo sindacale, codice etico/certificazioni/policy interne.\nL'identificazione del contratto collettivo applicabile.\nDopo l'abrogazione del sistema corporativo, si ritiene che non sia pi\u00f9 applicabile , norma che permetteva di individuare il CCNL applicabile facendo riferimento alla \"attivit\u00e0 effettivamente esercitata dall'imprenditore\".\nUn orientamento giurisprudenziale consolidato considera in primo luogo, ai fini dell'individuazione del contratto applicabile, la concreta volont\u00e0 delle parti, espressa esplicitamente nel contratto individuale ovvero desumibile dall'applicazione continuata e non contestata di un certo CCNL.\nSi fa invece riferimento alla categoria economica in cui opera l'azienda quando la retribuzione contrattuale risulti inadeguata, ai sensi dell', rispetto all'attivit\u00e0 lavorativa prestata dal dipendente.\nL'interpretazione.\nIn quanto contratto di diritto comune, il CCNL deve essere interpretato secondo i criteri ermeneutici dettati dal codice civile agli . L'interprete deve quindi ricercare la \"comune volont\u00e0 delle parti\", riferendosi:\nVa precisato che, secondo la giurisprudenza, i contratti collettivi corporativi ancora in vigore conservano la loro originaria natura normativa e devono quindi essere interpretati secondo le specifiche disposizioni sull'interpretazione della legge ()\nLa certificazione.\nIl CCNL metalmeccanico 2012-2017 \u00e8 stato il primo ad affidare a enti bilaterali di imprese e sindacati firmatari (D.lgs 276/2003 artt. 75 - 84) la certificazione dei contratti individuali e di quelli collettivi territoriali, introdotta dal d.lgs. 10 settembre 2003, n. 276. A una camera di privati rappresentanti di associazioni sindacali e di datori \u00e8 attribuita la potest\u00e0 (D.M. 14 giugno 2004) di una certificazione che ha forza pari a un atto amministrativo opponibile a terzi, pur non essendovi parte pubblici ufficiali, n\u00e9 un presidente terzo e imparziale rispetto alle parti firmatarie. Pu\u00f2 non essere rappresentato il lavoratore iscritto a un sindacato non firmatario di accordi.\nAltri tipi di contratto.\nNell'ordinamento italiano sono ancora presenti, accanto ai contratti collettivi di diritto comune, i contratti corporativi e i contratto collettivo aziendale di lavoro. Sono anzitutto ancora in vigore, sebbene con una limitata rilevanza pratica, i CCNL recepiti in decreto ai sensi della legge Vigorelli del 1959, di cui gi\u00e0 si \u00e8 detto in precedenza. Vigono inoltre i contratti collettivi \"corporativi\", stipulati durante il ventennio fascista e aventi efficacia \"erga omnes\" in quanto fonti del diritto ai sensi dall'art. 1, n. 3, delle disposizioni preliminari al codice civile del 1942. Tali CCNL, mantenuti in vita dal D.lgs.lgt. 23 novembre 1944, n. 369 nonostante l'abrogazione del sistema corporativo, non hanno pi\u00f9 alcuna applicazione, in quanto sono stati superati dalla successiva contrattazione collettiva di diritto comune (che per la giurisprudenza ha integralmente sostituito la disciplina corporativa nonostante la diversit\u00e0 di fonte).\nEfficacia del contratto collettivo e sua estensione.\nMancanza di sanzioni e di efficacia universale.\nNon essendo i contratti collettivi recepiti in atti legislativi, le sanzioni si limitano all'ambito disciplinare (al massimo il licenziamento) anche per i casi pi\u00f9 gravi quali la violazione delle norme elettorali democratiche: brogli o voto di scambio i quali, se le norme elettorali fossero regolate da leggi nazionali e non dai contratti collettivi, sarebbero sanzionati sul piano penale, molto pi\u00f9 equamente e con efficacia dissuas\u00ecva verso la reiterazione del fatto.\nUna legge elettorale nazionale sull'elezione di RSU, RSA, enti bilaterali o commissioni paritetiche dove previsti, contratti collettivi, referendum promossi dai sindacati, darebbe garanzie minimali per tutti di un sindacato avente ordinamento democratico interno e di un voto personale, eguale, libero e segreto previste dalla Costituzione.\nNon essendo recepiti in legge, anche qualora l'accordo sia unitario, datori e sindacati mettano per iscritto l'estensione a tutti gli iscritti e non, con la firma di una rappresentanza sindacale pari al 50% delle deleghe e dei voti, e anche col voto a maggioranza semplice di tutti i lavoratori, e forte di una prassi decennale nei tribunali, il contratto collettivo resta comunque per sua natura valido tra le parti firmatarie, libere di uscire dalle relative associazioni di categoria e non applicarlo, ovvero di applicarlo ai soli iscritti.\nCasi di estensione dell'efficacia del contratto collettivo.\nL'efficacia del contratto collettivo pu\u00f2 essere estesa anche a chi non aderisce a una delle associazioni sindacali che lo ha stipulato, ma solo in limitate ipotesi. Se il contratto individuale contrasta con norme di legge, il giudice stabilisce il salario considerando le condizioni di trattamento economico contenute nel contratto collettivo.\nL'efficacia del contratto collettivo si estende anche al lavoratore non aderente a un'associazione sindacale, salvo che questi non si opponga, e al datore che, pur non aderendo all'associazione stipulante, manifesta, con comportamenti concludenti e in forma esplicita, la volont\u00e0 di recepirne il contenuto.\nIl contratto collettivo \"di diritto comune\".\nLa funzione del CCNL di dettare dei minimi economici e normativi validi per tutti i lavoratori di un certo settore \u00e8 garantita, in quasi tutti gli ordinamenti che prevedono l'istituto, da specifiche procedure volte a estendere le norme collettive a tutti i soggetti (datori e prestatori) operanti in un dato settore.\nUna disciplina di questo tipo non \u00e8 mai stata introdotta nel sistema giuridico italiano, sebbene della Costituzione repubblicana prevedesse che i sindacati, previo espletamento di una procedura di registrazione, potessero \"rappresentati unitariamente in proporzione ai loro iscritti, stipulare contratti collettivi di lavoro con efficacia obbligatoria per tutti gli appartenenti alle categorie alle quali il contratto si riferisce\".\nLa norma costituzionale rest\u00f2 tuttavia priva di attuazione per la resistenza delle stesse organizzazioni sindacali, le quali temevano, nel clima politico del secondo dopoguerra, che la procedura di registrazione prevista consentisse allo Stato un eccessivo controllo sulla loro attivit\u00e0.\nIn particolare, l'obbligo di registrazione avrebbe comportato l'accettazione di un organo amministrativo che verificasse nel tempo che tanto gli statuti quanto la loro concreta attuazione rispettassero l'obbligo di avere un ordinamento interno democratico (\u00ab\u00c8 condizione per la registrazione che gli statuti dei sindacati sanciscano un ordinamento interno a base democratica\u00bb). La registrazione non significa una limitazione della libert\u00e0 sindacale o un controllo in senso stretto, non essendo seguita n\u00e9 da sanzioni n\u00e9 da provvedimenti che potrebbero annullare atti del sindacato, se questo non \u00e8 registrato o non ha un ordinamento interno a base democratica. L'unica conseguenza possibile, sebbene rilevante, potrebbe essere la cessazione dell'efficacia obbligatoria dei contratti stipulati.\nLa Costituzione ha posto un limite minimo, quello della base democratica che ha come primo presupposto l'elettivit\u00e0, a fronte di una norma che conferisce agli accordi contrattuali un notevole potere: quello dell'efficacia di legge ordinaria, e quindi un potere legislativo \"de facto\" a due parti sociali, o addirittura al solo sindacato, se questi (come accaduto in passato) ottiene dal Governo la sottoscrizione di un contratto collettivo, senza la firma della controparte. Analogo presupposto della base democratica \u00e8 previsto pure per il Parlamento. Tuttavia, la Costituzione non prevede che l'ordinamento a base democratica sia \"l'unica condizione\" per la registrazione del sindacato, e che quindi nuove leggi non possano introdurre delle limitazioni ulteriori (sebbene questo sia in sostanza gi\u00e0 affermato al comma 2 \u00ab\"Ai sindacati non pu\u00f2 essere imposto altro obbligo se non la loro registrazione\" presso uffici locali o centrali, secondo le norme stabilite dalla legge\u00bb). \u00c8 chiaro che le norme possono stabilire le modalit\u00e0 di registrazione, non introdurre con queste modalit\u00e0 nuovi obblighi-condizioni.\nDi conseguenza, l'unico CCNL che le parti collettive sono oggi in grado di concludere altro non \u00e8 che un contratto atipico () disciplinato dalle norme sui contratti in generale (). Le norme collettive trovano pertanto applicazione, quantomeno in linea di stretto diritto, nei confronti dei soli iscritti alle associazioni sindacali (dei lavoratori e datoriali) che hanno stipulato il contratto. In questo senso si parla spesso di contratto collettivo \"di diritto comune\".\nL'assenza di una disciplina specifica ha causato non pochi inconvenienti, della cui soluzione si \u00e8 fatta storicamente carico in massima parte la giurisprudenza. Per esempio, grazie all'applicazione di alcuni articoli del codice civile ( e ), sono rese invalide talune clausole contrattuali individuali difformi dal contratto collettivo. Inoltre la prassi giudiziaria estende tali contratti, in caso di controversia, anche ai soggetti non obbligati, sulla base della Costituzione italiana che prevede un diritto del lavoratore a una \"retribuzione proporzionata\", individuando nei contratti in questione la base per determinare il minimo contrattuale dovuto.\nIn base alla Cassazione, sentenza n. 1175/1993, i contratti collettivi di lavoro o altri accordi sindacali comunque validi \"su scala nazionale\", assumono efficacia \"erga omnes\", ovvero per tutti i lavoratori, soltanto se sono recepiti in un Decreto del Presidente della Repubblica o altro atto normativo.\nL'efficacia \"erga omnes\" introdotta per i contratti aziendali locali, verso una serie indeterminata di soggetti e l'inderogabilit\u00e0, equiparano di fatto il contratto collettivo locale a una legge ordinaria. Diversamente da queste, il contratto collettivo non persegue in linea di principio l'interesse pubblico e il bene comune, ma interessi privati. \u00c8, infatti, emanazione di soggetti di diritto privato, quali i sindacati e le associazioni datoriali, che hanno lo scopo di tutelare l'interesse di due parti che, pur rilevanti, non sono l'intera societ\u00e0 civile, e che pu\u00f2 differerire da quello collettivo, senza che necessariamente i due finiscano col perseguire il bene comune pe runa sorta di mano invisibile. Quale atto di autonomia privata collettiva, il contratto collettivo pu\u00f2, nella forma massima della sua efficacia, avere forza di legge \"tra le parti\".\nIl contratto collettivo aziendale assume efficacia se \u00e8 sottoscritto da un'organizzazione sindacale ammessa alla rappresentanza, in particolare se questa ha ricevuto a maggioranza un preventivo mandato di rappresentanza da parte dell'Assemblea di tutti i lavoratori (aperta anche ai non iscritti al sindacato), e/o una successiva ratifica dell'accordo da parte di assemblee totalitarie.\nI contratti aziendali sono una mera scrittura privata senza alcun valore vincolante tra le parti: se in altre parole, una parte contraente non osserva quanto sottoscritto, n\u00e9 il giudice del lavoro n\u00e9 altro soggetto pubblico \u00e8 tenuto all'applicazione dell'accordo, delle eventuali sanzioni previste per gli inadempienti e a ordinare la sua esecuzione forzata.\nViceversa, i contratti collettivi di lavoro \"nazionali\" e territoriali (almeno a livello di provincia) hanno valore di legge tra le parti (e rispettivi iscritti), e al contempo quelli individuali di lavoro fra datore e dipendente hanno maggiore efficacia vincolante di quelli aziendali, se sottoscritti davanti alle Commissioni di Certificazione provinciali di cui alla Legge Biagi, perch\u00e9 con la certificazione acquisiscono forza di legge tra le parti e di atto amministrativo opponibile a soggetti terzi. I contratti collettivi aziendali non sono ammessi alla certificazione di cui alla Legge Biagi.\nI tentativi di estensione dell'ambito di efficacia.\nGi\u00e0 a partire dagli anni cinquanta, le corti italiane tentarono in vari modi di estendere l'ambito di applicabilit\u00e0 del contratto anche ai soggetti non iscritti, in modo da garantire a tutti i lavoratori (anche dipendenti da datori di lavoro non aderenti alle organizzazioni stipulanti) uno standard minimo di trattamento economico e normativo.\nLa giurisprudenza realizz\u00f2 l'estensione dell'applicabilit\u00e0 seguendo varie strade:\nOperazioni di estensione dell'efficacia del CCNL furono in pi\u00f9 occasioni tentate anche dal legislatore.\nIl tentativo pi\u00f9 rilevante fu intrapreso con la cosiddetta \"legge Vigorelli\" (legge 14 luglio 1959 n. 741), con la quale il Parlamento deleg\u00f2 il Governo a recepire in un atto avente forza di legge i contenuti dei contratti collettivi di diritto comune stipulati sino a quel momento, al fine di assicurare minimi inderogabili di trattamento economico e normativo a tutti gli appartenenti a una stessa categoria.\nContro la legge Vigorelli furono avanzati da pi\u00f9 parti dubbi di legittimit\u00e0 costituzionale, che tuttavia la Corte costituzionale super\u00f2 in base alla considerazione che la legge delega era \u00abprovvisoria, transitoria ed eccezionale\u00bb. Minor fortuna ebbe la legge di proroga che il Parlamento approv\u00f2 l'anno successivo, la quale, non potendosi pi\u00f9 considerare \"eccezionale\", fu dichiarata dalla Corte costituzionalmente illegittima per contrasto con \nTra i tentativi legislativi di estendere l'ambito di efficacia dei CCNL di diritto comune va inoltre ricordato l'art. 36 dello Statuto dei lavoratori (l. 300/70), che impone all'appaltatore di opere pubbliche di applicare ai propri dipendenti condizioni non inferiori a quelle previste dalla contrattazione collettiva. Il medesimo obbligo \u00e8 imposto dalla legge 389/89 all'imprenditore che voglia fruire della cosiddetta \"fiscalizzazione degli oneri sociali\".\nEsigibilit\u00e0 dei contratti.\nI contratti collettivi sono qualificati come un contratto di diritto comune che pertanto non esplica efficacia \"ultra partes\" (ossia verso terzi), vincolando solamente le parti firmatarie (principio della rappresentanza di diritto comune). Un'importante eccezione a tale principio \u00e8 costituita dai contratti collettivi relativi al c.d. pubblico impiego privatizzato. L'art. 45 del d.lgs. 165/2001 prevede infatti la loro applicazione generalizzata a tutti i rapporti di pubblico impiego cui si applica tale normativa.\nQuanto ai rapporti ordinari, si considerano soggetti terzi non vincolati, in particolare, anche le associazioni di secondo grado a esse aderenti, che non ereditano diritti od obblighi previsti negli accordi. Nell'ordinamento italiano vige il principio della autonomia e pariteticit\u00e0 delle fonti collettive, per il quale le Confederazioni non possono assumere obblighi giuridicamente vincolanti che producano effetto direttamente in capo alle Associazioni aderenti.\nCi\u00f2 vale per:\nA nulla rileva l'estensione della validit\u00e0 territoriale dell'accordo, ovvero che l'associazione sindacale firmataria a livello provinciale aderisca a una regionale, e questa a una nazionale. I contratti di diritto comune operano nell'ambito del diritto privato e quindi non di possibile sovraordinazione di una parte rispetto a un'altra, come accade nel diritto pubblico. Oltre a essere equiordinate, le parti sindacali sono autonome in modo paritetico a tutti i livelli (nazionale tra Confederazioni e Associazioni di categoria, e soggetti locali e Camere del Lavoro), in quanto soggetti giuridicamente e amministrativamente distinti (es. Statuto CGIL, art. 25, 1\u00b0 comma), che hanno una propria struttura interna e organo rappresentativo eletto. Ogni contratto \u00e8 espressione di autonomia contrattuale pariordinata, con la confermata conseguenza che non vi \u00e8 alcun rapporto di superiorit\u00e0 dell'uno sull'altro, e quindi di automatica potenzialit\u00e0 invalidante dell'uno nei confronti dell'altro.\nPertanto, un sindacato di categoria pu\u00f2 firmare un contratto con il sindacato Confederale e i datori, e poi un successivo CCNL di settore non conforme, senza che questo sia nullo. In secondo luogo, se il sindacato di categoria non sottoscrive un accordo che \u00e8 firmato dal sindacato Confederale (es. FIOM vs CGIL), il contratto Confederale non comporta diritti o obblighi verso le sigle di categoria, che sono considerati \"terzi\".\nIl CCNL pu\u00f2 essere esteso a favore di terzi non firmatari a discrezione del giudice, se questi ravvisa interpreta un effetto favorevole dei terzi -come l'acquisizione di un diritto senza nuovi obblighi-, e che il sindacato firmatario porta interesse (art. 1411 c.c.).\nPer la prima volta, il 15 ottobre 2013 l'ABI ha comunicato ai sindacati di categoria e al Governo di non utilizzare pi\u00f9 il CCNL del settore bancario come contratto collettivo applicabile, dieci mesi prima della sua scadenza e rinnovo. Essendo la scelta del CCNL applicabile a discrezione del datore, di fatto si configura in qualsiasi momento un diritto di recesso unilaterale non opponibile anche in presenza di accordi unitari e in un primo momento applicati in azienda.\nEsigibilit\u00e0 delle regole di condotta.\nPer analogo motivo, sono distinte regole di validit\u00e0 e regole di comportamento, per cui il contratto \u00e8 nullo solo se viola norme imperative nella sua struttura o contenuto (art. 1418, 1\u00b0 comma), non per la condotta delle parti antecedente o successiva, pure se antisindacale.\nIl rispetto delle regole di comportamento non \u00e8 esigibile n\u00e9 in termini di nullit\u00e0 degli accordi, n\u00e9 con ordini ad adempiere:\nLa violazione di regole interconfederali non ha conseguenze a livello civilistico sull'efficacia o validit\u00e0 della contrattazione di livello inferiore. Eventualmente, pu\u00f2 comportare conseguenze a livello endoassociativo, se e in quanto previsto dai singoli statuti.\nGiudice competente.\nL'accertamento della nullit\u00e0 delle clausole di un contratto collettivo non \u00e8 qualificato come controversia di lavoro individuale e, dato il suo valore non determinabile, compete al giudice ordinario, sia che il sindacato non firmatario ricorra avverso associazioni dei datori che verso altri sindacati firmatari.\nLa legge 80/2005.\nIn base alla legge 14 maggio 2005, n. 80, che modific\u00f2 l'art. 474 del c.p.c., sono titoli esecutivi gli altri atti cui la legge attribuisce stessa efficacia delle sentenze e atti pubblici o notarili (n. 1), cambiali o titoli di credito (n. 2), e le scritture private autenticate (n.3) limitatamente all'obbligazione di somme di denaro in essi contenuti.\nIn assenza di una esplicita previsione di legge che equipari l'efficacia dei contratti collettivi ad atti pubblici idonei a formare un titolo contrattuale esecutivo, vale comunque il n. 3 che limitatamente alla sola parte economica, rende i contratti collettivi esigibili in materia di aumenti salariali.\nLa norma si applica a vantaggio del lavoratore dipendente, non esistendo in genere obbligazioni di denaro a favore del datore (se non di ammontare trascurabile). Per quanto riguarda la parte normativa, diventa esigibile la retribuzione di giornate di assenza dal lavoro giustificate dal contratto (malattia, permessi di studio, ecc.).\nI contratti collettivi sono qualificabili come una scrittura tra soggetti di diritto privato (o altro atto avente maggiore forza di legge) autenticata in presenza di pubblico ufficiale, per la quale prima e al momento della stipula sussistono altri elementi tipici di un atto pubblico idoneo come titolo esecutivo, quali: un controllo di legalit\u00e0 (assenza di vizi che rendono nullo o annullabile il contratto), e un controllo della rispondenza fra dichiarazione e volont\u00e0 delle parti firmatarie.\nIl decreto legge 138/2011.\nIl decreto legge n. 138 del 2011, convertito dalla legge 14 settembre 2011, n. 148 (legge finanziaria per l'anno 2011), con l'art. 8 (non modificato dal Jobs Act) modifica la disciplina dei contratti collettivi nazionali, che diventano derogabili da quelli territoriali e aziendali, \"in melius\" e anche \"i peius\", sia per la parte normativa che per quella retributiva, in materia di: installazione di impianti audiovisivi, mansioni / classificazione e inquadramento professionale, orario di lavoro, assunzioni con tutti i tipi di contratti, licenziamento a eccezione di quello discriminatorio e tutela della maternit\u00e0.\nLa norma \u00e8 stata contestata perch\u00e9 avoca ai CCNL aziendali materie regolate altrove: dalle legge, ovunque in Europa, come il licenziamento; o dai CCNL nazionali, come accade per le declaratorie di compiti e mansioni, e per i livelli di inquadramento, che sono poi la base per determinare i salari minimi tabellari spettanti, uniformi in tutta Italia, funzione essenziale che \u00e8 da sempre attribuita e calcolata col Contratto Nazionale.\nGi\u00e0 prima di questa norma, i CCNL aziendali potevano sempre derogare quello nazionale, ma solo\"in meius\", a maggiore vantaggio del lavoratore. Potevano ad esempio stabilire un superminimo collettivo nelle retribuzione minima dei lavoratori, rispetto ai minimi tabellari del CCNL nazionale, scatti di anzianit\u00e0 pi\u00f9 generosi, o giorni di ferie o permesso aggiuntivi.\nI contratti collettivi a tutti i livelli restano vincolati al rispetto della Costituzione, delle convenzioni internazionali e del diritto dell'Unione europea. Con l'art. 8, i contratti collettivi aziendali assumono per la prima volta efficacia \"erga omnes\", diventano efficaci nei confronti di tutto il personale delle unit\u00e0 produttive cui il contratto stesso si riferisce, a condizione che sia stato approvato con votazione a maggioranza di tutti i lavoratori dell'azienda (iscritti ai sindacati firmatari dell'accordo, ad altre o a nessuna associazione sindacale). Per la prima volta in Italia viene introdotta l'esigibilit\u00e0 dei contratti aziendali davanti al giudice del lavoro.\nCon l'art. 8, il potere di firmare questi accordi spetta alle associazioni dei lavoratori comparativamente pi\u00f9 rappresentative sul piano nazionale o territoriale, ovvero dalle loro rappresentanze sindacali operanti in azienda ai sensi della normativa di legge e degli accordi interconfederali vigenti, compreso l'accordo interconfederale del 28 giugno 2011. La legge non specifica le modalit\u00e0 operative e le garanzie effettive di segretezza del voto. L'esigibilit\u00e0 dei contratti aziendali non \u00e8 retroattiva.\nResta inattuato e non recepito da norme di legge, l'accordo interconfederale sottoscritto il 28 giugno 2011 da Cgil, Cisl, Uil e Confindustria, e valido per tutti i contratti collettivi.\nTale accordo prevedeva di rendere validi ed esigibili per tutti i lavoratori gli accordi firmati a livello aziendale dalla maggioranza della Rappresentanza sindacale aziendale (Rsa) oppure dalla maggioranza della Rappresentanza sindacale unitaria (Rsu), senza la necessit\u00e0 del referendum approvativo di tutti i lavoratori.\nAccordi sindacali sulla rappresentanza.\nLe fonti normative sono: Accordo del 28 giugno 2011, Accordo del 31 maggio 2013, Accordo del 10 gennaio 2014 (detto Testo Unico sulla Rappresentanza, ma in realt\u00e0 non recepito da norme di legge), Convenzione INPS-Confindustria-Sindacati del 16 marzo 2015.\nL'accordo del 10 gennaio 2014 fissa le regole elettorali per la RSU, e nella parte III afferma:\"Il contratto collettivo nazionale di lavoro ha la funzione di garantire la certezza dei trattamenti economici e normativi comuni per tutti i lavoratori del settore ovunque impiegati nel territorio nazionale. [...] le Organizzazioni Sindacali favoriranno, in ogni categoria, la presentazione di piattaforme unitarie.[.]Il rispetto delle procedure sopra definite comporta che gli accordi in tal modo conclusi sono efficaci ed esigibili per l'insieme dei lavoratori e delle lavoratrici nonch\u00e9 pienamente esigibili per tutte le organizzazioni aderenti alle parti firmatarie della presente intesa.[...] La contrattazione collettiva aziendale si esercita per le materie delegate e con le modalit\u00e0 previste dal contratto collettivo nazionale di lavoro di categoria o dalla\nlegge. I contratti collettivi aziendali per le parti economiche e normative sono efficaci ed esigibili per tutto il personale in forza e vincolano tutte le associazioni sindacali, espressione delle Confederazioni sindacali firmatarie dell'Accordo Interconfederale del 28 giugno 2011\".\nVengono per la prima volta introdotte:\nPer la prima volta si afferma che se i firmatari hanno la rappresentanza del 50% e il voto dei lavoratori, l'accordo \u00e8 vincolante per tutti i lavoratori (anche non iscritti a un sindacato), oltre a introdurre a livello nazionale l'esigibilit\u00e0 dei contratti collettivi aziendali.\nDopo l'abolizione del Cnel, la Convenzione affida all'INPS il compito di raccogliere, rilevare e certificare a cadenza mensile il numero (medio annuo) di deleghe sindacali aggregate e \"non nominative\", per Federazione e riferibili a uno stesso contratto collettivo nazionale, dettagliato poi per singolo sindacato, azienda e provincia. Il dato \u00e8 fondamentale per il calcolo della 'soglia' al 5% per sedere al tavolo della contrattazione nazionale, e del 50% + 1 (la maggioranza semplice) per approvare gli accordi.\nLa Convenzione ha validit\u00e0 per tre anni, senza rinnovo automatico, non definisce norme transitorie per la sua applicazione immediata ai numerosi contratti collettivi in scadenza e rinnovo per il 2016 (contratti validi per tre anni che cesseranno di avere validit\u00e0 quando la Convenzione stessa, senza una sua applicazione di fatto).\nNel diritto dell'Unione Europea.\nIl trattato istitutivo.\nIl TFUE agli artt. 153 e 155.2 legittima la conclusione di accordi fra le parti sociali (sindacati di Bruxelles e associazioni datoriali) validi a livello dell'Unione Europea.\nTuttavia, l'art. 153 determina gli ambiti per i quali le parti firmatarie possono esprimere pare favorevole a una proposta della Commissione Europea e del Consiglio d'Europa che dia efficacia a tali accordi, che in tal caso divengono immediatamente esecutivi senza necessit\u00e0 di legge di conversione nazionale, alla stregua dei regolamenti dell'UE.\nPrincipio di preminenza comunitaria.\nVige il principio generale di preminenza del diritto comunitario. Bench\u00e9 da parte integrante della Costituzione Europea (art. I-6) sia stato relegato a uno degli allegati del Trattato di Lisbona su istanza di vari Stati membri, il 22 giugno 2007 \u00e8 stato ribadito dal Servizio Giuridico del Consiglio d'Europa che \u00abdalla giurisprudenza della Corte si evince che il principio di preminenza del diritto comunitario \u00e8 un principio fondamentale del diritto comunitario stesso. Secondo la Corte, tale principio \u00e8 insito nella natura della Comunit\u00e0 europea. All'epoca della prima sentenza di questa giurisprudenza consolidata, (Costa contro ENEL, 15 luglio 1964, causa 6/64) non esisteva alcuna menzione di preminenza nel trattato. La situazione \u00e8 a tutt'oggi immutata.\u00bb Il principio fu storicamente introdotto dalla Corte di Giustizia Ue e solo successivamente recepito dai trattati dell'Unione, ed \u00e8 applicato anche dai giudici nazionali mediante la disapplicazione di norme nazionali in contrasto col diritto dell'UE, sia in ambito civile-privatistico e in particolare giuslavoristico, che nel diritto amministrativo."}
{"id": "1244804", "revid": "125791682", "url": "https://it.wikipedia.org/wiki?curid=1244804", "title": "UFO Robot Goldrake", "text": ", nota in italiano anche come Atlas UFO Robot, \u00e8 un anime televisivo di genere mecha prodotto dalla Toei Animation dal 1975 al 1977 e basato sull'omonimo manga di G\u014d Nagai.\nIn Italia l'anime ebbe notevole successo di pubblico e anche le versioni italiane delle sigle furono fra i singoli pi\u00f9 venduti del 1978 con oltre settecentomila copie il primo e oltre un milione il secondo.\nAnime.\nGenesi.\nNel 1975 G\u014d Nagai aveva collaborato alla realizzazione di \"UFO Robot Gattaiger - La grande battaglia dei dischi volanti\" (), un mediometraggio di circa trenta minuti distribuito nei cinema in Giappone e sorta di film pilota che divenne la base per lo sviluppo della serie televisiva e, in seguito, dalla sua trama vennero tratti gli ultimi tre episodi della stessa.\nPer sfruttare il successo di pubblico incontrato dalle due precedenti serie anime create da G\u014d Nagai e prodotte dalla Toei, \"Mazinga Z\" e \"Il Grande Mazinga\", il personaggio di \"Koji Kabuto,\" assente nel film pilota, venne inserito nella trama della nuova serie come trait d'union e anche la caratterizzazione del robot fu modificata proprio per essere pi\u00f9 in linea con lo stile dei \"mecha\" delle due precedenti serie di Nagai, in modo da far s\u00ec che la nuova serie formasse con esse una trilogia, anche se, a differenza delle serie di \"Mazinger\", fu concepito subito come prodotto destinato anche a un pubblico femminile (\"sh\u014djo\").\nProduzione.\nLa nuova serie anime fu prodotta in 74 episodi dalla Toei Animation e ideata da G\u014d Nagai sulla base del suo omonimo manga, con le musiche di Shunsuke Kikuchi e il character design e le animazioni di Kazuo Komatsubara, sostituito da Shingo Araki stabilmente a partire dall'episodio n. 49. I 74 episodi complessivi della serie furono trasmessi per la prima volta in Giappone dalla Fuji Television dal 5 ottobre 1975 al 27 febbraio 1977.\nEdizione italiana.\nI diritti per la trasmissione italiana furono acquistati dalla compagnia di distribuzione italo giapponese DeA dalla Pictural Films di Jacques Canestrier, che aveva acquistato i diritti per la trasmissione in tutta Europa. L'acquisto fu probabilmente proposto alla RAI da Nicoletta Artom, manager esecutivo dei prodotti per bambini della Rai e coautrice di \"Buonasera con...\", che aveva assistito alla presentazione di alcuni anime al MIFED nel novembre 1977. Il titolo \"Atlas Ufo Robot\" deriva dalla brochure visionata dalla Artom e preparata dalla Pictural Films o da Antenne 2 (che aveva acquistato i diritti per la Francia dalla Pictural Films), che in copertina riportava la dicitura \"Atlas Ufo Robot\", dove \"Atlas\" nel contesto indicava che era una guida o brochure, mentre il titolo era \"Ufo Robot\", tuttavia questa venne fraintesa per il titolo completo della serie. In tempi pi\u00f9 recenti, i produttori hanno per\u00f2 affermato che l'inclusione di \"Atlas\" nel titolo fu non un fraintendimento, ma una scelta deliberata dovuta al gradevole seppur casuale riferimento ad Atlante (\"Atlas\" in greco antico), il mitologico gigante che sostiene il mondo sulle sue spalle, in un parallelismo con Goldrake che invece sostiene le sorti del pianeta Terra e dell'umanit\u00e0 intera.\nIn Italia la serie fu trasmessa per la prima volta alle 18:45 del 4 aprile 1978 sulla Rete 2 all'interno del contenitore serale \"Buonasera con...\", intitolato in quell'occasione \"Buonasera con... Superman - Atlas Ufo Robot\". La prima puntata fu introdotta da una breve presentazione fatta da Maria Giovanna Elmi, allora annunciatrice RAI, che spiegava al pubblico italiano le caratteristiche della serie e della fantascienza giapponese e che raccontava del successo riscosso all'estero da questi \u00abparticolari cartoni animati\u00bb: era infatti la prima serie robotica giapponese a essere trasmessa in Italia.\nIl termine Goldrake , in particolare, Goldrake appare come l'anglicizzazione di Goldor\u00e0k, il nome inventato dallo stesso Canestrier. D'altro canto, molti sostengono che si tratterebbe della fusione dei nomi \"Goldfinger\" e \"Mandrake\", anche se questa sembra essere pi\u00f9 verosimilmente l'origine del nome di un altro \"Goldrake\", \"Goldrake, l'agente playboy\" (Edizioni EP), un fumetto italiano per adulti realizzato da Renzo Barbieri e Sandro Angiolini nel 1966. In ogni caso non esistono prove di un rapporto di derivazione tra il nome del fumetto e quello dell'adattamento italiano dell'anime. I nomi italiani dei personaggi, mutuati quasi tutti dall'adattamento francese, sono di pura fantasia, a eccezione di \"Alcor\", \"Mizar\" e \"Rigel\", che come \"Vega\" (\"Alpha Lyrae\") sono nomi propri di origine araba di altrettante stelle. Alcor e Mizar (\"Zeta UMa\") si trovano nella costellazione dell'Orsa Maggiore e sono un sistema binario di stelle doppie, mentre Rigel (\"Beta Orionis\"), pure doppia, si trova in quella di Orione. \"Actarus\", invece, \u00e8 la trascrizione fonetica della pronuncia inglese di \"Arcturus\" (\"Alpha Bootis\"), nella costellazione di Boote. \"Venusia\" viene chiaramente dall'aggettivo \"venusiana\", ossia del pianeta Venere, mentre \"Procton\" deriva probabilmente dall'inglese \"proton\" (protone), o pi\u00f9 verosimilmente \u00e8 una trasformazione del nome francese del personaggio, \"Procyon\", che pure \u00e8 una stella (doppia).\nLa programmazione Rai suddivise la serie in tre blocchi: dal 4 aprile al 6 maggio 1978 (24 episodi); dal 12 dicembre 1978 al 12 gennaio 1979 (25 episodi); dall'11 dicembre 1979 al 6 gennaio 1980 (22 episodi). Furono infatti doppiate e trasmesse in TV solo 71 puntate su 74, con esclusione degli episodi 15, 59 e 71, e ci\u00f2 malgrado la RAI avesse acquistato l'intera serie.\nPur essendo la terza parte di una trilogia insieme con \"Mazinga Z\" e \"Grande Mazinga\", in Italia la serie fu trasmessa prima delle altre due, e cos\u00ec nelle edizioni italiane la continuit\u00e0 fra le tre storie si \u00e8 completamente perduta, anche per l'alterazione dei nomi originali che, ad esempio, impedisce di cogliere l'unicit\u00e0 del personaggio di Koji Kabuto, rimasto tale nell'adattamento del \"Grande Mazinga\", ma chiamato \"Ryo\" in \"Mazinga Z\", ed \"Alcor\" in \"UFO Robot Goldrake\".\nParticolare successo ebbero le due sigle italiane e il relativo LP contenente la colonna sonora della serie. \"Ufo Robot\", la prima sigla, sfond\u00f2 il tetto del milione di copie vendute, raggiungendo la quarta posizione dei singoli pi\u00f9 venduti. \"Goldrake\" raggiunse la settima posizione, vendendo oltre settecentomila copie. Entrambe le sigle, scritte da Luigi Albertelli su musica e arrangiamento di Vince Tempera, Ares Tavolazzi e Massimo Luca, confluirono nell'album \"Atlas Ufo Robot\".\nIl successo della serie televisiva ebbe anche ripercussioni nella critica, Lotta Continua lo defin\u00ec \"un simbolo di ribellione\" e fu ben accolto da Gianni Rodari, mentre contro la trasmissione si schierarono Dario Fo e Alberto Bevilacqua.\nDopo la prima TV, \"Goldrake\" venne ritrasmesso alcune volte su Rai 2, e l'ultima replica termin\u00f2 gioved\u00ec 13 settembre 1984. A causa della rinuncia ai diritti da parte della Rai, il distributore italiano della serie Doro TV Merchandising inizi\u00f2 a rivenderla alle emittenti locali ed al circuito Junior TV, e l\u00ec continu\u00f2 ad andare in onda con successo fino al 1998. Poi a causa di controversie sul rinnovo del contratto tra Dynamic Planning, societ\u00e0 rappresentante di Go Nagai, e la Toei Animation, i diritti sulla serie restarono bloccati per diversi anni.\nDVD.\nLa prima edizione in DVD italiana usc\u00ec dopo circa trent'anni dalla trasmissione televisiva, con il progetto di una edizione integrale in 12 DVD curata e prodotta da Dynamic Planning e TOEI Video e distribuita dall'editore nipponico d/visual. La versione home video contiene tre tracce audio: il giapponese, in italiano con i nomi dell'edizione televisiva e in italiano con i nomi originali, ma non presenta sottotitoli di sorta, ad esclusione dei cartelli presenti in funzione multiangolo. L'audio italiano consiste in un nuovo doppiaggio e i dialoghi sono stati ampiamente rivisti per correggere tutte le imprecisioni e gli errori dell'adattamento del 1978. La pubblicazione, per motivi ignoti, \u00e8 stata interrotta dopo l'uscita del decimo volume. La seconda edizione in DVD \u00e8 stata prodotta da RCS e Yamato Video e distribuita nelle edicole con La Gazzetta dello Sport dal 28 agosto 2014. Anche questa edizione presenta tre tracce audio, ma a differenza della precedente al posto del ridoppiaggio con i nomi originali \u00e8 presente il doppiaggio italiano del 1978 e i sottotitoli con l'audio giapponese.\nIl 22 novembre 2018 Koch Media e Yamato Video incominciano la pubblicazione dei box in DVD e Blu Ray. Questa terza edizione mantiene le caratteristiche della precedente.\nManga.\nIl manga venne scritto da Go Nagai e pubblicato dalla Kodansha sul \"TV Magazine\" da ottobre 1975 a maggio 1976 e venne poi raccolto in due volumi.\nSequel.\n\"Garla\", un manga del 1976, era stato originariamente pensato da G\u014d Nagai come seguito di Goldrake, ma la disputa nata con la Toei Animation per i diritti su Gaiking fece naufragare il progetto. Nel 2002 Goldrake \u00e8 stato ripreso nel sesto capitolo del volume Dynamic Superobot Wars (pubblicato in Italia nel 2005), e poi nuovamente nel 2004 nel manga \"Dynamic Heroes\", pubblicato in Italia nel 2007 dalla D/books nella doppia versione con nomi originali giapponesi e nomi dell'edizione storica italiana trasmessa dalla Rai Rete 2 a partire dal 1978. Nell'agosto del 2014 viene annunciato che gi\u00e0 dal settembre dello stesso anno la rivista Champion RED inizier\u00e0 a pubblicare Grendizer Giga, un manga remake di Goldrake.\nReboot.\n\"Grendizer Giga\" (\u30b0\u30ec\u30f3\u30c0\u30a4\u30b6\u30fc \u30ae\u30ac) \u00e8 un reboot del manga della storia originale di \"UFO Robot Goldrake\" di Go Nagai. Il manga \u00e8 stato pubblicato su \"Akita Shoten's Champion RED\" dal 19 settembre 2014 al 19 luglio 2015 e presenta una versione alternativa della storia originale indipendente dal resto del franchise Mazinger.\nSecondo un'intervista con la \"Hobby Japan magazine, Spaceship\" mangaka Go Nagai doveva produrre solo due volumi di contenuto. Ha anche affermato di volere continuare il manga in una data successiva anche se in circostanze diverse. Per promuovere il rilascio del primo volume, \u00e8 stato creato un PV animato da Dynamic Productions e pubblicato su YouTube. L'inserimento del personaggio Cutey Honey nel manga \u00e8 stato dichiarato a causa di una espansione per includere Danbei, dato il suo ruolo nel franchise Cutey Honey nel suo complesso. Durante le sue uscite iniziali, gli appassionati del Grendizer (l'originale) hanno elogiato il manga per ridimensionare la formula della serie originale, nonch\u00e9 i disegni dei personaggi e delle scene di battaglia. Tuttavia la serie \u00e8 stata elogiata e criticata perch\u00e9 mostra i collegamenti alla serie precedente, inclusi i ruoli dei personaggi principali occupati dal Makiba Family e Space Laboratory e l'inclusione di Cutey Honey. La critica principale della serie \u00e8 stata la corsa breve della trama e la mancanza di sviluppo del carattere. Grendizer Giga \u00e8 molto simile a franchise Cobra (manga prodotto nel 1978) e inoltre i ricordi di Daisuke cos\u00ec come il cambiamento della personalit\u00e0 sono simili al cambiamento di Cobra nei ricordi e nell'aspetto di nascondersi dai nemici; Maria \u00e8 un'androide che assiste Ruke in battaglia come in Cobra che viene assistito dal partner Lady Armaroid.\nTrama.\nIl principe Duke Fleed fugge dopo una disperata resistenza a bordo di un robot da battaglia, Goldrake (\"Grendizer\"), dal suo pianeta natale Fleed in seguito all'attacco delle truppe del Re Vega che vuole sottomettere i pianeti invadendoli e annettendoli al loro impero. Giunto sulla Terra Duke Fleed viene trovato gravemente ferito dal dottor Procton (\"Genzo Umon\"), direttore dell'\"Istituto di ricerche spaziali\", il quale lo accoglie e lo nasconde sotto le mentite spoglie di Actarus (\"Daisuke Umon\"), facendolo passare per suo figlio di ritorno da un lungo viaggio mentre il robot con il suo disco spaziale (\"Spacer\") viene nascosto all'interno dell'istituto, nei cui sotterranei viene costruito una sorta di enorme hangar.\nCirca due anni dopo, continuando il loro progetto di invasione, anche le truppe di \"Vega\" giungono presso la Terra e, sotto la guida del comandante Hydargos (\"Blacky\") e del generale Gandal (che \u00e8 un tutt'uno con Lady Gandal, essendo questa la met\u00e0 femminile dell'essere mostruoso che insieme formano) stabiliscono la base \"Skullmoon\" sulla Luna. Actarus, per difendere il suo pianeta adottivo, deve fare ricorso al robot. Ad aiutarlo c'\u00e8 il giovane \"Koji Kabuto\", Alcor nella versione italiana, il quale pilota un disco volante chiamato TFO (\"Test Flying Object\"). I due oppongono una agguerrita resistenza respingendo i continui assalti degli invasori che inviano a pi\u00f9 riprese contro la Terra dei robot ma anche animali trasformati in cyborg insieme a pattuglie di dischi volanti. Durante i periodi di tregua, Actarus vive e lavora come inserviente nella fattoria di Rigel (\"Danbei Makiba\") e dei suoi due figli, Mizar (\"Goro Makiba\") e Venusia (\"Hikaru Makiba\"), innamorata di lui e inizialmente all'oscuro della sua reale identit\u00e0, finch\u00e9 un giorno egli deve ricorrere alle sue capacit\u00e0 superiori e trasformarsi in Duke Fleed, rivelandole cos\u00ec il suo segreto. Gli attacchi di Vega proseguono fino a quando Hydargos, stanco delle molteplici sconfitte che ne minano il prestigio e l'autorit\u00e0 sotto la pressione di Gandal, progetta e mette in pratica un massiccio attacco al centro spaziale con l'utilizzo di tre mostri spaziali e centinaia di dischi volanti. Il comandante di Vega stavolta sembra avere la meglio: il disco di Koji viene distrutto, Venusia viene ferita gravemente e il centro spaziale viene invaso dalle truppe di Vega. Nel frattempo i tre mostri danneggiano seriamente Goldrake e Actarus \u00e8 costretto a nasconderlo in una caverna; tornato al centro lo trova sotto l'invasione dei nemici ma riesce a raggiungere Venusia quando lei \u00e8 ormai in fin di vita. La ragazza si salva solo con una trasfusione del sangue alieno di Actarus che si riveler\u00e0 essere universalmente compatibile e addirittura terapeutico. Venusia riuscir\u00e0 poi a liberare Alcor e Procton e ad ingannare il comandante Hydargos dando a Duke il tempo di riparare il robot danneggiato. Per vendicarsi di ci\u00f2 Hydargos getta la ragazza da un dirupo ma viene salvata da Goldrake. Actarus sconfigge i due mostri rimasti e si scontra con l'astronave madre, distruggendola. Mentre Gandal fugge, coperto di ustioni, Hydargos rimane a combattere fino alla morte. In seguito Venusia decider\u00e0 di combattere al fianco di Actarus usando i veicoli di appoggio che vengono costruiti per aiutare Goldrake nella lotta. A lei viene assegnato il \"Delfino Spaziale\" (\"Marine Spacer\"), un mezzo in grado di far muovere Goldrake sotto l'acqua, dopo che Koji aveva gi\u00e0 ricevuto un nuovo mezzo battezzato \"Goldrake Due\" (\"Double Spacer\"), grazie al quale Goldrake potr\u00e0 volare pi\u00f9 agilmente rispetto al proprio disco \"Spacer\".\nDopo la morte di Hydargos, Gandal viene affiancato dal Ministro delle Scienze Zuril, proveniente da una stella alleata a Vega, un individuo decisamente audace e di grande cultura scientifica, nonch\u00e9 abile stratega; questi si contrapporr\u00e0 spesso a Gandal cosicch\u00e9 i due finiranno spesso per contrastarsi anzich\u00e9 cooperare, anche se non mancheranno di allearsi contro Dantus, un altro comandante di Vega che aveva quasi sconfitto Goldrake utilizzando un gigantesco gorilla-cyborg da lui costruito.\nAnche Maria (\"Maria Grace Fleed\"), sorella di Actarus, era arrivata sulla Terra ancora bambina, salvata da un anziano abitante del pianeta Fleed che l'aveva allevata come fosse sua nipote; in punto di morte egli le riveler\u00e0 tutto implorandola di riprendersi la sua eredit\u00e0, il robot Goldrake, e consegnandole l'emblema del suo lignaggio reale, un medaglione, una pistola a raggi e un pugnale. In seguito Maria, credendo di trovare in Actarus il suo acerrimo nemico, cerca di ucciderlo col pugnale ma riesce solo a lacerare la sua casacca e a far cadere un medaglione col simbolo del pianeta Fleed, uguale al suo, che le svela la verit\u00e0: i due sono fratello e sorella, eredi della famiglia reale di Fleed. Da questo momento anche Maria coadiuva il fratello in battaglia, e lo fa con un nuovo mezzo, la Trivella Spaziale (\"Drill Spacer\"), in grado di far penetrare il Goldrake sottoterra.\nLa lotta prosegue e le forze di Vega subiscono numerose sconfitte, mentre il loro impero comincia a dissolversi. La stella Vega, contaminata dalle radiazioni del Vegatron, il minerale fonte di energia della sua civilt\u00e0, sta per diventare una stella morta e la Terra apparir\u00e0 agli alieni come l'unica speranza per la sopravvivenza. Gli attacchi si faranno quindi sempre pi\u00f9 decisi e disperati e la guerra s'inasprisce, con molte vittime: Kain e Morus, grandi amici d'infanzia di Maria e Duke, Zuril Junior, figlio di Zuril.\nRe Vega, nel tentativo di assicurarsi il buon esito della guerra, approfitta dell'amore che la figlia Rubina, ex promessa sposa di Actarus, dimostra per quest'ultimo, per cercare di attirarlo in una trappola. Actarus, catturato dal ministro Zuril (infatuato anch'egli di Rubina), l'accusa di averlo ingannato, ma la giovane principessa con un gesto estremo lo salva, finendo per morire fra le sue braccia. Morir\u00e0 anche il ministro Zuril, folgorato dalla pistola a raggi di Koji.\nOrmai l'esercito di Vega \u00e8 quasi privo di risorse e manda all'attacco Guragur, l'ultimo Mostro di Vega che, pilotato da Lady Gandal, si lancia in un ennesimo disperato attacco. Contemporaneamente Actarus si mette in viaggio verso la base nemica meditando un attacco suicida ma Koji intuisce le sue intenzioni, lo insegue e lo costringe a tornare minacciando di seguirlo anche a costo della vita, infatti mentre stanno per uscire dall'atmosfera terrestre la struttura del Goldrake Due comincia a cedere perch\u00e9 non \u00e8 costruito per volare nello spazio.\nMentre stanno tornando vengono attaccati a tradimento da Lady Gandal: Alcor perde i sensi e Actarus lo salva gettandosi con il Goldrake dal suo spacer e prendendo al volo il mezzo dell'amico, ma viene nuovamente attaccato e indebolito dai raggi dell'avversario. Quando ormai \u00e8 sul punto di soccombere l'arrivo dei mezzi di soccorso distrae Lady Gandal, e finalmente Goldrake riesce a distruggere il robot nel quale si trova la coppia, tagliandogli la testa, che per\u00f2 non esplode: rinvenuta, Lady Gandal stordisce il marito e propone ai terrestri di lasciarla vivere in pace sulla Terra promettendo di uccidere il proprio re. Ella sta quasi per riuscirci ma viene fermata e uccisa dalla sua met\u00e0 maschile, che desiderando riscattarsi con re Vega si schianta volontariamente con la sua astronave contro Goldrake senza per\u00f2 riuscire a distruggerlo, morendo dopo aver invocato il nome del suo sovrano, mentre si inabissa col suo mezzo in mare.\nNella battaglia finale contro tutte le forze di Vega rimaste, lanciate in un ultimo disperato attacco, i compagni di Actarus alla guida di una nuova astronave, il \"Cosmo Speciale\" distruggono sistematicamente tutte le navi e i minidischi mentre Goldrake combatte contro la nave imperiale di Re Vega. Inizia un lungo combattimento e Actarus, dopo essere stato in difficolt\u00e0, con l'aiuto dei suoi amici riesce a danneggiare gravemente il nemico e re Vega, vistosi sconfitto, per vendicarsi ordiner\u00e0 di fare schiantare la propria astronave sulla Terra per contaminarla con le proprie ceneri radioattive, ma Actarus riuscir\u00e0 a fermarlo in tempo: con un ultimo colpo della sua alabarda spaziale, la sua arma pi\u00f9 caratteristica, il Goldrake squarcia la sezione di comando della nave colpendo lo stesso sovrano che, in un ultimo delirio di onnipotenza (\"Io sono Re Vega, signore dell'universo!!\"), muore nell'esplosione, mentre gli eroi si lasciano andare ad un pianto di gioia.\nTerminata la guerra con la rassicurazione che la loro patria natale Fleed sta tornando alla vita, Actarus e Maria decidono di tornarvi per ricostruire, assieme a coloro che scamparono all'invasione da parte di Vega, il regno perduto. In un commosso commiato dal padre adottivo Procton e dagli amici pi\u00f9 cari, Actarus e Maria decollano alla volta di Fleed e l'ultima sequenza li vede arrivare sul loro pianeta ormai rifiorito.\nDoppiaggio.\nNell'edizione italiana del 1978 per alcuni nomi dei protagonisti ci si \u00e8 riferiti all'edizione francese, per altri direttamente all'originale giapponese. Per l'edizione in DVD del 2007, supervisionata da Dynamic Production e TOEI Animation, sono state create due versioni italiane, la prima mantiene i nomi dell'edizione storica del 1978 con unica eccezione del personaggio di Koji Kabuto che rimase in originale per creare continuit\u00e0 con Mazinger Z e Il Grande Mazinger, mentre la seconda mantiene i nomi originali giapponesi. Nella tabella sono riportati i nomi dei personaggi dell'adattamento ufficiale d/visual, affiancati dai nomi dell'edizione RAI e con i nomi originali tra parentesi.\nAccoglienza in Italia.\nLa Goldrake-mania conquist\u00f2 parte del Paese, che ben presto divenne il maggiore acquirente occidentale dei cartoni animati made in Japan proprio grazie al successo di Atlas UFO Robot. Gli indici di ascolto della RAI salivano alle stelle quando Goldrake compariva sugli schermi e si scaten\u00f2 una sorta di delirio collettivo. L'immagine di Goldrake fin\u00ec su centinaia di prodotti diversi: fumetti, libri, dischi, maschere di carnevale, macchine a pedali per bambini, accappatoi, lenzuoli, cartelle per la scuola, astucci, tatuaggi lavabili, modellini e addirittura dei doposci, riempirono i negozi di tutta Italia. In un'intervista pubblicata sulla rivista \"Mangazine\" n.31 (Gennaio 1994), il doppiatore Romano Malaspina, voce del protagonista Actarus, dichiar\u00f2 di aver conosciuto anche giornalisti, medici e altri liberi professionisti, che la sera lasciavano lo studio un'ora prima proprio per andare a vedere Goldrake in televisione.\nTuttavia, mentre bambini e ragazzini erano entusiasti, molti genitori si mostrarono perplessi, se non ostili alla novit\u00e0. Malgrado il disappunto verso la serie avesse trovato finanche l'appoggio di alcuni parlamentari, come il deputato Silverio Corvisieri, membro della Commissione di Vigilanza RAI, che intervenne con un articolo fortemente critico dal titolo \"Un ministero per Goldrake\" pubblicato su \"La Repubblica\" del 7 gennaio 1979, la serie non fu per\u00f2 interrotta, e la sua popolarit\u00e0 continu\u00f2 a crescere. In piena \"Goldrake-mania\" si diffuse, sia sulla stampa per ragazzi che nelle pubblicazioni sui programmi televisivi, la falsa informazione secondo cui i cartoni animati giapponesi (fra cui Goldrake, ovviamente) non erano \"animati a mano\", ma generati da un computer, che, sulla base dei dati inseriti (immagini dei protagonisti, tipo di storie, ecc.), avrebbe realizzato il tutto automaticamente. Nel maggio 1990 la fanzine \"Mangazine\" pubblic\u00f2 un dossier sulla Toei Animation di Luca Raffaelli, contenente un'intervista a Umeda, l'allora responsabile della Toei, il quale, sull'argomento, cos\u00ec si espresse: \u00abComputer? Qui non ci sono affatto. So che in Italia circola la leggenda secondo cui i nostri cartoni animati sono realizzati con il computer, ma le assicuro che qui dentro non ce n'\u00e8 uno\u00bb. Anche sul n. 8 (novembre 1991) della rivista \"Mangazine\" fu pubblicato un dossier sulla Toei, a cura di Federico Colpi. L'intervistatore ricorda che il portavoce della Toei, dopo una lunga risata, rispose: \u00abScusi, ma li ha visti i nostri studi? Qui non c'\u00e8 nemmeno l'aspirapolvere, perch\u00e9 \u00e8 tecnologia troppo avanzata... E poi, Goldrake \u00e8 del 1975! A quei tempi non c'erano nemmeno i word processors\u00bb.\nAltri media.\nCinema.\nLungometraggi di montaggio.\nIn Italia sono stati realizzati tre adattamenti cinematografici regolarmente autorizzati della serie televisiva, nati da un'operazione di montaggio di vari episodi: \"Goldrake all'attacco\", \"Goldrake l'invincibile\" e \"Goldrake addio\". Il primo, con il sottotitolo \"\"La pi\u00f9 grande avventura di UFO Robot\",\" basato su un \"collage\" dei primi episodi della serie, presenta infatti una colonna sonora modificata, in cui sono stati aggiunti a pi\u00f9 riprese i nove brani in italiano (\"Ufo robot\", \"Rigel\", \"Venusia\", \"Alcor\", \"Vega\", \"Goldrake\", \"Pianeta Terra\", \"Atlas UFO Robot\", \"Procton\") dell'introvabile LP \"Atlas Ufo Robot\", cantati, tra gli altri, da Fabio Concato (Rigel, Procton, nonch\u00e9 cori in tutte le altre) e Dominique Regazzoni (Venusia). Nel film si pu\u00f2 inoltre ascoltare l'inedita versione strumentale della famosa sigla italiana \"Ufo robot\", orchestrata da Vince Tempera (che in un'intervista ha dichiarato di avere ottenuto proprio con la canzone Ufo Robot il suo maggior successo di vendite). Il secondo film, \"Goldrake l'invincibile\", raccoglie gli episodi con le prime apparizioni di Maria Grace Fleed, mentre il terzo, \"Goldrake addio\", contiene tra gli altri l'episodio 71, uno dei pochi non trasmessi nella edizione italiana, e come sigla di testa presenta la versione strumentale della sigla originale giapponese presa, con tanto di effetti sonori, dalla musica di sottofondo che accompagna la corsa di Actarus verso il suo robot, nell'hangar sotterraneo.\nNel film di montaggio \"Mazinga contro gli Ufo Robot\", uscito nelle sale italiane nel 1978, \u00e8 contenuto anche il cortometraggio \"UFO Robot Goldrake contro il Grande Mazinga\", che pu\u00f2 considerarsi a tutti gli effetti un episodio cinematografico della serie televisiva, in quanto compatibile con la \"storyline\" di questa, eccezion fatta per la distruzione del \"TFO\", il disco volante di Alcor/Koji, di cui propone una versione alternativa.\nGoldrake compare anche nel film di montaggio \"Gli Ufo Robot contro gli invasori spaziali\", uscito nei cinema italiani nel 1979, in cui \u00e8 contenuto il mediometraggio \"Il Grande Mazinga, Getta Robot G, UFO Robot Goldrake contro il Dragosauro\", del 1976.\nGenesi del nome.\nIl nome del protagonista, Duke Fleed, \u00e8 di derivazione incerta, ma alcuni sostengono sia Il dottor Procton, in originale si chiama Umon Genzo dove Umon sta a significare, letteralmente, \"cancello del cielo\", Gen sta invece a significare l'origine primigenia e zou significa costruire, quindi, per trasposizione, Umon Genzo significa letteralmente \"il vero costruttore del cancello celeste\"."}
{"id": "1244811", "revid": "1913414", "url": "https://it.wikipedia.org/wiki?curid=1244811", "title": "Trattato sulle forze armate convenzionali in Europa", "text": "Il trattato per la riduzione e la limitazione delle forze armate convenzionali in Europa chiamato anche Trattato CFE (in inglese: \"Treaty on Conventional Armed Forces in Europe\" oppure \"CFE Treaty\") \u00e8 un accordo firmato a Parigi il 19 novembre 1990 dai 22 paesi membri della NATO e dai paesi membri dell'ex-Patto di Varsavia e stabilisce un accordo di sostanziale equilibrio fra armi convenzionali e armamenti tra paesi dell'est e paesi dell'ovest europeo.\nLa versione originaria del trattato CFE (che ha durata illimitata) entr\u00f2 in vigore nel 1992. In seguito al dissolvimento del Patto di Varsavia e all'allargamento della NATO negli anni Novanta i 30 stati firmarono il cosiddetto \"Adaptation Agreement\" in occasione del summit dell'OSCE tenutosi ad Istanbul il 19 novembre 1999.\nContenuto del trattato.\nLa versione originaria del trattato CFE stabiliva dei limiti riguardanti le armi convenzionali necessarie per condurre attacchi di sorpresa o per effettuare operazioni offensive di larga scala, i limiti riguardano tutta l'area chiamata ATTU, acronimo di \"Atlantic-to-the-Urals\" (dall'Atlantico agli Urali).\nGli armamenti limitati comprendono: carri armati, veicoli corazzati e pezzi di artiglieria, cos\u00ec come aerei da guerra (esclusi i mezzi aerei navali) ed elicotteri da attacco. Oltre a limitazioni sul numero di mezzi per ogni tipologia il trattato stabilisce dei limiti di dislocamento \"centrale\" dei mezzi per evitare concentrazioni di forze \"destabilizzanti\" sul territorio europeo cos\u00ec come dei limiti di dislocamento ai confini dell'area ATTU (il cosiddetto \"Flank Agreement\" del maggio 1996).\nMentre la versione originaria del trattato CFE stabiliva un tetto al quantitativo di armamenti posseduto da ogni stato la nuova versione (\"Adapted Treaty\") stabilisce dei limiti per quanto riguarda le armi presenti sul territorio di ogni stato. Il trattato prevede e regolamenta inoltre i meccanismi di accesso per eventuali nuovi stati, regimi di controllo e trasparenza e impegna i firmatari ad onorare gli impegni pendenti.\nPaesi firmatari e area coinvolta.\nIl Trattato CFE riguarda l'intero territorio dell'Europa, dall'Atlantico agli Urali (ATTU), esclude quindi gli Stati Uniti, Canada e buona parte della Russia, tutti e tre i paesi sono firmatari sia della prima versione del trattato sia delle successive variazioni che vincola le forze convenzionali presenti sul territorio europeo di tutti e tre paesi.\nI 30 paesi firmatari sono:\nGruppo Consultivo Congiunto.\nIl Gruppo Consultivo Congiunto (in inglese, Joint Consultative Group - JCG), \u00e8 un organo collegiale degli Stati parte che tratta questioni riguardanti l\u2019osservanza del Trattato. \nEsso si riunisce con cadenza mensile a Vienna presso la sede dell'Organizzazione per la sicurezza e la cooperazione in Europa della quale costituisce organo connesso.\nCostituito e disciplinato ai sensi dell'art. XVI del Trattato, il Gruppo ha lo scopo di:\nIl Gruppo Consultivo Congiunto adotta decisioni e formula raccomandazioni per consenso, cio\u00e8 in assenza di qualunque obiezione da parte di qualsiasi Stato Parte.\nSospensione del trattato.\nIl 26 aprile 2007 Putin minacci\u00f2 una moratoria del trattato e in seguito, nel corso della Conferenza straordinaria degli stati firmatari tenutasi a Vienna dall'11 al 15 giugno 2007, richiese una riformulazione del trattato. Le sue richieste non furono accettate e Putin, il 14 luglio 2007, emise un decreto per la sospensione degli obblighi derivanti dal trattato effettivo 150 giorni dopo l'emissione (ovvero il 12 ottobre 2007) dichiarando il decreto una misura derivante da \"circostanze straordinarie (...) che coinvolgono la sicurezza della Federazione Russa e richiedono misure immediate\" e notificando l'annuncio tramite un memorandum inviato ai Paesi Bassi e rivolto alla NATO."}
{"id": "1244817", "revid": "37401", "url": "https://it.wikipedia.org/wiki?curid=1244817", "title": "Electric and Musical Industries", "text": ""}
{"id": "1244822", "revid": "1613689", "url": "https://it.wikipedia.org/wiki?curid=1244822", "title": "Batista", "text": ""}
{"id": "1244824", "revid": "287204", "url": "https://it.wikipedia.org/wiki?curid=1244824", "title": "Accademia italiana della marina mercantile", "text": "LAccademia italiana della marina mercantile (A.I.M.M.) \u00e8 un istituto tecnico superiore (I.T.S.) per la mobilit\u00e0 sostenibile\u00a0\u2013 settore trasporto marittimo e pesca - indirizzato all'alta formazione nel settore marittimo, con particolare riferimento alla formazione degli allievi ufficiali per condurli all'acquisizione di uno specifico diploma post-secondario (\"tecnico superiore per la mobilit\u00e0 delle persone e delle merci\") in funzione dell'acquisizione del titolo professionale presso l'Autorit\u00e0 marittima nazionale (ufficiale di navigazione e di ufficiale di macchina).\nFondata nel 2005 a Genova su iniziativa della Provincia di Genova, dell'Istituto tecnico dei trasporti e logistica Nautico San Giorgio, di Confitarma e con il forte sostegno del Comando Generale delle Capitanerie di Porto, con un carattere pubblico e nazionale, \u00e8 una Fondazione a maggioranza pubblica e senza fini di lucro, ma di diritto privato per ampliarne la partecipazione e assicurarne l'efficienza gestionale. Lo stemma ha 4 simboli, ovvero: l'elica (sezione macchine), l'ancora (sezione capitani), nodo di bitta (simboli degli ufficiali) e una stella (sezione hotel).\nIl presidente dell'Accademia \u00e8 Eugenio Massolo, mentre il direttore generale \u00e8 Paola Vidotto.\nStoria.\nNegli anni 1980 e 1990 si verific\u00f2 un drastico calo del personale marittimo; gli Istituti tecnici nautici sperimentarono una tale diminuzione degli iscritti, da fare temere la chiusura. Per correre ai ripari venne istituito il corso sperimentale \"Nautilus\". Negli anni ottanta inoltre veniva recepita la Convenzione internazionale IMO STCW che prevedeva ulteriori conoscenze teorico pratiche da aggiungere a quelle recepite nell'ambito della formazione scolastica tradizionale. Esperienze aggiuntive che l'allievo doveva acquisire autonomamente.\nSecondo la normativa internazionale, il passaggio da allievo ufficiale (diplomato nautico) a ufficiale pu\u00f2 avvenire, sulla base della STCW, ratificata dalla legge 21 novembre 1985, n. 739, dopo avere effettuato 12 mesi di navigazione in qualit\u00e0 di allievo su navi mercantili, avere sostenuto con esito favorevole un esame secondo il Codice STCW tabelle A (ufficiali di navigazione) e B (ufficiali di macchina) ed essere in possesso dei seguenti corsi:\nL'aspirante ufficiale di macchina o di coperta, dunque, dopo il diploma presso l'istituto nautico doveva provvedere autonomamente all'acquisizione di questi titoli, rivolgendosi a soggetti formativi e di addestramento privati, nonch\u00e9 a curare privatamente la propria formazione, in vista dell'esame di abilitazione, secondo le specifiche di competenze previste dalla normativa nazionale e internazionale.\nLa creazione dell'accademia - avvenuta a Genova nel 2005 - \u00e8 stata ispirata proprio da questa situazione, allo scopo di garantire da un lato il completamento della parte teorica e addestrativa degli allievi e dall'altro il collegamento con l'impresa. La Provincia di Genova ipotizz\u00f2 la creazione di un'entit\u00e0 formativa di questo genere ed ottenne reazioni favorevoli dal mondo del lavoro (d'accordo Confitarma, la confederazione nazionale degli armatori, Fedarlinea l'omologa dell'armamento di Stato, CGIL, CISL e UIL settore trasporti marittimi) e da altri soggetti, attivi nell'ambito dell'economia e del mondo marittimo, tra cui Comando generale delle Capitanerie di Porto, ministero Infrastrutture e Trasporti e ministero dell'Istruzione, RINA (Registro navale), Fincantieri, Associazione degli agenti marittimi, Associazione degli industriali, Autorit\u00e0 portuali, rete degli istituti nautici e degli IPSIAM (Istituti professionali del mare).\nLa Provincia quindi acquis\u00ec anche i locali destinati ad ospitare l'Accademia: l'elegante Villa Candida, nel quartiere genovese di Albaro. La Provincia si occup\u00f2 anche del restauro di Villa Candida e dell'allestimento delle prime infrastrutture (PC, arredi, attrezzature). L'Ente per l'addestramento di osservatori radar \"Guglielmo Marconi\", ospitato presso il \"Padiglione B\" della Fiera di Genova, venne anch'esso spostato nella stessa sede, allestita nell'estate del 2005, per una efficace sinergia nel settore certificativo.\nL'Accademia \u00e8 nata come Polo Formativo IFTS (Istruzione e Formazione Tecnica Superiore) della Regione Liguria per l'Economia del Mare, con la forma giuridica di societ\u00e0 consortile a responsabilit\u00e0 limitata, no-profit, retta da un consiglio d'amministrazione nominato da un'assemblea dei soci, supportata gli altri organi quali il consiglio di indirizzo e valutazione.\nStruttura statutaria e organizzativa.\nL'accademia secondo lo statuto \u00e8 retta da un consiglio d'amministrazione nominato da un'assemblea dei soci. Supporta gli altri organi il consiglio di indirizzo e valutazione.\nI soci fondatori sono stati:\nIl capitale sociale iniziale di 286.881 euro, per la maggior parte (51%) venne versato dalla Provincia di Genova.\nOfferta.\nL'iscrizione e la frequenza all'Accademia sono aperte a tutti i giovani in et\u00e0 compresa tra i 18 e i 26 anni, cittadini italiani e comunitari, che aspirano alla carriera del mare e hanno i requisiti per intraprenderli; vi si accede tramite selezione.\nI percorsi ITS (Istruzione Tecnica Superiore) si collocano nell'ambito della recente istituzione, da parte del Ministero dell'Istruzione, dell'Universit\u00e0 e della Ricerca, di un canale post-diploma, di durata biennale, volto a formare figure di alto profilo tecnico e tecnologico. \nIl progetto dell'Accademia si \u00e8 strutturato subito secondo alcune precise direttive:\nLa gratuit\u00e0 dei corsi fu attuata utilizzando i finanziamenti per i corsi di Istruzione e formazione tecnica superiore (IFTS), da poco istituiti dal ministero dell'Istruzione con l'esplicita finalit\u00e0 di specializzare i giovani in specifici ambiti economici, per avvicinarli in modo concreto al mondo del lavoro. L'obbligo di garantire periodi di stage e tirocinio e il contatto con il mondo del lavoro erano i requisiti grazie ai quali l'Accademia poteva rientrare tra i corsi IFTS, che venivano finanziati dal MIUR e dalla Regione Liguria, che aprirono linee di finanziamento a livello sperimentale per le professioni nautiche. I finanziamenti statali hanno garantito la copertura necessaria alla gratuit\u00e0 di tutti i corsi.\nDal 2009, i corsi usufruiscono anche del concorso finanziario del Fondo Nazionale Marittimi.\nPer rafforzare il senso di corpo e per affermare il livello accademico venne deciso che, sempre a spese dell'amministrazione dell'ente formativo, sarebbe stato fornito agli allievi un set completo per l'uniforme (estiva e invernale).\nConfitarma, uno dei soci fondatori, promosse i rapporti con le societ\u00e0 di navigazione associate per favorire l'imbarco, come allievi ufficiali, degli allievi dell'Accademia per periodi di dodici mesi (2), secondo il contratto collettivo nazionale di lavoro. La collaborazione venne formalizzata il 14 novembre 2005 da un accordo tra Confitarma e le sigle sindacali di settore (3).\nIn data 30 luglio 2010, l'Assemblea dei Soci dell'Accademia Italiana della Marina Mercantile ha deliberato all'unanimit\u00e0 la trasformazione da Societ\u00e0 Consortile a Responsabilit\u00e0 Limitata in Fondazione, in attuazione del D.P.C.M. 25 gennaio 2008 \u201cLinee guida per la riorganizzazione del sistema di Istruzione e formazione tecnica superiore e la costituzione degli istituti tecnici supe-riori\u201d e relativa normativa statale e regionale di riferimento.\nLa denominazione completa della neonata Fondazione \u00e8 la seguente: \"Fondazione-Istituto Tecnico Superiore per la mobilit\u00e0 sostenibile nei settori dei trasporti marittimi e della pesca \u2013 Accademia Italiana della Marina Mercantile\", indicata in sintesi come \"Fondazione Accademia Italiana della Marina Mercantile\".\nGli organi della Fondazione sono: il Consiglio di indirizzo, la Giunta esecutiva, il Presidente, il Comitato tecnico-scientifico, l'Assemblea di partecipazione, il Revisore dei conti.\nI finanziamenti, su base triennale, sono erogati dal ministero della Pubblica Istruzione, dalla Regione Liguria, dal fondo Nazionale Marittimi.\nCorsi.\nAll'Accademia si accede tramite selezione pubblica per esami, aperta a tutti i cittadini dell'Unione europea di et\u00e0 compresa tra i 18 e i 26 anni, in possesso di diploma di istituto tecnico nautico o istituto professionale del mare, o titolo di studio riconosciuto come equipollente dagli uffici competenti delle capitanerie di porto (in base al D.Lgs. n 198 dell'11 aprile 2006)\nLe prove d'ingresso sono costituite da un compito scritto (quiz a risposta chiusa) di carattere eminentemente tecnico (per capitano o per macchinista), cui si aggiunge un breve compito di lingua inglese e 2 test di attenzione e logica al computer. Il candidato che supera la prova scritta viene ammesso alla prova orale, un colloquio di tipo psicoattitudinale.\nIl numero di allievi ammessi viene deciso anno per anno insieme all'armamento italiano, che d\u00e0 indicazioni sulla base del fabbisogno di ufficiali previsto per gli anni a venire.\nIl 20% dei posti disponibili ad allieve di sesso femminile. Una riserva del 30% \u00e8 destinata alle persone occupate, per garantire occasioni di miglioramento nella posizione professionale. A partire dalla selezione 2007 \u00e8 stata attivata una riserva del 10% per i militari della Marina militare italiana in ferma prefissata o volontaria congedati senza demerito. La riserva scatta solo in caso di accertata idoneit\u00e0 (quindi dopo le prove di selezione) e in caso di pari merito, fino alla copertura della percentuale dei posti disponibili.\nI corsi, attivi dal novembre 2005, riguardano tre specialit\u00e0 professionali:\nI corsi sono biennali, e vengono strutturati secondo un'alternanza di periodi d'aula, periodi di riposo e periodi di imbarco (\"training on board\").\nI periodi d'aula comprendono corsi presso la sede dell'Accademia per i diversi indirizzi di studio; essi comprendono il completamento della cultura teorica prevista dal Codice della STCW. Gli allievi si giovano anche delle attrezzature e strutture dell'Ente radar, che ha sede nello stesso stabile. Le ore complessive di lezione per gli aspiranti capitani di lungo corso sono 1.100, quelle per gli aspiranti ufficiali di macchina sono 900. Il monte ore complessivo viene diviso in moduli di durata variabile.\nI periodi di riposo precedono e seguono i periodi d'imbarco, e hanno durate variabili.\nI periodi di imbarco si svolgono a bordo di navi battenti bandiera italiana, di diverse tipologie: passeggeri, chimichiere, gasiere, merci, traghetti. Si svolgono per periodi di circa quattro mesi, durante i quali il giovane riceve il trattamento di allievo ufficiale. L'esperienza a bordo viene registrata nel \"cadet record book\", che accompagna l'addestramento a bordo di tutti gli allievi.\nOltre ai corsi istituzionali finanziati dal ministero dell'Istruzione, l'Accademia organizza o ospita corsi di prima formazione e di formazione continua sempre inerenti all'ambito marittimo."}
{"id": "1244825", "revid": "125636588", "url": "https://it.wikipedia.org/wiki?curid=1244825", "title": "Yvain, il cavaliere del leone", "text": "Yvain, il cavaliere del leone (in francese: \"Yvain, le Chevalier du Lion\") \u00e8 un poema cavalleresco di Chr\u00e9tien de Troyes scritto forse negli anni settanta del XII secolo, contemporaneamente a \"Lancillotto o il cavaliere della carretta\". Il protagonista, Yvain, deriva dal personaggio storico di Owain mab Urien.\nLa fonte di Chr\u00e9tien per il poema \u00e8 ignota, ma la storia ha molti punti di contatto con l'opera agiografica sulla Vita di san Mungo (anche conosciuto come san Kentigern), secondo cui il santo sarebbe stato figlio di Owain mab Urien e della figlia di re Lot del Lothian. Le somiglianze suggeriscono che le due opere abbiano una comune fonte latina o celtica.\nTrama.\nYvain, cavaliere della Tavola Rotonda, cerca di vendicare il cugino Calogrenant sconfitto da Esclados nella Foresta di Brocelandia. Egli riesce a uccidere Esclados, e si innamora della sua vedova, Laudine. Con l'aiuto della damigella di Laudine, Lunete, Yvain riesce a sposarla, ma Gawain lo convince a imbarcarsi in un'avventura cavalleresca. La moglie acconsente, a patto che lui ritorni dopo un anno, promessa che per\u00f2 Yvain non mantiene cosicch\u00e9 viene respinto e cacciato dalla fortezza in cui la coppia vive. Yvain si infuria ma poi decide di riconquistare l'amore della donna. Egli salva un leone da un serpente, dando poi in seguito prove di virt\u00f9 cavalleresche e di lealt\u00e0 con l'aiuto del felino. Alla fine Laudine permette al marito di tornare nella fortezza, insieme al leone.\nFortuna dell'opera.\n\"Yvain\" ha avuto un grande impatto sulla letteratura mondiale: il poeta tedesco Hartmann von Aue lo us\u00f2 come base per il suo \"Iwein\", e l'autore di \"Owain, o la dama della fontana\", uno dei romanzi gallesi compresi nel \"Mabinogion\", rimand\u00f2 l'opera indietro a un background gallese. Il poema esiste in diverse versioni, compreso l\"'Ywain and Gawain\" in inglese medio.\nIn campo artistico vanno segnalati gli affreschi del Castello di Rodengo, ispirati ad alcuni episodi del poema."}
{"id": "1244826", "revid": "339392", "url": "https://it.wikipedia.org/wiki?curid=1244826", "title": "San Kentigern", "text": ""}
{"id": "1244827", "revid": "466539", "url": "https://it.wikipedia.org/wiki?curid=1244827", "title": "Batista (tessuto)", "text": "La batista \u00e8 un tipo di tessuto molto fine, trasparente e leggero di mano morbida, realizzato in lino ad armatura tela.\nStoria.\nIl suo nome deriva da quello del tessitore Baptiste Cambray, originario del villaggio di Cantaing-sur-Escaut nei pressi di Cambrai, che all'inizio del XIII secolo avrebbe messo a punto un procedimento di tessitura che permetteva di ottenere tessuti di lino molto fini. Nella regione del Cambresis, oggi francese ma che allora apparteneva all'impero tedesco, si svilupp\u00f2 una fiorente industria artigianale che produceva questa tela impiegando migliaia di addetti. Il successo della tela di Cambrai super\u00f2 le frontiere e incominci\u00f2 l'esportazione verso: Francia, Spagna, Italia, Inghilterra, Paesi Bassi. Con l'arrivo del cotone, l'avvento di nuovi tessuti di moda e la meccanizzazione la produzione cominci\u00f2 a calare; verso la fine del XIX secolo era praticamente scomparsa.\nTessuto ad armatura a tela, prodotto con filati sottili, mercerizzati e pettinati, un tempo in puro lino oggi si trova in commercio in cotone mercerizzato, anche in mischia con piccole percentuali di viscosa e poliestere che gli danno maggiore lucentezza. Adatto all'abbigliamento femminile, come camicette e biancheria fine era utilizzato negli anni passati per fazzoletti, sottovesti, camicie da notte e da giorno."}
{"id": "1244828", "revid": "599013", "url": "https://it.wikipedia.org/wiki?curid=1244828", "title": "Fiordo di Sermilik", "text": "Svariati fiordi groenlandesi hanno nome Sermilik:"}
{"id": "1244830", "revid": "123814950", "url": "https://it.wikipedia.org/wiki?curid=1244830", "title": "Copacabana", "text": "Copacabana \u00e8 un quartiere (\"bairro\") della Zona Sud della citt\u00e0 di Rio de Janeiro in Brasile, noto per la sua spiaggia sabbiosa lunga circa 6 chilometri. \u00c8 una delle quattro localit\u00e0 individuate per ospitare le gare delle olimpiadi estive del 2016, insieme a Deodoro, Barra da Tijuca e Maracan\u00e3.\nDescrizione.\nLa zona inizialmente era chiamata \"Sacopenap\u00e3\" fino alla met\u00e0 del XVIII secolo, quando venne costruita una cappella votiva contenente una copia della \"Vergine di Copacabana\", un'immagine sacra molto venerata in Sud America, contenuta nel santuario di Copacabana, in Bolivia. Il 6 luglio 1982 venne incorporata nella citt\u00e0.\nCopacabana inizia su Avenida Princesa Isabel e termina al \"Posto Seis\" (la torretta numero 6 dei bagnini) vicino al \"Forte de Copacabana\". Oltre Copacabana si trova la piccola spiaggia di Arpoador, seguita dal famoso quartiere di Ipanema e quindi da quello di Leblon. La spiaggia di Copacabana si estende dal \"Posto Dois\" (la torretta numero 2) al \"Posto Seis\". Leme si trova al \"Posto Um\" (torretta numero 1). Ci sono tre stazioni della metropolitana, a Siqueira Campos, Cardeal Arcoverde e Cantagalo per i collegamenti con il resto della citt\u00e0.\nCopacabana ospita 400.000 persone, che lo rendono uno dei quartieri pi\u00f9 densamente popolati al mondo. La passeggiata \u00e8 punteggiata da alberghi costosi, ristoranti, bar, locali notturni ed edifici residenziali. Il marciapiede ha un motivo tipico ad onde che si dispiega su entrambi i lati per tutta la lunghezza del quartiere.\nLa spiaggia ospita milioni di persone durante gli annuali festeggiamenti per il capodanno, ed \u00e8 stata spesso la sede ufficiale della FIFA Beach Soccer World Cup.\nLa spiaggia bianca \u00e8 punteggiata di campi da beach volley, beach soccer e footvolley dove giocano tutto il giorno migliaia di persone.\nNell'agosto 2016, la spiaggia ha ospitato le gare di beach volley maschile e femminile dei Giochi della XXXI Olimpiade. Per l'occasione \u00e8 stata costruita una struttura temporanea in grado di accogliere fino a persone.\nAmministrazione.\nCopacabana fu istituito come \"bairro\" a s\u00e9 stante il 23 luglio 1981 come parte della omonima Regione Amministrativa V del municipio di Rio de Janeiro.\nEventi.\nLa spiaggia \u00e8 stata utilizzata per ospitare concerti, tra i quali:"}
{"id": "1244832", "revid": "58166", "url": "https://it.wikipedia.org/wiki?curid=1244832", "title": "Verba Manent", "text": ""}
{"id": "1244835", "revid": "287204", "url": "https://it.wikipedia.org/wiki?curid=1244835", "title": "Rene Haselbacher", "text": ""}
{"id": "1244838", "revid": "100255722", "url": "https://it.wikipedia.org/wiki?curid=1244838", "title": "Alluitsup Kangerlua", "text": "L'Alluitsup Kangerlua (o Agdluitsup Kangerdlua, danese Lichtenau Fjord) \u00e8 un fiordo della Groenlandia di 40\u00a0km. Si trova a 60\u00b036'N 45\u00b025'O; appartiene al comune di Kujalleq."}
{"id": "1244839", "revid": "155634", "url": "https://it.wikipedia.org/wiki?curid=1244839", "title": "Malafede (zona di Roma)", "text": "Malafede \u00e8 la zona urbanistica 13A (zona \"O\" 45) del Municipio Roma X di Roma Capitale.\nSi estende tra via Cristoforo Colombo e via Ostiense, sulla zona Z. XXXIII Acilia Sud.\nGeografia fisica.\nTerritorio.\nSi trova nel settore sud-ovest del comune di Roma, nell'area nord-ovest della riserva naturale di Decima-Malafede.\nLa zona urbanistica confina:\nStoria.\nCon il nome di \"Malafede\" che fino al secolo XVI corrispondeva a parte del territorio di Trefusa posseduta da Bertoldo Orsini e ceduta insieme ad altri ai Lante nel 1542, veniva indicato ancora fino al XVII secolo un edificio addossato ad una torre, tra il Tevere e la via Ostiense, di cui adesso non vi \u00e8 pi\u00f9 traccia.\nDagli inizi del XIX secolo il nome venne trasferito ad un casale poco distante, tuttora presente, chiamato \"Osteria di Malafede\", luogo di ritrovo e di ristoro dei cacciatori del tempo, oggi sede di un ristorante e di un'esposizione di mobili. Il proprietario tent\u00f2 invano di rinominare il casale in \"Osteria di Buonafede\" ma dovette rinunciare a causa delle proteste dei cacciatori.\nLa zona, densamente popolata durante l'Impero romano perch\u00e9 a met\u00e0 strada tra Roma ed Ostia, divenne totalmente disabitata durante lo Stato Pontificio.\nIl poeta romanesco Augusto Sindici ha dedicato a Malafede l'VIII sonetto dell'opera \"XIV leggende della campagna romana\".\nGeografia antropica.\nNel territorio della zona urbanistica Malafede sono comprese le frazioni di Casal Bernocchi e Centro Giano.\nOdonimia.\nLe strade della centralit\u00e0 di Malafede, chiamata Giardino di Roma, sono intestate ad attori e personaggi dello spettacolo."}
{"id": "1244840", "revid": "100277194", "url": "https://it.wikipedia.org/wiki?curid=1244840", "title": "Fiordo di Sermilik (Kujalleq)", "text": "Il fiordo di Sermilik (o S\u00f8ndre Sermilik) \u00e8 un fiordo della Groenlandia di 80\u00a0km. Si trova a 60\u00b030'N 44\u00b055'O; appartiene al comune di Kujalleq."}
{"id": "1244841", "revid": "33277", "url": "https://it.wikipedia.org/wiki?curid=1244841", "title": "Luc d'Ach\u00e9ry", "text": ""}
{"id": "1244842", "revid": "1862310", "url": "https://it.wikipedia.org/wiki?curid=1244842", "title": "Fiordo di Uunartoq", "text": "Il fiordo di Uunartoq (danese Uunartoq Fjord) \u00e8 un fiordo della Groenlandia di 30 km. Si trova a 60\u00b032'N 45\u00b014'O; appartiene al comune di Kujalleq."}
{"id": "1244846", "revid": "124912536", "url": "https://it.wikipedia.org/wiki?curid=1244846", "title": "Ilie N\u0103stase", "text": "Biografia.\nCarriera sportiva.\nIlie N\u0103stase nasce a Bucarest nel 1946 figlio di un lavoratore del circolo tennistico della Banca Nazionale Rumena. Si accosta definitivamente al tennis a dodici anni dopo aver vinto il suo primo torneo nel quale riceve in regalo una nuova racchetta. Nella sua carriera, dal 1970 al 1985, ha vinto 57 titoli di singolare, 51 di doppio, 2 prove del Grande Slam, quattro edizioni del Master nel 1971, 1972, 1973 e 1975 e due Internazionali d'Italia. Si classific\u00f2 al primo posto nella classifica ATP nel 1973 e fu il primo tennista europeo a superare il milione di dollari in vincite. Totalizz\u00f2 complessivamente premi per 2.076.761 dollari.\nCostitu\u00ec con il connazionale Ion \u021airiac una delle pi\u00f9 forti coppie di doppio negli anni '70 a livello mondiale. Rilevanti anche le sue performance di doppista in coppia con Jimmy Connors.\nAmante della \"bella vita\", non sempre riusc\u00ec a conciliare il suo privato con la disciplina di atleta.\nDopo il ritiro.\nA fine carriera si dedic\u00f2 anche alla politica riuscendo ad essere eletto al parlamento romeno nel 1995. Tent\u00f2 infine senza successo di farsi eleggere sindaco della capitale.\nNel 1986 ha pubblicato un romanzo poliziesco, intitolato \"Killer in campo\" (titolo originale \"Tie-Break\"), ambientato nel mondo del tennis. Il romanzo \u00e8 stato pubblicato in Italia nella 1987 nella collana il Giallo Mondadori con il n. 2001.\nCaratteristiche.\nGiocatore destro dotato di forza fisica, N\u0103stase venne definito giocatore a \"tutto campo\". Si caratterizz\u00f2 per lo straordinario talento tecnico e la grande fantasia di gioco. \nStatistiche.\nSingolare.\nAltri tornei (28).\nLa lista seguente elenca i tornei conquistati da Nastase precedenti alla creazione di un circuito professionistico e successivamente mai riconosciuti dall'ATP."}
{"id": "1244848", "revid": "1862310", "url": "https://it.wikipedia.org/wiki?curid=1244848", "title": "Igalikup Kangerlua", "text": "L'Igalikup Kangerlua (danese Igaliko Fjord o Einarsfjord) \u00e8 un fiordo della Groenlandia di 65\u00a0km. Si trova a 60\u00b048'N 45\u00b035'O; appartiene al comune di Kujalleq."}
{"id": "1244849", "revid": "1543377", "url": "https://it.wikipedia.org/wiki?curid=1244849", "title": "Coro Polifonico Citt\u00e0 di Bastia", "text": "Il Coro Polifonico Citt\u00e0 di Bastia \u00e8 stato fondato a Bastia Umbra (PG) nel 1985; il gruppo corale \u00e8 diretto dal 2010 dal maestro Piero Caraba\nRepertorio.\nIl repertorio comprende opere che spaziano dalle origini della polifonia fino alla musica contemporanea, con particolare riguardo alle composizioni corali di insigni musicisti del Novecento: Puccini, Perosi, Ravel, Clausetti, Pizzetti, Villa Lobos, Martin, Poulenc, Durufl\u00e9, Barber, Britten, Bettinelli, Busto, P\u00e4rt, Tavener, Webber, De Marzi, Miskinis, Kverno, Messiaen. Il coro ha eseguito la messa da requiem \"Pro felici mei transitu\" di Pavle Merk\u00f9 e la \"Missa Virgo Lauretana\", composta dalle autrici dell'Associazione Artemusi(c)a eseguita in prima assoluta nel 2004 a Loreto e nella Basilica di San Pietro in Vaticano su incarico della Fondazione \"Adkins-Chiti \"Donne in Musica\"\".\nStoria.\nIl coro ha svolto concerti in tutta Italia ed ha effettuato diverse tourn\u00e9e all'estero, partecipando a numerose rassegne corali; ha collaborato con l'Associazione Regionale Cori Umbri (ARCUM) nel 'Progetto Palestrina' (diretto dal maestro Francesco Luisi), nell'ambito della 59\u00aa edizione della \"Sagra Musicale Umbra\". Ha collaborato con la Fondazione Guido d\u2019Arezzo, in occasione del Master per la 'Scuola superiore per direttori di coro' condotto dal maestro Gary Graden; con Wijnand van de Pol, nell'esecuzione de \"Via Crucis\" di Franz Liszt per soli, coro e organo; con Piergiorgio Righele durante il 1994.\nDal 2010 \u00e8 diretto da Piero Caraba.\nCoro Aurora.\nNel febbraio 2006, nell'ambito dell'Associazione Coro Polifonico Citt\u00e0 di Bastia, viene fondato il coro Aurora. Il coro, di voci bianche, \u00e8 costituito da 35 elementi di et\u00e0 compresa tra i cinque e i dodici anni, esegue repertori diversificati in base all'et\u00e0 Ha debuttato con il Concerto di Santa Cecilia, nel 2006. Nel giugno 2007 ha ottenuto il primo riconoscimento, risultando Primo Classificato al Premio Musicale \"Citt\u00e0 di Assisi\". \u00c8 diretto da Stefania Piccardi."}
{"id": "1244852", "revid": "287204", "url": "https://it.wikipedia.org/wiki?curid=1244852", "title": "Tunulliarfik", "text": "Il Tunulliarfik (o Tunugdliarfik, danese Eriks Fjord) \u00e8 un fiordo della Groenlandia di 60\u00a0km. Si trova a 61\u00b000'N 45\u00b035'O; appartiene al comune di Kujalleq."}
{"id": "1244853", "revid": "287204", "url": "https://it.wikipedia.org/wiki?curid=1244853", "title": "Museo delle armi Luigi Marzoli", "text": "Il Museo delle armi Luigi Marzoli, che si trova nel Mastio Visconteo del Castello di Brescia, espone raccolte di armi antiche d'Europa.\nQuesta raccolta \u00e8 il frutto del lascito testamentario del 26 gennaio 1965, con cui l'imprenditore Luigi Marzoli di Palazzolo sull'Oglio leg\u00f2 al comune di Brescia la propria collezione privata di armi antiche, raccolte in un cinquantennio di ricerche. La collezione \u00e8 una di quelle rammentate da Douglas Cooper nel suo volume del 1963, \"Great private Collections\", accanto alle raccolte dei Rotschild e di sir Denis Mahon.\nInaugurata nel 1988 su allestimento di Carlo Scarpa e Francesco Rovetta, opera completamente postuma. 580 pezzi (parte dei 1090 pezzi del lascito di Luigi Marzoli). Al nucleo portante della raccolta si aggiungono inoltre altri 300 pezzi appartenenti alle Civiche raccolte, specialmente armi da fuoco del XIX secolo. Dieci le sale espositive.\nIl Palazzo Duranti-Marzoli.\nIl Palazzo Duranti-Marzoli \u00e8 una costruzione rinascimentale a due piani del XVI secolo, gi\u00e0 dimora dei conti Duranti e acquisito nel 1920 dall'imprenditore Luigi Marzoli.\nL'edificio ha una struttura architettonica costituita da due corpi di fabbrica uniti ortogonalmente a L sull'angolo di Nord-Ovest e che racchiudono, con il portico delimitato da colonne di pietra di Sarnico, un delizioso giardino.\nDal portico si accede al piano terra in cui si trovano il salone e la sala, entrambi con affreschi del 1770-1780. In questi e in altri locali del piano terra sono esposte le armi della collezione.\nNella facciata esterna a ovest sono conficcati due proiettili esito di un cannoneggiamento del 1705 tra le truppe francesi e austriache in occasione della guerra di successione spagnola.\nLa facciata esterna, sulla \"strada regia\" che collega Brescia con Bergamo e Milano \u00e8 fornito di un portale d'accesso in arenaria grigia di Sarnico sormontato da un balcone delimitato da una cornice dello stesso materiale e stile del portale. L'apertura del balcone \u00e8 coronata da un timpano spezzato.\nLe esposizioni.\nLe armi sono state sistemate in locali del Mastio del Castello di Brescia.\nUna selezione \u00e8 esposta nel palazzo cinquecentesco Duranti-Marzoli di Palazzolo sull'Oglio, di propriet\u00e0 della famiglia Marzoli, dove \u00e8 nata la collezione.\nLe armi.\nSono armi costruite nel periodo che va dal XV al XVII secolo per le quelle bianche e fino al XVIII per quelle da fuoco, espressione della capacit\u00e0 e abilit\u00e0 di artigiani prevalentemente lombardi.\nL'esposizione \u00e8 costituita da armature e parti di armature, a carattere prevalentemente difensivo, del XV-XVII secolo, di armi bianche corte e lunghe da pugno e in asta del XV-XVII secolo e di armi da fuoco corte e lunghe ivi compresi 15 cannoni del XV-XVIII secolo.\nDalla funzione difensiva, sono esposti spadoni, spade, stocchi, pugnali e mazze chiaramente offensivi.\nSono presenti armature complete da cavaliere, sia da guerra che da parata.\nNumerose le armi offensive corte tra cui si distinguono per originalit\u00e0 gli spadoni a due mani, e le cinquedee, specie di spade corte e larghe. A queste si affianca una serie di armi in asta, quali falcioni e alabarde di varia forma e tipologia, alcune artisticamente incise.\nLe armi da fuoco seicentesche con accensione a focile sono rappresentate sia nella versione corta che lunga, quali pistoletti, pistole, terzette, mazzagatti per la prima e archibugi, carabine, schioppi, trombini e fucili per la seconda.\nNella produzione di armi da fuoco eccelsero, per quanto riguarda l'Italia, gli artigiani bresciani della Valtrompia, particolarmente del distretto di Gardone Val Trompia, dove la disponibilit\u00e0 delle materie prime, dell'acqua necessaria per il funzionamento delle macchine idrauliche unita a una capacit\u00e0 tecnica affinata in secoli di produzione armiera resero possibile una tradizione."}
{"id": "1244854", "revid": "125974810", "url": "https://it.wikipedia.org/wiki?curid=1244854", "title": "Concarena", "text": "La Concarena (in dialetto camuno \"La Nar\u00e8na\") \u00e8 un massiccio montuoso delle Prealpi Bresciane, che raggiunge l'altezza massima di 2.549\u00a0m s.l.m. nella \"Cima della Bacchetta\".\nDescrizione.\nLocalizzazione.\nLa Concarena costituisce il gruppo montuoso pi\u00f9 elevato della dorsale calcareo-dolomitica che separa la media Valle Camonica dalla Valle di Scalve. La Concarena \u00e8 situata all'estremit\u00e0 nord-orientale di questa dorsale, che \u00e8 invece chiusa a sud-ovest dal Pizzo Camino: i limiti del massiccio sono a sud la piccola Valle di Lozio, ad est il solco principale della Valle Camonica, a nord la valle del torrente Clegna (tributaria della Valle Camonica e comunicante, tramite il \"Passo dei Campelli\" a 1892\u00a0m con l'alta Valle di Scalve). I confini occidentali della Concarena sono invece incerti, in quanto potrebbe essere considerato parte del gruppo anche il Cimone della Bagozza (2407\u00a0m) fissando pertanto il limite al \"Passo di Valzellazzo\" (2077\u00a0m). Ad ogni modo il limite della Concarena propriamente detta \u00e8 il \"Passo di Baione\" (2163\u00a0m).\nDal punto di vista amministrativo, gran parte del massiccio \u00e8 compreso nel territorio della provincia di Brescia. I contrafforti nord-occidentali della montagna ricadono per\u00f2 in territorio scalvino, quindi in provincia di Bergamo. I comuni che si dividono l'area montuosa della Concarena sono Lozio, Cerveno, Losine, Ono San Pietro e Capo di Ponte per quanto riguarda il settore camuno, il solo comune di Schilpario nel ristretto settore bergamasco.\nLa vetta culminante della Concarena \u00e8 la \"Cima della Bacchetta\" (2549\u00a0m). Numerose altre cime superano i 2000 metri di quota: la Cima dei Ladrinai (2403\u00a0m), il Monte Vaccio (2338\u00a0m) e il Corno del Dente (\"Coren del D\u00e8nt\" in camuno, 2303\u00a0m) sono le principali.\nMorfologia del rilievo e note geologiche.\nLa Concarena \u00e8 una montagna suggestiva e imponente: visibile, nelle giornate terse, sin dalla Val Padana, incombe sul fondovalle della media Valle Camonica con un dislivello di circa 2200 metri in poco pi\u00f9 di 5 chilometri. La conformazione della montagna \u00e8 quella tipica derivata dalle caratteristiche della roccia, che \u00e8 una variet\u00e0 di calcare appartenente alla cosiddetta formazione del \"Calcare di Esino\": pareti verticali, profondi canali e stretti camini caratterizzano l'affilata cresta rocciosa che si innalza nelle varie cime. Tali caratteristiche sono comuni ad altri massicci delle Prealpi Bergamasche (Grigne, Pizzo Arera, Pizzo della Presolana e Pizzo Camino), che non a caso si collocano alla medesima latitudine e dei quali la Concarena \u00e8 il pi\u00f9 elevato.\nLa formazione delle rocce carbonatiche che compongono l'intero gruppo montuoso inizi\u00f2 sul fondo di un antico mare, la Tetide, circa 225 milioni di anni or sono, pertanto in piena epoca triassica. In questa fase si verific\u00f2 una proliferazione di organismi marini, in particolare alghe calcaree e coralli, i quali andarono a costituire una serie di piattaforme carbonatiche, simili alle attuali barriere coralline, caratterizzate da bassa profondit\u00e0 delle acque e in parte emergenti dalla superficie del mare, in modo analogo a quanto si pu\u00f2 verificare oggi nella piattaforma delle isole Bahamas (Oceano Atlantico).\nI bastioni rocciosi della Concarena, come quelli dell'antistante Pizzo Badile Camuno, sono appunto costituiti da sedimenti di piattaforma, ora smembrati, che subirono durante l'orogenesi alpina (iniziata nel Cretaceo), un notevole processo di fratturazione, deformazione e sollevamento.\nI camini gelidi sono fessure da cui filtra aria fredda in anfratti rocciosi, fenomeno tipico del territorio della Concarena: le manifestazioni pi\u00f9 significative di esso, grazie al clima gelido, si notano lungo il sentiero che porta al Laghetto di Nuad\u00e8 e a Tamba del Giass. Fra le teorie proposte dai vari studiosi sulla \"flora dei camini gelidi\", c'\u00e8 quella che vedrebbe l'origine del vento gelido in depositi di neve sotterranei.\nUn'annotazione antropologica: la Concarena, per il suo aspetto, era dalle popolazioni locali considerata un monte \"femminile\"; al verificarsi degli equinozi, viene raggiunta dall'ombra del Pizzo Badile, monte considerato invece \"maschile\".\nAlpinismo.\nItinerari di salita.\nLa via normale di salita a Cima Bacchetta \u00e8 un itinerario escursionistico che presenta alcuni passaggi piuttosto tecnici ed \u00e8 quindi rivolto a persone con notevole esperienza e conoscenza della montagna.\nDa Sommaprada di Lozio (1045\u00a0m s.l.m.) si raggiunge, mediante un sentiero segnato (segnavia numero 81 delle sezioni CAI della Valle Camonica) la chiesa di Santa Cristina (1155\u00a0m), dalla quale, seguendo sempre il medesimo segnavia, si inizia a risalire con percorso a tornanti la ripida Val Baione, profonda gola rocciosa che si apre tra la Cima della Bacchetta, a est, e il Cimone della Bagozza, a ovest. Superate le \"Plagne del Sale\" (1621\u00a0m) si raggiunge un bivio. Qui, si abbandona il segnavia 81 e si inizia a seguire il percorso che si dirama sulla destra (segnavia 81/a) che risale un canale roccioso.\nLa risalita del canale presenta alcune difficolt\u00e0 tecniche (un salto di pochi metri, attrezzato con corda fissa, e un passaggio di arrampicata di II grado nel finale). Terminato il canale la traccia giunge in cresta, da dove, senza ulteriori asperit\u00e0, si arriva in vetta, sormontata da una croce. Questo percorso richiede 4 ore, ed \u00e8 classificabile complessivamente come itinerario per escursionisti esperti (EE), fatta salva la presenza di neve o di ghiaccio, che rendono la via molto pi\u00f9 insidiosa, e quindi, prettamente alpinistica.\nRifugi e bivacchi.\nIl gruppo della Concarena, come peraltro gran parte dell'area montuosa di cui fa parte, \u00e8 povero di strutture di supporto all'alpinista e all'escursionista. Sono comunque presenti due rifugi gestiti e due bivacchi.\nIl Rifugio Baita Iseo, di propriet\u00e0 Club Alpino Italiano \u00e8 situato ai piedi delle pareti nord-orientali della montagna, a 1335 metri di quota sopra l'abitato di Ono San Pietro. Il rifugio \u00e8 raggiungibile sia a piedi, sia in fuoristrada.\nIl Rifugio Campione si trova anch'esso nel territorio comunale di Ono San Pietro, in prossimit\u00e0 del Passo dei Campelli e quindi dello spartiacque con la Valle di Scalve. Collocato a 1947 metri di quota, si raggiunge a piedi sia dal suddetto Rifugio Baita Iseo, seguendo la strada sterrata che risale la valle, sia dal versante scalvino (localit\u00e0 Cimalbosco, servita dalla ex SS 294) seguendo l'itinerario per il Passo dei Campelli. In entrambi i casi i tempi di percorrenza sono di circa un'ora e trenta minuti.\nIn alta Val Baione, a 2016 metri sopra il livello del mare, \u00e8 collocato invece il Bivacco Val Baione, dotato di 12 posti letto e di alcune comodit\u00e0 (fornello a gas e illuminazione elettrica tramite pannello fotovoltaico) e provvisto di acqua corrente (non potabile) tramite un rubinetto collocato all'esterno dell'edificio. Il bivacco, che pu\u00f2 essere utilizzato come tappa intermedia durante le ascensioni alle vette (che altrimenti richiederebbero di affrontare dislivelli proibitivi), pu\u00f2 essere raggiunto da Sommaprada (frazione del comune di Lozio situata a 1045\u00a0m s.l.m.) tramite un sentiero segnato (segnavia 81), con un tempo di percorrenza variabile, secondo gli autori di varie guide, tra le 2 e le 3 ore.\nIl Bivacco don Giulio Corini situato al Passo di Valzellazzo, nel Gruppo del Cimon della Bagozza. \u00c8 stato installato nell'agosto 2017 ed inaugurato nel mese successivo. Il bivacco ha la forma di un triangolo rettangolo, si tratta di una struttura moderna, cinque pannelli solari collocati sul tetto e un piccolo impianto eolico forniscono la corrente elettrica necessaria per il fornello e per l'illuminazione a led. L'interno \u00e8 in legno e le pareti esterne hanno un doppio rivestimento in fibra di carbonio. Nella parte alla destra della porta d'ingresso (quella pi\u00f9 alta) ci sono 7 posti letto su tavolati con altrettanti materassini e coperte. Nella parte centrale c'\u00e8 il reparto cucina con due tavoli, un fornello con piastra elettrica e alcune stoviglie. Alla sinistra, dove c'\u00e8 la parte pi\u00f9 bassa, una porta chiusa a chiave probabilmente conduce in un ripostiglio. Manca l'acqua.\nViticoltura.\nLungo i vari conoidi di deiezione del monte Concarena sin dal VII e VIII secolo si pratica la viticoltura. \nNella documentazione storica dei beni monastici si trovano le prime testimonianze di pagamento di canoni d'affitto con determinate quantit\u00e0 di vino. Questo nel VII e VIII secolo. Nel XI e XIII secolo ne troviamo conferma nelle investiture feudali del vescovo di Brescia. La conferma che l'area era vocata alla coltivazione viticola lo si deduce dalla documentazione storica di Giovanni Da Lezze, nel suo catastico bresciano del 1609- 1610. Cos\u00ec descrive \u201cCemmo\u2026 territorio assai buono producendo\u2026 vini ed altri frutti, et \u00e8 terra assai grande, et posta in sito allegro\u201d. Padre Gregorio da Cane, in \u201cCuriosj trattenimenti continenti ragguagli sacri e profani de' popoli camuni\" (Venezia 1698), ricorda e descrive l'area di \u201cCemo\u201d dove \u201cs'estendeua il tutto con giardini e vigne delisiose\u201c. Dall'archivio parrocchiale di Cemmo, nel Memoriale di Bortolomeo Battaglia da Cemo (1697-1720) descrive ed analizza ampiamente la viticoltura locale del tempo e descrive i Vigneti e le relative operazioni colturali. Nel recente restauro della casa delle suore Dorotee di Cemmo (immobile gi\u00e0 sede in epoca medioevale del convento dei frati Riformati di San Francesco) \u00e8 emerso un affresco che comprende un'intera stanza con raffigurazione di scene di vendemmia risalente indicativamente al XIV-XV secolo. Nell'archivio parrocchiale si rintracciano numerose citazioni di canoni, affitti e vendite del XV e XVI secolo, relativi ad aree vitate, \u201copulate\" nonch\u00e9 ad immobili con annesso torchio, il tutto conferma che l'area era gi\u00e0 almeno da un millennio dedita alla viticoltura.\nDalla fine degli anni novanta e lungo il versante della Concarena che si estende da Losine a Cemmo, la viticoltura ha visto una grande rinascita. Qui si coltivano principalmente vigneti di Riesling Renano e Incrocio Manzoni, Marzemino e Merlot. \nLa causa della rinascita della viticoltura lungo il versante solivo del monte \u00e8 principalmente dovuta alla riscoperta e reinterpretazione delle peculiarit\u00e0 geoclimatiche del terroir della Concarena. Qui il terreno \u00e8 principalmente calcareo e scheletrico, frutto di antiche sedimentazioni lungo i conoidi. Il clima \u00e8 caratterizzato da marcati sbalzi termici giorno/notte e da un'esposizione solare ottimale nelle ore mattutine con repentini crolli di temperatura nelle ore serali. \nOperanti lungo il versante solivo della Concarena troviamo ora 8 aziende delle quali 5 sono aderenti al Consorzio per la tutela dei vini IGT della Vallecamonica. "}
{"id": "1244857", "revid": "1632387", "url": "https://it.wikipedia.org/wiki?curid=1244857", "title": "Airbourne", "text": "Gli Airbourne sono un gruppo musicale hard rock di Warnambool, Australia, formatosi nel 2003.\nLa band presenta uno stile fortemente ispirato a quello degli AC/DC. Gli australiani seguono quindi questo sentiero di riferimento, gi\u00e0 battuto da gruppi come i Rhino Bucket, Kix e Krokus negli anni '80 e '90, mantenendo negli anni la diffusa tradizione di band clone del leggendario gruppo di Sydney.\nStoria.\nGli inizi (2003).\nAll'et\u00e0 di 11 anni, Joel O'Keeffe inizi\u00f2 a suonare pezzi di chitarra tratti da famosi artisti australiani come AC/DC o Rose Tattoo tentando cos\u00ec di imitarli. In questo periodo il suo fratello maggiore, che all'epoca aveva 15 anni, cominci\u00f2, ispirato da lui a suonare la batteria. Dopo qualche tempo i due fratelli O'Keeffe decisero di formare una band.\nNel 2003 con l'arrivo del chitarrista David Roads, conosciuto da Joel O'Keeffe mentre stava lavorando in un hotel, e dal bassista Justin Street, conosciuto sempre dal chitarrista/cantante ad una festa in Australia alla quale iniziarono a parlare tra di loro di cosa facevano nella loro vita, la line-up della band fu completata. Cos\u00ec Joel conobbe Justin e quello fu il giorno della nascita vera e propria degli Airbourne.\n\"Ready to Rock\" (2003-2006).\nNel 2005 pubblicarono il primo EP autoprodotto dal titolo \"Ready to Rock\" contenente 8 tracce. Dopo lo spostamento a Melbourne, firmarono un contratto per cinque album con la Capitol Records che li port\u00f2 ad esibirsi di supporto a band come M\u00f6tley Cr\u00fce, Mot\u00f6rhead e Rolling Stones, oltre alla partecipazione a numerosi festival musicali estivi.\n\"Runnin' Wild\" e il successo (2006-2008).\nGli Airbourne si trasferirono nel 2006 negli Stati Uniti per cominciare a lavorare al loro primo album in studio internazionale, \"Runnin' Wild\", con il leggendario produttore Bob Marlette. \"Runnin' Wild\" \u00e8 stato pubblicato in Australia il 23 giugno 2007. Tre singoli sono stati pubblicati dal album, \"Runnin' Wild\", \"Too Much, Too Young, Too Fast\", brano all'interno anche di Guitar Hero World Tour e \"Diamond In The Rough\". Il 19 febbraio 2007, la Capitol Records ha annullato il suo contratto discografico con gli Airbourne, ma l'album \u00e8 stato pubblicato ugualmente in Australia attraverso la EMI. La band poco dopo ha firmato con Roadrunner Records per la distribuzione del disco in tutto il resto del mondo. Il 3 marzo 2010 si esibiscono all'Alcatraz di Milano conquistando il pubblico italiano.\nIl 2 settembre 2008, MetalSucks ha pubblicato un'intervista esclusiva con Joel O'Keeffe. Sulla questione, riguardante la grandissima somiglianza con gli AC/DC, Joel disse:\nIl 28 novembre, presso l'Astoria di Londra, Daniel Hawkins (Stone Gods/The Darkness) si \u00e8 unito agli Airbourne sul palco per suonare \"Whole Lotta Rosie\" degli AC/DC. Hawkins ha suonato la chitarra di Joel (una Gibson Explorer bianca), mentre Joel per l'occasione ha solo cantato.\n\"No Guts, No Glory\" e \"Black Dog Barking\" (2009-oggi).\nIl 27 ottobre 2009, fu annunciato ufficialmente che il loro secondo album in studio si sarebbe chiamato \"No Guts, No Glory\". La data di pubblicazione del lavoro venne fissata per il 12 marzo 2010.\nIn un'intervista il chitarrista ritmico, David Roads, ha confermato che la band sarebbe entrata in studio alla fine di gennaio 2009 per lavorare sul nuovo materiale.\nNel numero del 17 gennaio della rivista Kerrang, Joel O'Keeffe ha rivelato che la band aveva iniziato a scrivere e registrare il materiale del nuovo album nel Criterion Hotel di Warnambool, un pub dove in passato avevano gi\u00e0 suonato molti dei loro concerti.\nUna delle canzoni che si presume sia sul nuovo album, sar\u00e0 \"Heads Are Gonna Roll\", che gi\u00e0 figurava in una versione speciale di \"Runnin' Wild\".\nUna nuova canzone, \"Born to Kill\" \u00e8 stata suonata per la prima volta dal vivo presso il Logan Campbell Centre, ad Auckland, Nuova Zelanda, il 7 ottobre 2009. Questa canzone \u00e8 stato il primo materiale nuovo ad essere suonato dal vivo dal 2008, cosa che probabilmente sta ad indicare che questo pezzo potrebbe apparire sul nuovo album.\nL'uscita dell'album \u00e8 stata accolta dai fan in maniera pi\u00f9 fredda rispetto al precedente lavoro \"Runnin' Wild\".\nNon sono mancate anche le critiche, la troppa somiglianza con il loro primo disco ha messo in luce una certa monotonia sia nella costruzione dei pezzi sia nei testi.\nNell'autunno del 2012 gli Airbourne annunciarono il loro rientro in studio per dare alla luce il loro terzo disco, \"Black Dog Barking\", che \u00e8 uscito in tutto il mondo nel maggio 2013.\nIl 21 maggio 2013 esce in tutto il mondo il terzo album degli Airbourne, \"Black Dog Barking\". Il lavoro riceve buoni consensi e la band si imbarca in tour che parte in Aprile dagli Stati Uniti per poi proseguire per i festival europei in giugno e successivamente in Australia.\nIl 23 settembre 2016 viene pubblicato il quarto album degli Airbourne intitolato \"Breakin' Otta Hell\". L'uscita del disco \u00e8 preceduta dalla pubblicazione di due singoli: \"Breakin' Otta Hell\" e \"Rivarly\". Il disco contiene 11 tracce tra cui \"It's All for Rock 'n' Roll\" dedicata a Lemmy Kilmister.\nIl 7 aprile 2017 il gruppo annuncia l'uscita di David Roads dalla formazione, rimpiazzato da Harri Harrison.\nCanzoni in altri media.\nGran parte del crescente successo degli Airbourne \u00e8 dato anche dall'esposizione che hanno avuto anche in altri media, in particolare nei video games. Gli Airbourne hanno fornito alcuni pezzi da aggiungere alla colonna sonora dei seguenti videogiochi:\nUn altro luogo dove gli Airbourne hanno guadagnato una grande esposizione mediatica nel corso dell'ultimo anno \u00e8 in WWE. La loro canzone \"Stand Up for Rock And Roll\" \u00e8 stata la colonna sonora per il PPV Royal Rumble 2008. Hanno inoltre suonato anche una versione del pezzo d'ingresso di Mr. Kennedy, \"Turn Up the Trouble\", che ha sostituito la versione originale di Jim Johnston.\nNel film \"\", un sequel dell'originale \"Ragazzi perduti\", \u00e8 stata usata la canzone \"Too Much, Too Young, Too Fast\", ed \u00e8 stata utilizzata anche nel trailer della commedia \"Una notte con Beth Cooper\".\nLa canzone \"Let's Ride\" compare nel film \"College\" del 2008.\nLa canzone \"Diamond in the Rough\" \u00e8 costantemente utilizzata durante il Network's Seven per la V8 Supercar Championship Series del 2009.\nLa canzone \"Live it Up\" \u00e8 la colonna sonora ufficiale del PPV Extreme Rules 2013, mentre \"Breakin' outta hell\" \u00e8 da anni la colonna sonora del PPV Hell In A Cell.\nLe canzoni \"Live It Up\" e \"Runnin' Wild\" sono state usate come colonna sonora di Race Edit di Formula 1."}
{"id": "1244859", "revid": "287204", "url": "https://it.wikipedia.org/wiki?curid=1244859", "title": "Luigi Marzoli", "text": "Biografia.\nLuigi Marzoli, figlio di Francesco, lavor\u00f2 come gerente dell'azienda del padre negli anni della Prima Guerra Mondiale. Si deve a lui e al fratello Carlo la riprogettazione dell'azienda di famiglia nell'ambito delle macchine tessili. Alla morte del padre nel 1924 assunse la direzione generale delle Officine Marzoli. Nel 1930 un rapporto governativo dichiara che la Marzoli \u00e8 l'unica impresa bresciana ad aver superato la crisi economica mondiale di quel periodo, e Luigi per questo viene nominato Cavaliere del Lavoro. Da quel momento cumul\u00f2 una serie di importanti cariche istituzionali, fino a diventare consigliere della Camera di Commercio di Brescia. Nel 1949 ricevette una laurea in ingegneria honoris causa negli Stati Uniti d'America e l'anno dopo si dedic\u00f2 a varie opere benefiche per i dipendenti delle sue officine meccaniche.\nMor\u00ec a Palazzolo sull'Oglio all'et\u00e0 di 81 anni.\nAlla morte la sua collezione di armi antiche venne ceduta dai famigliari al Comune di Brescia per poi diventare l'attuale Museo delle armi Luigi Marzoli."}
{"id": "1244860", "revid": "1862310", "url": "https://it.wikipedia.org/wiki?curid=1244860", "title": "Kuannersooq", "text": "Il Kuannersooq (o Ku\u00e1ners\u00f4q, danese Kvanefjord) \u00e8 un fiordo della Groenlandia di 50\u00a0km. Si trova a 61\u00b058'N 49\u00b020'O; appartiene al comune di Sermersooq."}
{"id": "1244861", "revid": "1305772", "url": "https://it.wikipedia.org/wiki?curid=1244861", "title": "Over My Head (Better Off Dead)", "text": "Over My Head (Better Off Dead) \u00e8 un singolo dei Sum 41, il terzo estratto dal loro secondo album \"Does This Look Infected?\". Oltre alla canzone il CD contiene un video del backstage e la clip di un concerto.\nIl video del brano \u00e8 contenuto anche nel DVD \"Sake Bombs and Happy Endings\".\nIl brano.\nCome riferito dal cantante della band, Deryck Whibley, la canzone parla di coloro che alla notte commettono reati, ed il mattino dopo non si ricordano di cosa hanno fatto."}
{"id": "1244862", "revid": "1862310", "url": "https://it.wikipedia.org/wiki?curid=1244862", "title": "Sermiligaarsuk", "text": "Il Sermiligaarsuk (o Sermilig\u00e2rssuk) \u00e8 un fiordo della Groenlandia di 45\u00a0km. Si trova a 61\u00b029'N 48\u00b043'O; appartiene al comune di Sermersooq."}
{"id": "1244863", "revid": "767487", "url": "https://it.wikipedia.org/wiki?curid=1244863", "title": "Andrea Liberovici", "text": "Biografia.\nFiglio di Sergio Liberovici (compositore, sodale \u2013 tra gli altri \u2013 di Italo Calvino nella creazione di un nuovo repertorio di canzone popolare Torino, 1930 - 1991) e di Margherita Galante Garrone (cantautrice nota come Margot, compositrice e fondatrice-regista del \u201cGran teatrino la fede delle femmine\u201d 1941 -2017), cresce a Venezia con la madre e con il musicologo Giovanni Morelli (1942-2011). Ha studiato composizione, violino, viola nei conservatori di Venezia e Torino, recitazione presso la Scuola del Teatro stabile di Genova e canto con Cathy Berberian per la vocalit\u00e0 del musical. Creatore di musiche e testi fin da giovanissimo scrive musiche di scena per importanti compagnie di teatro di prosa, musica per radio, televisione e balletti.\nIl suo primo album esce a soli sedici anni, \"Oro\" (1978), ma \u00e8 soprattutto con il successivo \"Liberovici\" (1980) che, a fianco di una certa maturit\u00e0 musicale nel filone cantautorale dell'epoca, si contraddistingue per alcuni testi scioccanti (che ricordano Faust'O o il primo Ivan Cattaneo), con alcune allusioni sessuali abbastanza esplicite.\nNel frattempo la sua carriera si era evoluta e affinata, dedicandosi soprattutto alla scrittura di musiche di scena per compagnie di teatro di prosa, musica per televisione e balletti. Nel 1992 ha pubblicato l'album \"Pranzo di famiglia\".\nNel 1996 ha fondato assieme a Edoardo Sanguineti ed Ottavia Fusco una compagnia di teatro musicale, il \"teatrodelsuono\", che si applica alla sperimentazione di nuovi motivi delle relazioni musica, poesia, scena e tecnologie della elaborazione del suono e del montaggio. La sua musica e i suoi spettacoli sono stati presentati nelle grandi citt\u00e0 italiane ed all'estero, come a New York, Parigi, Atene e Montr\u00e9al. Negli anni ha realizzato spettacoli, installazioni e video con artisti italiani e internazionali quali Yuri Bashmet, Peter Greenaway, Aldo Nove, Judith Malina, Vittorio Gassman, Claudia Cardinale, Giorgio Albertazzi, Enrico Ghezzi.\nRadio.\n\"Musica in Metamorfosi\", 12 trasmissioni radiofoniche per Radio 3 RAI\n\"VENEZIA ACUSTICA. Diario di un cacciatore di suoni,\" 8 trasmissioni radiofoniche per Radio 3 RAI"}
{"id": "1244867", "revid": "100277242", "url": "https://it.wikipedia.org/wiki?curid=1244867", "title": "Sermilik Fjord", "text": "Il fiordo di Sermilik \u00e8 un fiordo della Groenlandia di 50\u00a0km. Si trova a 61\u00b052'N 49\u00b006'O; appartiene al comune di Sermersooq."}
{"id": "1244868", "revid": "287204", "url": "https://it.wikipedia.org/wiki?curid=1244868", "title": "Emile Reuter", "text": ""}
{"id": "1244877", "revid": "580", "url": "https://it.wikipedia.org/wiki?curid=1244877", "title": "Aldo Bassi", "text": "Biografia.\nRimasto orfano in tenera et\u00e0 per la morte del padre, il maggiore Angelo Bassi, caduto in Cirenaica all'et\u00e0 di 38 anni, complet\u00f2 gli studi alla Nunziatella e si \u00e8 laure\u00f2 in scienze politiche e sociali all'Universit\u00e0 di Palermo.\nPartecip\u00f2 alla seconda guerra mondiale, rifiutando l'esonero al quale aveva diritto, quale orfano di guerra e fratello di un caduto in guerra (il fratello maggiore, Livio Bassi, tenente pilota, e medaglia d'oro al valor militare).\nAmministrazione locale.\nNel 1956 venne eletto nel consiglio comunale di Trapani con la DC e nominato assessore alle finanze. Nell'anno successivo fu eletto sindaco della citt\u00e0, carica che mantenne, ricoprendola per sei giunte consecutive, fino al 1962; durante la sua carica realizz\u00f2 il miglioramento dell'illuminazione pubblica, il potenziamento dell'approvvigionamento idrico e la nuova \"Litoranea nord\".\nNello stesso periodo fu anche consigliere della So.Fi.S (\"Societ\u00e0 per il finanziamento dello sviluppo in Sicilia\") e cur\u00f2 la fase di avvio di alcuni progetti. Nello stesso periodo fu inoltre presidente del \u201cCalzaturificio siciliano\u201d di Trapani, presidente della \"Cooperativa agricoltori di Pantelleria\" e consigliere delegato della casa vinicola \"Duca di Salaparuta\".\n\u00c8 stato anche consigliere comunale e poi sindaco di Custonaci (1970-1980), in provincia di Trapani e cur\u00f2 il miglioramento della viabilit\u00e0 in tutto il bacino marmifero. Fu anche presidente del \"Nucleo di industrializzazione locale\", avviando opere infrastrutturali e i primi insediamenti..\nDeputato.\nNel 1963 si candid\u00f2 con la DC alla Camera dei deputati, nella circoscrizione della Sicilia occidentale e fu eletto nella IV legislatura con circa 47.000 voti. Rest\u00f2 deputato fino al 1968. Nella legislatura successiva fu deputato solo a partire dal 3 marzo 1971, sostituendo Bernardo Mattarella, deceduto. Fu ancora rieletto deputato con la DC nella VI, VII e VIII legislatura, fino al 1983..\nNell'ambito della vita parlamentare fu membro delle commissioni finanza, tesoro e bilancio, presidente del Comitato permanente per la programmazione economica e vice presidente della Commissione Bicamerale per la ristrutturazione delle Partecipazioni statali. All'interno del partito della Democrazia Cristiana appartenne alla corrente morotea.\nSottosegretario.\nFu sottosegretario alla Presidenza del consiglio, con anche la delega al Mezzogiorno, durante il quinto governo Andreotti (20 marzo - 4 agosto 1979) e ricopr\u00ec inoltre lo stesso ruolo nel primo governo Cossiga fino all'aprile del 1980..\nNel 1983, si ricandid\u00f2 alla Camera dei deputati, ma non viene eletto. Nel 1989 fu nominato membro del CNEL.\nPubblicazioni.\nOltre agli interventi in aula alla Camera e nelle commissioni, ha pubblicato i volumi \"Politica Economica e Mezzogiorno\" e \"Gli anni difficili della DC: 1976-1981\", con prefazione di Giulio Andreotti."}
{"id": "1244878", "revid": "100255745", "url": "https://it.wikipedia.org/wiki?curid=1244878", "title": "Allumersat", "text": "L'Allumersat (o Agdlumersat, danese Bj\u00f8rnesund) \u00e8 un fiordo della Groenlandia di 50\u00a0km. \nSi trova a 62\u00b057'N 50\u00b005'O; appartiene al comune di Sermersooq."}
{"id": "1244883", "revid": "1745361", "url": "https://it.wikipedia.org/wiki?curid=1244883", "title": "Pallade (figlio di Licaone)", "text": "Pallade () \u00e8 un personaggio della mitologia greca. Fu l'eponimo fondatore della citt\u00e0 di Pallantion.\nGenealogia.\nFiglio di Licaone, fu il padre di Crise.\nMitologia.\nFu il tutore di Atena che secondo le leggende locali nacque ad Alifeira ed entr\u00f2 in possesso del Palladio che diede in dote alla figlia Crise quando spos\u00f2 Dardano. Palladio che in seguito fu portato dai due sposi in Troade e custodito nella citt\u00e0 di Troia.\nI mitologi ellenistici che si sono coinvolti nel montaggio di alberi genealogici, si sono spesso confusi tra questo personaggio con il figlio di Pandione II al quale hanno assegnato il dominio in Arcadia alla fine della sua vita per abbinare le due storie viventi. \nCos\u00ec il Pallante figlio di Licaone (questo Pallante) appare anche nelle fonti mitiche come il nipote di Evandro, il re d'Arcadia che condusse il suo popolo in Italia prima che vi arrivasse Enea.\nAi tempi di Pausania esistevano a Pallanteo delle statue in pietra di Pallade e di Evandro e gli autori romani usarono il nome di Pallade per fornire un'eziologia per il nome del colle Palatino"}
{"id": "1244885", "revid": "1862310", "url": "https://it.wikipedia.org/wiki?curid=1244885", "title": "Ameralik", "text": "L'Ameralik (danese Lysefjord) \u00e8 un fiordo della Groenlandia di 80\u00a0km. Si trova a 64\u00b007'N 51\u00b000'O; appartiene al comune di Sermersooq."}
{"id": "1244887", "revid": "33689", "url": "https://it.wikipedia.org/wiki?curid=1244887", "title": "Publio Cornelio Anullino (console 216)", "text": "Appartenente alla gens Cornelia, era il figlio di Publio Cornelio Anullino, amico dell'imperatore Settimio Severo. Ricopr\u00ec, come il padre, la carica di console, nel 216; era anche membro del collegio dei Salii ed era un augure."}
{"id": "1244888", "revid": "1862310", "url": "https://it.wikipedia.org/wiki?curid=1244888", "title": "Kangerluarsussuaq", "text": " \nIl Kangerluarsussuaq (o Kangerdluarssugssuaq, danese Gr\u00e6defjord) \u00e8 un fiordo della Groenlandia di 55\u00a0km. Si trova a 63\u00b023'N 50\u00b038'O; appartiene al comune di Sermersooq."}
{"id": "1244889", "revid": "1573940", "url": "https://it.wikipedia.org/wiki?curid=1244889", "title": "Tha'laba ibn Salama al-Amili", "text": "Biografia.\nOrigine.\nTha\u02bflaba b. Sal\u0101ma al-\u02bf\u0100mil\u012b () fu comandante siriano, al seguito di Balj ibn Bishr al-Qushayr\u012b, dapprima nelle operazioni che avevano cercato di reprimere la Grande rivolta berbera e successivamente in al-Andalus, dove entrambi avevano trovato rifugio dopo la disfatta patita dai berberi in Nordafrica.\nCarriera.\nNel 742, alla morte del w\u0101l\u012b di al-Andalus, Balj ibn Bishr al-Qushayr\u012b, a causa delle ferite riportate nella battaglia di Aqua Portora, fu acclamato dai suoi soldati, nuovo w\u0101l\u012b di al-Andalus.\nIl suo governo dur\u00f2 pochi mesi perch\u00e9 fu sostituito da Ab\u016b l-Kha\u1e6d\u1e6d\u0101r al-\u1e24u\u1e63\u0101m ibn Dir\u0101r al-Kalb\u012b, nominato direttamente dal w\u0101l\u012b di Ifriqiya."}
{"id": "1244891", "revid": "1652635", "url": "https://it.wikipedia.org/wiki?curid=1244891", "title": "Reliquie cristiane", "text": "Lista di reliquie cristiane celebri:\nReliquie di Ges\u00f9.\nStrumenti della Passione.\nSono detti \"strumenti della Passione\" gli attrezzi e gli oggetti usati per la crocefissione di Ges\u00f9. Secondo la tradizione, molti di questi oggetti sarebbero stati rinvenuti a Gerusalemme da Elena, madre dell'imperatore Costantino, nel IV secolo.\nReliquie del legno della Santa Croce sono conservate in molte chiese, soprattutto nelle chiese investite di particolare dignit\u00e0. Il frammento pi\u00f9 grande attualmente esistente \u00e8 conservato nel Monastero di Santo Toribio di Li\u00e9bana (Cantabria, Spagna). Altri importanti reliquie della Croce si conservano nella chiesa di Santa Croce in Gerusalemme a Roma; nella cripta del santuario di Maria Ausiliatrice a Torino; nella chiesa dell'Assunzione di Maria Vergine di Caramagna Piemonte (ex abbazia benedettina di Santa Maria) sono conservati alcuni frammenti del santo legno in un bellissimo reliquiario donato all'Arciconfraternita di Santa Croce in Caramagna; nella chiesa cattedrale e nella chiesa di Santa Croce a Padova; nella chiesa collegiata di San Michele Arcangelo a Ottaviano; un altro pezzo a Cosenza, poi nella chiesa della Nativit\u00e0 di Maria Santissima a Cupello; nella chiesa di San Pietro Apostolo a Vasto; nella chiesa di Santa Maria degli Angeli a San Nicola la Strada; ad Ururi; ad Acquaviva Collecroce (CB); nella basilica cattedrale di Cefal\u00f9, donata alla sua fondazione da re Ruggero II; nella cappella del Santissimo Crocifisso a Patern\u00f2: il reliquiario contiene, oltre ad una scheggia della Santa Croce, anche le reliquie di San Giuseppe, una reliquia della Madonna e una di San Giovanni Apostolo. Essa \u00e8 stata donata alla cittadinanza dalla nobile famiglia dei Moncada, principi di Patern\u00f2; nella chiesa della Santissima Annunziata a Isnello; nella chiesa dei Santi Nicol\u00f2 e Giacomo a Capizzi, nell'ex cattedrale di Lentini Santa Maria la Cava e Sant'Alfio si possono trovare tre stauroteche, appartenenti al primo e secondo grado di classificazioni reliquiarie; un frammento della Croce Santa si trova custodito anche nella collegiata di Santa Maria Maddalena ad Atrani. \nReliquie storiche.\nCostantinopoli racchiudeva alcune delle reliquie pi\u00f9 preziose, molte delle quali vennero disperse.\nTra le pi\u00f9 venerate vi erano:"}
{"id": "1244892", "revid": "13261", "url": "https://it.wikipedia.org/wiki?curid=1244892", "title": "Trattato di Fusione", "text": ""}
{"id": "1244894", "revid": "287204", "url": "https://it.wikipedia.org/wiki?curid=1244894", "title": "Nuup Kangerlua", "text": "Il Nuup Kangerlua (o N\u00fbp Kangerdlua, danese Godth\u00e5bsfjord) \u00e8 un fiordo della Groenlandia di 160\u00a0km. Si trova a 64\u00b030'N 51\u00b023'O; appartiene al comune di Sermersooq."}
{"id": "1244896", "revid": "287204", "url": "https://it.wikipedia.org/wiki?curid=1244896", "title": "Ondrej Mazuch", "text": ""}
{"id": "1244897", "revid": "287204", "url": "https://it.wikipedia.org/wiki?curid=1244897", "title": "Kazimierz Twardowski", "text": "Biografia.\nTwardowski studi\u00f2 filosofia a Vienna con Franz Brentano e Robert Zimmermann. Nel 1891 consegu\u00ec il dottorato con la sua dissertazione \"\u00dcber den Unterschied zwischen der klaren und deutlichen Perzeption und der klaren und deutlichen Idee bei Descartes\" (\"Sulla distinzione tra la percezione chiara e distinta e l'idea chiara e distinta in Descartes\") e nel 1894 scrisse la sua tesi di abilitazione \"Zur Lehre vom Inhalt und Gegenstand der Vorstellungen\" (\"Sulla dottrina del contenuto e dell'oggetto delle presentazioni\"). Insegn\u00f2 a Vienna durante gli anni 1894/1895 dopodich\u00e9 fu nominato professore a Lvov (che allora faceva ancora parte dell'Austria). \nTwardowski fond\u00f2 la Scuola di logica di Lvov-Varsavia e divenne il \"padre della logica Polacca\", iniziando la tradizione della filosofia scientifica in Polonia. Fra i suoi allievi vi erano i logici Stanis\u0142aw Le\u015bniewski, Jan \u0141ukasiewicz e Tadeusz Cze\u017cowski, lo psicologo W\u0142adys\u0142aw Witwicki, lo storico della filosofia W\u0142adys\u0142aw Tatarkiewicz, lo studioso di fenomenologia ed estetica Roman Ingarden ed altri filosofi vicini al Circolo di Vienna come Tadeusz Kotarbi\u0144ski e Kazimierz Ajdukiewicz.\nContenuto e oggetto.\nTwardowski, nello scritto \"Sulla dottrina del contenuto e dell'oggetto delle rappresentazioni\" parla inizialmente della immanenza dell'oggetto all'atto intenzionale, per cui ad ogni atto intenzionale corrisponde un oggetto immanente a cui l'atto si relaziona. \nRappresentazione e giudizio.\nPer Twardowski ogni rappresentazione si distingue in atto della rappresentazione e contenuto della rappresentazione.\nE il contenuto della rappresentazione si distingue a sua volta dall'oggetto, ma l'ambiguit\u00e0 del linguaggio \u00e8 tale che sia il contenuto che l'oggetto sono rappresentati, mentre per \"rappresentazione\" si indica sia l'atto che il contenuto.\nTwardowski dice che altro \u00e8 il rappresentarsi qualcosa e altro \u00e8 l'affermare o negare qualcosa; a tal proposito egli dice che non c'\u00e8 alcuna forma di transizione possibile tra rappresentazione e giudizio. Infatti critica la tesi di Benno Erdmann secondo il quale le rappresentazioni sono implicitamente dei giudizi. Erdmann sostiene che alcuni giudizi vengono riassunti in una sola parola (lo Stato, le leggi di natura, la religione) il cui significato \u00e8 dato attraverso giudizi (sarebbe quello che noi chiamiamo definizione). Twardowski critica l'argomento di Erdmann dicendo che anche se ci si rappresenta un soggetto, dei predicati ed un giudizio che li collega, questa non \u00e8 l'enunciazione di un giudizio. Egli sostiene inoltre che se ogni rappresentazione implica un'asserzione sull'oggetto della rappresentazione stessa, allora la conseguenza sarebbe che ci siano solo rappresentazioni semplici nel vero senso della parola.\nTermini e giudizi.\nTwardowski \u00e8 d'accordo sulla traducibilit\u00e0 reciproca di un termine e di una proposizione e fa due esempi: da un lato le proposizioni senza soggetto (tipo \"Piove\" oppure \"\"Fuoco\"!\") e dall'altro lato le definizioni. Twardowski ritiene giustamente che l'esempio richiamato da Erdmann sia il secondo e cio\u00e8 la definizione, ma obietta che le proposizioni comunicano non solo i giudizi reali, ma anche i giudizi rappresentati e dunque nelle definizioni si possono anche nascondere giudizi meramente rappresentativi. Per Twardowski oggetto del giudizio ed oggetto della rappresentazione sono lo stesso, mentre ad es. nel giudizio negativo non viene negata la connessione tra oggetto ed esistenza, ma viene negato lo stesso oggetto. Come nel riferirci ad un oggetto noi individuiamo un contenuto (e lo esprimiamo), cos\u00ec noi nel giudicare un oggetto, affermiamo o neghiamo la sua esistenza: cio\u00e8, nel rappresentare noi delineiamo l'essenza di un oggetto, mentre nel giudicare ne valutiamo l'esistenza.\nI nomi.\nPi\u00f9 prudentemente di altri Twardowski parla di analogia tra pensiero e linguaggio, ma non di completo isomorfismo. Sulla scia di John Stuart Mill Twardowski dice che il nome, nominando una cosa, comunica una rappresentazione: i nomi sono lo stesso che i segni categorematici, cio\u00e8 i segni che non sono semplicemente co-significanti, ma che tuttavia di per s\u00e9 non costituiscono l'espressione completa di un giudizio, ma solo l'espressione di una rappresentazione. Un nome deve destare un determinato contenuto di rappresentazione, ma il significato di un nome non \u00e8 solo la rappresentazione che induce nel ricevente, ma anche il fatto che l'emittente ha questa rappresentazione. Per Twardowski il significato \u00e8 un contenuto mentale evocato nell'emittente e nel ricevente, ma al tempo stesso il nome pu\u00f2 anche designare oggetti. Perci\u00f2 si deve distinguere le diverse funzioni di un nome:\nAggettivi attributivi e aggettivi modificanti.\n\u00c8 necessario poi distinguere tra rappresentazione di un contenuto e rappresentazione di un oggetto. A tale scopo bisogna distinguere tra aggettivi attributivi (determinativi) ed aggettivi modificanti. \nL'aggettivo attributivo amplia e/o specifica il significato di un nome o di un'espressione senza alterarlo per\u00f2 radicalmente (es. uomo buono). L'aggettivo modificante muta completamente il significato originario del nome cui si accompagna (ad es. \"uomo morto\" non \u00e8 pi\u00f9 uomo, \"amico falso\" non \u00e8 pi\u00f9 amico). Twardowski precisa che a volte gli aggettivi modificanti sono attributivi e viceversa: ad es. \"in \"falso amico\", \"falso\" \u00e8 modificante.\nL'ambiguit\u00e0 del rappresentare.\nTwardowski dice che anche \"rappresentato\" ha questa sorta di ambiguit\u00e0: egli fa l'esempio del pittore che dipinge un quadro, ma dipinge anche un paesaggio. La medesima attivit\u00e0 del pittore ha due oggetti, ma il risultato di questa attivit\u00e0 \u00e8 uno solo. Quando il pittore ha terminato egli ha sia un quadro dipinto che un paesaggio dipinto. Il paesaggio non \u00e8 reale, ma solo dipinto ed il quadro dipinto e il paesaggio dipinto sono una cosa sola. Twardowski conclude che il quadro rappresenta realmente un paesaggio ed \u00e8 quindi un paesaggio dipinto che \u00e8 a sua volta un quadro del paesaggio.\nLa parola \"dipinto\" dunque gioca un doppio ruolo: \"dipinto\" a proposito del quadro appare una determinazione attributiva, determinazione che specifica che si tratta di dipinto e non di incisione; \"dipinto\" a proposito del paesaggio appare una determinazione modificante, in quanto il paesaggio dipinto non \u00e8 reale paesaggio, ma una superficie dipinta di tela trattata dal pittore. Questo paesaggio dipinto per\u00f2 rappresenta un paesaggio reale. Il paesaggio che il pittore ha dipinto \u00e8 rappresentato sul quadro ed \u00e8 stato dipinto dal pittore. Il fatto che \u00e8 stato dipinto da un pittore, non lo fa cessare di essere un paesaggio. Se si dice \"Mi ricordo questo paesaggio: l'ho visto alla mostra d'arte\" si parla del paesaggio reale che \u00e8 stato dipinto e non del paesaggio dipinto. L'aggiunta \"dipinto\" alla parola \"paesaggio\" non modifica il risultato della parola \"paesaggio\". \nTwardowski conclude che in questo caso \"dipinto\" \u00e8 un attributo determinante, in quanto indica che il paesaggio sta in una relazione determinata rispetto ad un quadro, una relazione che non fa cessare al paesaggio di essere un paesaggio, pi\u00f9 di quanto la somiglianza di un uomo con un altro uomo non fa cessare il primo di essere appunto un uomo. Ci\u00f2 che si \u00e8 detto di \"dipinto\" vale anche per \"rappresentato\", che si applica sia al contenuto (paesaggio dipinto) che all'oggetto (paesaggio reale) di una rappresentazione: al rappresentare corrisponde un duplice oggetto, un oggetto ed un contenuto rappresentati. L'oggetto rappresentato (il paesaggio dipinto) \u00e8 il contenuto della rappresentazione (il quadro dipinto): in \"contenuto rappresentato\" l'aggettivo \"rappresentato\" non modifica l'oggetto. Il contenuto rappresentato \u00e8 ugualmente un contenuto come il quadro dipinto \u00e8 un quadro. Come un quadro pu\u00f2 essere solo dipinto, cos\u00ec un contenuto pu\u00f2 essere solo rappresentato. Non c'\u00e8 neppure un'attivit\u00e0 che potrebbe in questo caso sostituire il rappresentare. Il contenuto della rappresentazione (il quadro dipinto) e l'oggetto rappresentato (il paesaggio dipinto) sono la stessa cosa. Per l'oggetto \"rappresentato\" \u00e8 un'espressione modificante, perch\u00e9 l'oggetto rappresentato non \u00e8 pi\u00f9 un oggetto, ma il contenuto di una rappresentazione, cos\u00ec come il paesaggio dipinto non \u00e8 un paesaggio, ma un quadro. \nComunque il contenuto della rappresentazione si riferisce a qualcosa che non \u00e8 un contenuto della rappresentazione, ma ne \u00e8 l'oggetto e tale oggetto si pu\u00f2 definire anche come rappresentato senza modificarne radicalmente il significato: \"L'oggetto \u00e8 rappresentato\" vuol dire che un oggetto \u00e8 entrato in un rapporto determinato con un essere capace di avere rappresentazioni.\nIl fatto che un oggetto \u00e8 rappresentato pu\u00f2 voler dire o che si tratti davvero di un oggetto (il quale nel mezzo di tante altre relazioni pu\u00f2 entrare in rapporto anche con un soggetto di conoscenza) o che l'oggetto rappresentato \u00e8 l'opposto di un oggetto vero e proprio, un contenuto di rappresentazione, qualcosa di assolutamente diverso da un oggetto reale. \nNel primo senso l'oggetto rappresentato pu\u00f2 essere affermato o negato attraverso un giudizio (senza virgolette) e ci\u00f2 in quanto per poter essere affermato o negato un oggetto va rappresentato. Peraltro l'oggetto affermato o negato \u00e8 sempre un oggetto nel secondo senso cio\u00e8 un contenuto di rappresentazione (con le virgolette). Un oggetto nel primo senso non \u00e8 ci\u00f2 che \u00e8 affermato o negato e non lo si ha in mente quando si dice che un oggetto esiste o non esiste. In questo caso infatti l'oggetto rappresentato \u00e8 il contenuto della rappresentazione.\nCome il pittore, rappresentando un paesaggio, dipinge un quadro (per cui il paesaggio \u00e8 l'oggetto primario, mentre il quadro l'oggetto secondario) cos\u00ec chi si rappresenta un cavallo, si rappresenta un contenuto che si riferisce al cavallo. Il cavallo reale \u00e8 l'oggetto primario del rappresentare, il contenuto, per mezzo del quale l'oggetto \u00e8 rappresentato, \u00e8 l'oggetto secondario dell'attivit\u00e0 di rappresentazione. Twardowski a tal proposito considera migliore la definizione di Zimmermann per il quale il contenuto \u00e8 pensato nella rappresentazione, mentre l'oggetto \u00e8 rappresentato per mezzo del contenuto di rappresentazione: ci\u00f2 che \u00e8 rappresentato in una rappresentazione \u00e8 il contenuto, mentre ci\u00f2 che \u00e8 rappresentato per mezzo di una rappresentazione \u00e8 il suo oggetto. \nLe rappresentazioni senza oggetto.\nTrattando le rappresentazioni senza oggetto, Twardowski fa poi l'esempio di alcuni pensatori che hanno riconosciuto l'esistenza di queste rappresentazioni: Bernard Bolzano, ad es., che parla di \"niente\", \"quadrato rotondo\", \"montagna d'oro\" \"virt\u00f9 verde\" oppure Benno Kerry, per il quale colui che mostra l'incompatibilit\u00e0 tra le parti di una rappresentazione, ha con ci\u00f2 anche dimostrato che sotto una certa rappresentazione non possa cadere alcun oggetto e fa l'esempio di x&gt;0 e tale che 2x=x.\nLe rappresentazioni senza oggetto si dividono per Twardowski in: \nIl nulla e l'infinitazione.\nSi \u00e8 creduto, a tal proposito, di distinguere tra vari tipi di \"niente\", tra cui ci sarebbe \"niente\" come concetto vuoto senza oggetto. Domandandosi cosa significhino \"non-ente\" (ni-ente) e \"non-qualcosa\" (n-ulla) a cui equipariamo ad es. \"nihil\", Twardowski rielabora il concetto scolastico di \"infinitazione\" (la combinazione tra un'espressione categorematica ed una negazione che d\u00e0 luogo ad una nuova espressione dal significato determinato): per Twardowski quando si dice \"non-Greci\" non si suddividono i Greci tra quelli che sono Greci e quelli che non lo sono. Ci\u00f2 che si suddivide \u00e8 un concetto sovraordinato (ad es. \"esseri umani\"). Nel caso di \"non-fumatori\" si dividono i viaggiatori in fumatori e non. \nSolo se non si riconosce la capacit\u00e0 dell'infinitazione ad effettuare una dicotomia di una rappresentazione sovraordinata, si pu\u00f2 avere la singolare idea per cui per \"non-uomo\" si intenda tutto ci\u00f2 che non sia uomo (anche ad es. uno squillo di tromba). Ma se l'infinitazione ha un effetto dicotomico in una rappresentazione sovraordinata, espressioni come \"non-greci\" lungi dall'essere prive di significato possono essere designate come categorematiche. L'effetto dicotomico dell'infinitazione \u00e8 legato alla condizione per cui deve esserci una rappresentazione sovraordinata alla rappresentazione significata dal nome infinitizzato. Se tale rappresentazione non c'\u00e8, il nome infinitizzato diventa privo di significato e, nel caso di \"qualcosa\" o di \"ente\", si designa una rappresentazione che non ne ha pi\u00f9 alcuna di sovraordinata, e se ce ne fosse qualcuna, essa sarebbe pur sempre qualcosa e dunque ci sarebbe identit\u00e0 tra ci\u00f2 che \u00e8 sovraordinato e ci\u00f2 che \u00e8 subordinato (una stessa cosa al tempo stesso sovraordinata e coordinata ad un'altra). Insomma l'infinitazione di \"qualcosa\" presuppone un \"qualcosa\" sovraordinato allo stesso \"qualcosa\" e dunque presuppone un'assurdit\u00e0. Infine Twardowski sostiene che l'espressione \"Niente\" \u00e8 non categorematica, ma sincategorematica, in quanto non \u00e8 un nome, ma una componente di proposizioni negative: ad es. \"Niente \u00e8 eterno\" equivale a \"Non c'\u00e8 qualcosa di eterno\" oppure \"Non vedo niente\" equivale a \"Non c'\u00e8 qualcosa vista da me\". Dunque \"Niente\" non starebbe per alcuna rappresentazione. \nGli oggetti contraddittori.\nTwardowski parla poi delle rappresentazioni senza oggetto di tipo (B), tali perch\u00e9 in esse vi sono note incompatibili (es. quadrato con lati obliqui). Egli dice che chi afferma che sotto tali rappresentazioni non cade alcun oggetto genera confusione. Infatti, in questo caso chi pronuncia \"quadrato con angoli obliqui\" rende noto che c'\u00e8 una rappresentazione, che c'\u00e8 un contenuto correlato alla rappresentazione, ma egli nominerebbe qualcosa di cui poi si nega l'esistenza quando si deve enunciare un giudizio intorno ad esso. In realt\u00e0 qualcosa \u00e8 designato mediante il nome anche se esso non esiste e ci\u00f2 che viene designato \u00e8 distinto dal contenuto della rappresentazione, giacch\u00e9 esso non esiste, mentre quest'ultimo s\u00ec. \nNoi attribuiamo a ci\u00f2 che nominiamo propriet\u00e0 contraddittorie che non appartengono al contenuto della rappresentazione, giacch\u00e9 il contenuto se avesse queste propriet\u00e0 contraddittorie non esisterebbe. Noi perci\u00f2 attribuiamo propriet\u00e0 contraddittorie non al contenuto, ma al designato, che non esiste ma \u00e8 il portatore di queste propriet\u00e0. Il circolo quadrato non \u00e8 qualcosa di rappresentato come il contenuto di una rappresentazione, ma nel senso dell'oggetto della rappresentazione che \u00e8 negato, ma rappresentato come oggetto. Solo come oggetto della rappresentazione il circolo quadrato pu\u00f2 essere negato, mentre il contenuto che costituisce il significato del nome, esiste nel senso pi\u00f9 vero della parola. La confusione di chi nega ci\u00f2 sta nel fatto che si ritiene la non esistenza di un oggetto come non-rappresentazione di un oggetto. Ma per mezzo di ogni rappresentazione si rappresenta un oggetto, che esso esista o no, cos\u00ec come ogni nome designa un oggetto, che esso esista o no. Si ha ragione dunque nel dire che gli oggetti di certe rappresentazioni non esistono, ma si dice qualcosa di troppo, dicendo che sotto tali rappresentazioni non cade alcun oggetto.\nLa distinzione tra contenuto ed oggetto.\nTwardowski poi dice che contenuto ed oggetto di una rappresentazione sono distinti sia nel caso l'oggetto esista, sia che non esista. Egli dice che se si dice \"Il sole esiste\" non si pensa al contenuto di una sua rappresentazione, ma a qualcosa di totalmente distinto da questo contenuto. Le cose non stanno in maniera cos\u00ec semplice nel caso delle rappresentazioni i cui oggetti non esistono perch\u00e9 si potrebbe pensare che ci sia una differenza logica e non reale tra contenuto ed oggetto.\nSulla natura solo logica di tale differenza Twardowski obietta che:\nUna montagna d'oro \u00e8 fatta d'oro ed \u00e8 spazialmente estesa, non cos\u00ec il contenuto della rappresentazione di una montagna d'oro.\nIn un oggetto contraddittorio, le determinazioni contraddittorie non sono attribuite al contenuto della rappresentazione: il contenuto della rappresentazione di un quadrato con gli angoli obliqui non \u00e8 n\u00e9 quadrato, n\u00e9 ha gli angoli obliqui. Cosa che invece riguarda l'oggetto della rappresentazione.\nPrendendo spunto dall'osservazione di Liebmann per il quale il contenuto di nostre rappresentazioni visive, oltre all'estensione spaziale, ha predicati geometrici (posizione, figura) che non sono propri dell'atto di rappresentazione. Liebmann in realt\u00e0 chiama \"contenuto\" quello che in realt\u00e0 \u00e8 l'oggetto, ma per il resto le sue osservazioni sono corrette, solo che ad esse manca il \"medium\" tra atto ed oggetto di rappresentazione in virt\u00f9 del quale un atto si rivolge a questo determinato oggetto ed a nessun altro. Tale \"medium\" non \u00e8 identico all'atto, anche se costituisce insieme all'atto una singola realt\u00e0 psichica, ma mentre l'atto di rappresentazione \u00e8 reale, al contenuto della rappresentazione fa difetto la realt\u00e0; all'oggetto invece talvolta spetta la realt\u00e0, talvolta no. Ed anche in questa relazione rispetto alla realt\u00e0 che si esprime la differenza tra contenuto ed oggetto.\nAltra prova della differenza tra contenuto ed oggetto sono le rappresentazioni interscambiabili, che hanno la stessa estensione, ma contenuto differente. Es. \"La citt\u00e0 situata sul luogo della romana Juvavum\" e \"il luogo di nascita di Mozart\" hanno significato (\"sinn\") diverso ma designano la stessa cosa (\"denotatum\"). Ora il \"sinn\" coincide con il contenuto della rappresentazione mentre il \"denotatum\" \u00e8 l'oggetto. Le rappresentazioni interscambiabili sono rappresentazioni nelle quali \u00e8 rappresentato un contenuto differente, ma per mezzo delle quali \u00e8 rappresentato lo stesso oggetto. I due contenuti infatti constano di elementi assai diversi: ne \"La citt\u00e0 che si trova nel luogo di Juvavum\" sono collegati i Romani ed un accampamento fortificato, mentre ne \"Il luogo di nascita di Mozart\" appaiono un compositore e la nascita di un bambino. Entrambi i contenuti per\u00f2 si riferiscono allo stesso oggetto. Le stesse propriet\u00e0 che appartengono al luogo di nascita di Mozart appartengono anche alla citt\u00e0 situata dove si trovava Juvavum. l'oggetto della rappresentazione \u00e8 lo stesso, ma differente \u00e8 il loro contenuto. \u00c8 facile applicare tale ragionamento alle rappresentazioni il cui oggetto non esiste. Ad es. un cerchio in senso stretto non esiste in nessun luogo, ma lo si pu\u00f2 rappresentare sia come figura espressa da un'equazione, sia come una linea i cui punti sono egualmente distanti da un punto determinato. Tutte queste rappresentazioni differenti nel contenuto, si riferiscono alla stessa cosa. Ci sono per\u00f2 difficolt\u00e0 nell'applicare l'argomento delle rappresentazioni interscambiabili nel caso in cui l'oggetto contiene determinazioni contraddittorie. Se si rappresenta un quadrato che ha gli angoli obliqui ed un quadrato che ha le diagonali disuguali, si hanno due rappresentazioni, in parte differenti, in parte identiche. Ma \u00e8 difficile stabilire se questi contenuti differenti si riferiscono allo stesso oggetto in quanto mancano tutte le altre rappresentazioni dell'oggetto e perci\u00f2 non \u00e8 possibile il prendere conoscenza dell'oggetto della rappresentazione, e non \u00e8 possibile fare un confronto tra le propriet\u00e0 di due rappresentazioni interscambiabili, perch\u00e9 manca la connessione logica tra le note caratteristiche. \nSi pu\u00f2 in realt\u00e0 constatare in altro modo l'identit\u00e0 dell'oggetto rappresentato da entrambe le rappresentazioni interscambiabili: infatti si pu\u00f2 formare la rappresentazione di un oggetto con determinazioni contraddittorie, il cui contenuto \u00e8 rappresentato da pi\u00f9 di un paio di tali determinazioni incompatibili (ad es. una figura quadrata con gli angoli obliqui e le diagonali disuguali). Qui le determinazioni 'quadrato' e 'angoli obliqui' e 'quadrato' \u00e8 con diagonali disuguali' contrastano a due a due. \nMediante la rappresentazione che ha per contenuto entrambe le coppie di determinazioni, viene rappresentato un singolo oggetto non esistente. Tuttavia si pu\u00f2 dividere questa rappresentazione in due parti, rappresentandosi ogni volta solo una delle coppie di propriet\u00e0 reciprocamente contraddittorie. Ci si pu\u00f2 rappresentare la figura quadrata con angoli obliqui e diagonali disuguali, una volta rappresentandosi \"un quadrato con angoli obliqui\" ed un'altra volta \"un quadrato con diagonali disuguali\". Secondo questa premessa, ci si rappresenta lo stesso oggetto mediante rappresentazioni solo parzialmente identiche fra loro per quel che riguarda il loro contenuto e dunque tra loro interscambiabili (giacch\u00e9 l'oggetto \u00e8 lo stesso). In questo modo, l'argomento delle rappresentazioni interscambiabili a favore della distinzione tra contenuto ed oggetto si pu\u00f2 applicare anche alle rappresentazioni i cui oggetti non possono esistere perch\u00e9 le loro determinazioni sono incompatibili tra loro.\nIl concetto di oggetto.\nTwardowski affronta poi il tema del concetto di oggetto e cita Kant quando dice che il pi\u00f9 alto concetto \u00e8 il concetto di oggetto in generale (che si divide in possibile ed impossibile). Kant per\u00f2 dice anche che tale oggetto pu\u00f2 essere qualcosa o niente e Twardowski contesta tale asserzione in quanto considera \"niente\" non come un oggetto, ma come un'espressione sincategorematica: \"niente\" significa il limite del rappresentare, dove cio\u00e8 il rappresentare stesso cessa di essere tale. Alle ragioni gi\u00e0 addotte, Twardowski aggiunge, riguardo a questa concezione del \"niente\", che se un oggetto \u00e8 rappresentato da una rappresentazione, giudicato tramite un giudizio, desiderato tramite un desiderio, se \"niente\" fosse l'oggetto di una rappresentazione, potrebbe essere affermato o negato. Ma, afferma Twardowski, non si pu\u00f2 dire n\u00e9 \"niente esiste\", n\u00e9 \"niente non esiste\". Quando si usano certe locuzioni, o si intende qualcosa di diverso (es. il Nirvana) o l'espressione \"niente\" rivela la sua natura sincategorematica (es. \"non c'\u00e8 niente\" = \"non c'\u00e8 qualcosa di reale al di fuori del soggetto di rappresentazione\"). Chi dice di rappresentarsi \"niente\" in realt\u00e0 non si rappresenta affatto. Chi invece rappresenta, si rappresenta qualcosa, cio\u00e8 un oggetto. \nTwardowski poi dice che \"oggetto\" non deve essere confuso con \"fatti\" o \"cose\", che sono solo categorie appartenenti a ci\u00f2 che \u00e8 rappresentabile, cio\u00e8 solo una categoria interna a quella pi\u00f9 vasta degli oggetti: una \"caduta mortale\", non \u00e8 una cosa, ma \u00e8 un oggetto. Tutto ci\u00f2 che \u00e8 nominato \u00e8 un oggetto.\nDunque, conclude Twardowski, l'oggetto \u00e8 il genere sommo\ntutto ci\u00f2 che \u00e8, \u00e8 oggetto di un possibile atto di rappresentazione ed \u00e8 cio\u00e8 qualcosa. Dunque l'oggetto \u00e8 diverso dall'esistente e solo ad alcuni oggetti spetta anche l'esistenza. Ci sono infatti enti solo possibili, ma \u00e8 un oggetto anche ci\u00f2 che non potrebbe mai esistere, quale potrebbe essere un numero. \nIn breve \u00e8 oggetto tutto ci\u00f2 che \u00e8 qualcosa, che non \u00e8 niente.\nOgni oggetto di una rappresentazione pu\u00f2 essere oggetto di un giudizio e oggetto dell'attivit\u00e0 dell'animo (desiderio etc.). La verit\u00e0 metafisica di un oggetto non consiste nell'essere giudicato mediante un giudizio logicamente vero. Altrettanto poco la sua bont\u00e0 dipende dal fatto che il sentimento verso di esso \u00e8 buono. Vero si dice un oggetto in quanto \u00e8 oggetto di un giudizio. Buono lo si dice in quanto ad esso si riferisce un atto dell'animo. Dunque chiamasi oggetto tutto ci\u00f2 che \u00e8 rappresentato per mezzo di una rappresentazione, affermato o negato mediante un giudizio, desiderato o detestato mediante un moto dell'animo. Gli oggetti sono reali o non-reali, possibili o impossibili, esistenti o non-esistenti. Essi possono essere oggetto di atti psichici, sono dotati di una designazione linguistica che \u00e8 il nome, formano il \"summus genus\" che trova la sua espressione linguistica nel \"qualcosa\". Tutto ci\u00f2 che in senso ampio \u00e8 \"qualcosa\" si chiama \"oggetto\", in relazione al soggetto della rappresentazione, ma anche indipendentemente da esso."}
{"id": "1244898", "revid": "100277220", "url": "https://it.wikipedia.org/wiki?curid=1244898", "title": "Fiordo di Sermilik (Sermersooq)", "text": "Il fiordo di Sermilik \u00e8 un fiordo della Groenlandia di 30\u00a0km. Si trova a 63\u00b031'N 50\u00b058'O; appartiene al comune di Sermersooq."}
{"id": "1244900", "revid": "32698", "url": "https://it.wikipedia.org/wiki?curid=1244900", "title": "\u0394-algebra", "text": ""}
{"id": "1244901", "revid": "287204", "url": "https://it.wikipedia.org/wiki?curid=1244901", "title": "Oscar Hahn", "text": ""}
{"id": "1244903", "revid": "1862310", "url": "https://it.wikipedia.org/wiki?curid=1244903", "title": "Kangerlussuatsiaq", "text": "Il Kangerlussuatsiaq (o Kangerdlugssuatsiaq, danese Evighedsfjord) \u00e8 un fiordo della Groenlandia di 75\u00a0km. Si trova a 65\u00b053'N 52\u00b020'O; appartiene al comune di Queqqata. "}
{"id": "1244905", "revid": "17654", "url": "https://it.wikipedia.org/wiki?curid=1244905", "title": "Civitalavinia", "text": ""}
{"id": "1244906", "revid": "1862310", "url": "https://it.wikipedia.org/wiki?curid=1244906", "title": "Niaqunngunaq", "text": "Il Niaqunngunaq (o Niaq\u00fangunaq, danese Fiskefjord) \u00e8 un fiordo della Groenlandia di 55\u00a0km. Si trova a 64\u00b051'N 51\u00b045'O; appartiene al comune di Queqqata. "}
{"id": "1244908", "revid": "44939", "url": "https://it.wikipedia.org/wiki?curid=1244908", "title": "Pentaenolpiruvilshikimatotrifosfatosintasi", "text": ""}
{"id": "1244909", "revid": "44939", "url": "https://it.wikipedia.org/wiki?curid=1244909", "title": "EPSPS", "text": ""}
{"id": "1244911", "revid": "287204", "url": "https://it.wikipedia.org/wiki?curid=1244911", "title": "Fiordo di Isortoq", "text": "Il fiordo di Isortoq (danese S\u00f8ndre Isortoq) \u00e8 un fiordo della Groenlandia di 45\u00a0km. Si trova a 65\u00b028'N 52\u00b010'O; appartiene al comune di Qeqqata."}
{"id": "1244919", "revid": "78273", "url": "https://it.wikipedia.org/wiki?curid=1244919", "title": "Pallacanestro uomini division I (NCAA)", "text": ""}
{"id": "1244920", "revid": "2056219", "url": "https://it.wikipedia.org/wiki?curid=1244920", "title": "Contea di Santa Fiora", "text": "La contea di Santa Fiora, insieme a quella di Sovana, era uno dei due piccoli Stati in cui furono suddivisi nel 1274 i possedimenti della famiglia Aldobrandeschi che occupavano gran parte del territorio della Toscana meridionale.\nStoria.\nAl momento della ripartizione, la contea fu assegnata a Bonifacio e includeva, oltre alla \"capitale\" Santa Fiora, le localit\u00e0 di Castell'Azzara, Selvena (insediamento della Rocca Silvana), Arcidosso, Semproniano, Scansano, Magliano in Toscana, Istia d'Ombrone, Roccastrada, l'Isola del Giglio e Castiglione d'Orcia.\nNel corso del Trecento i senesi riuscirono a conquistare l'Isola del Giglio, Roccastrada, Istia d'Ombrone, Magliano in Toscana, Selvena, Arcidosso e Castiglione d'Orcia; nel 1410, inoltre, espugnarono anche il centro di Semproniano che, da allora, entr\u00f2 a far parte anch'esso nella repubblica di Siena.\nDa allora, la contea di Santa Fiora limit\u00f2 le proprie ambizioni territoriali nell'ambito toscano, cio\u00e8 al capoluogo, a Castell'Azzara e Scansano, mentre nell'attuale territorio laziale possedeva i borghi di Onano e Proceno. Nonostante il territorio fosse gradualmente sempre pi\u00f9 ristretto per la politica aggressiva di Siena, questo feudo fu molto pi\u00f9 longevo rispetto alla pi\u00f9 vasta contea di Sovana.\nSoltanto nel 1439 l'intera contea fu ereditata dagli Sforza, in seguito del matrimonio tra Bosio I Sforza e Cecilia Aldobrandeschi, una delle tre figlie di Guido che, non avendo avuto prole maschile, fu di fatto l'ultimo conte. Da quell'anno in poi, il piccolo \"Stato\" diverr\u00e0 per quasi due secoli la \"contea sforzesca\".\nNel 1471 Santa Fiora riconobbe con un trattato l'alta sovranit\u00e0 della repubblica di Siena, pur rimanendo indipendente.\nNel 1624 quasi tutta la contea fu annessa al granducato di Toscana, mentre i paesi di Onano e Proceno passarono sotto lo Stato della Chiesa.\nNel 1633 il conte Mario II vendette la sovranit\u00e0 del feudo a Ferdinando II de' Medici, ricevendo per\u00f2 immediatamente, di nuovo, il controllo dello stesso come feudatario del granduca, mentre nel 1789 la contea pass\u00f2 direttamente sotto il dominio degli Asburgo-Lorena.\nAlle falde del monte Calvo, nel 1488, il conte di Santa Fiora Guido II, sostenuto dalla consorte Francesca Farnese, fece costruire il convento e la chiesa della Santissima Trinit\u00e0, in localit\u00e0 Selva, dove poi vorr\u00e0 essere sepolto, lasciando ai religiosi un sostanzioso legato.Il francescano Giovanni Battista Da Cutigliano, nel 1646, scrisse una relazione in cui asseriva che il suddetto feudatario, in loco per una battuta di caccia, uccise un mostruoso rettile che si presume infestasse la zona, lasciando alla comunit\u00e0 met\u00e0 della testa che venne esposta sulla porta della cappella della Trinit\u00e0.Negli anni trenta dell'Ottocento il parroco della Selva don Pietro Coppi descrisse il singolare animale in un resoconto, rammentando come fosse privo dei denti, lungo quindici \"soldi\" e largo sette. Il conte Sforza era assai devoto al santuario e lo visitava spesso con i familiari.Il convento, fino alla soppressione napoleonica del 1810, custodiva testimonianze dei signori Luciani (che avevano assistito all'uccisione del \"drago\", come veniva definito) e di alcuni ministri del conte: recentemente la testa della bestia viene mostrata in una teca.\nSignificativa era la presenza ebraica nella contea di Santa Fiora: le prime testimonianze risalgono alla seconda met\u00e0 del XV secolo, mentre il ghetto fu istituito nel 1714, quando ormai il feudo era assoggettato, gi\u00e0 da circa ottanta anni, al granducato di Toscana.\nI conti risiedevano nel palazzo di Santa Fiora, nella residenza estiva di villa Sforzesca (Castell'Azzara) e nella dimora di Genzano di Roma. Il luogo principale di sepoltura era nella pieve delle Sante Flora e Lucilla.\nIl matrimonio di Federico III Sforza con Livia Cesarini, infine, fece s\u00ec che il loro figlio Gaetano unisse i cognomi e i suoi discendenti amministreranno quello che era rimasto dell'antica contea fino al decreto napoleonico del 1806."}
{"id": "1244923", "revid": "486946", "url": "https://it.wikipedia.org/wiki?curid=1244923", "title": "Successione testamentaria", "text": ""}
{"id": "1244926", "revid": "474175", "url": "https://it.wikipedia.org/wiki?curid=1244926", "title": "Marzocca (Senigallia)", "text": "Marzocca \u00e8 una frazione del comune di Senigallia in provincia di Ancona, nelle Marche. \u00c8 conosciuta prevalentemente come centro balneare.\nGeografia fisica.\nMarzocca sorge sulla costa adriatica al confine con il comune di Montemarciano e la frazione di Montignano, pure appartenente al comune di Senigallia. La spiaggia, che dal 1996 ininterrottamente goda del riconoscimento di Bandiera Blu, \u00e8 prevalentemente ghiaiosa con fondale sabbioso.\nStoria.\nSino al XIV secolo, l'area occupata dal centro abitato di Marzocca era lambita dal mare, che si insinuava fino alla Rocca Roveresca e alla zona delle Saline. Sulla spiaggia di Marzocchetta c\u2019erano laghi di acqua salmastra e una stazione di posta, adibita al cambio dei cavalli, che - come si legge tuttora - era ospitata in una \"Casa antichissima eretta nell\u2019anno 1301 riedificata dalle fondamenta l\u2019anno del signore 1766\". \nAi primi del Novecento, l'area era frequentata prevalentemente dagli allevatori che vi portavano le pecore al pascolo. L'attivit\u00e0 prevalente era comunque la pesca, in particolare delle vongole, per il trasporto delle quali verso Roma, Torino e Napoli la stazione ferroviaria di Marzocca prevedeva un\u2019apposita fermata giornaliera. La flottiglia comprendeva una ventina di trabaccoli a vela latina.\nNel 1918 durante la prima guerra mondiale, truppe d'assalto austriache effettuarono uno sbarco sulla riviera di Marzocca, allo scopo di sottrarre o distruggere i MAS custoditi in prossimit\u00e0 di Ancona. Il piano fu sventato grazie all'intervento di due finanzieri.\nLo sviluppo turistico della localit\u00e0 \u00e8 ascrivibile al conte Giovanni Fiorenzi da Osimo che nel 1930 si trasfer\u00ec nella zona e diede impulso allo sviluppo di un insediamento turistico tramite la realizzazione di villini a un piano, che furono inizialmente acquistati da romani, milanesi e perugini. In seguito Marzocca \u00e8 diventata la frazione pi\u00f9 popolosa del Comune di Senigallia.\nMonumenti e luoghi di interesse.\nSul lungomare di Marzocca si trovano la statua della Madonna del Pescatore, un busto in onore di Ubaldo Fiorenzi e un monumento celebrativo dei finanzieri che sventarono il tentativo di sbarco delle truppe austriache. \nSociet\u00e0.\nTradizioni e folclore.\nIn onore del santo patrono Antonio di Padova, a giugno si svolge una processione sul mare: la statua del santo viene portata su una barca, mentre i fedeli ne seguono il percorso lungo la spiaggia. Il 15 agosto viene celebrata una messa in prossimit\u00e0 della statua della Madonna del Pescatore.\nTrattandosi di una localit\u00e0 balneare, in inverno non \u00e8 molto popolata, come accade per molte altre localit\u00e0 marittime; \u00e8 pi\u00f9 popolosa nel periodo estivo.\nInfrastrutture e trasporti.\nLa fermata ferroviaria di Marzocca, lungo la linea Bologna-Ancona, fu attivata il 15 giugno 1916, inizialmente solo per il servizio estivo. Dispone di due binari passanti ed \u00e8 servita da treni regionali e regionali veloci."}
{"id": "1244928", "revid": "2129896", "url": "https://it.wikipedia.org/wiki?curid=1244928", "title": "Cataldo Grammatico", "text": "Biografia.\nNell'ottobre 1943 fu condannato dall'AMGOT, il governo militare degli Alleati, da poco sbarcati in Sicilia, a 10 anni per atti di sabotaggio nell'ambito di attivit\u00e0 per la difesa dell'italianit\u00e0 dell'Isola. Scont\u00f2 poi solo 2 anni e 8 mesi di carcere. Uscito dal carcere nel luglio 1946, si laure\u00f2 in lettere e divenne professore negli istituti superiori.\nAttivit\u00e0 politica.\nFu segretario provinciale del M.S.I. di Trapani nel febbraio 1949, e fu eletto nel 1951 deputato all'Assemblea regionale siciliana nel collegio di Trapani nelle liste del Movimento Sociale Italiano. Fu sempre rieletto, restando parlamentare fino al 1986, escluso dal 1976 al 1981, quando non si candid\u00f2. Si candid\u00f2 alla Camera nel 1976 e nel 1979 ma non fu eletto.\nFu componente della Segreteria nazionale del MSI e Dirigente del settore \"Mezzogiorno\" del suo partito, e lo un\u00ec sempre un forte legame con Giorgio Almirante.\nFu capogruppo all'Ars del MSI, deputato segretario del Consiglio di Presidenza dell'ARS. Fu uno dei protagonisti del milazzismo, come assessore all'Agricoltura nel primo governo della Regione Siciliana guidato da Silvio Milazzo (1958-1959). A lui si deve la riforma delle cantine sociali e l'avvio della prima operazione antimafia nella Sicilia autonoma, che prese il nome di \"inchiesta Merra\" dal nome del magistrato che la condusse.\nFu anche Sindaco di Custonaci per quindici anni (1960-1970 e 1980-1985), potenzi\u00f2, attraverso la realizzazione della Sagra Nazionale dei Marmi di Sicilia (1964-1968), l'attivit\u00e0 estrattiva e produttiva della zona.\nDal 1982 al 1992 fu, con brevi interruzioni, segretario regionale del MSI.\nTerminato il mandato parlamentare nel 1986, nel 1995 ader\u00ec ad Alleanza Nazionale, e fu Consigliere di amministrazione della Cassa Centrale di Risparmio Vittorio Emanuele, fino alla sua incorporazione nel Banco di Sicilia. \nFino alla morte \u00e8 stato presidente della \"Fondazione Lauro Chiazzese\" della Sicilcassa, dell'ISSPE (Istituto Siciliano di Studi Politici ed Economici) e dell'associazione \"La roccia\".\nNel 2013 si \u00e8 costituito a Custonaci il \"Centro Studi Dino Grammatico - Istituto per la cultura della legalit\u00e0\", che annualmente organizza la tradizionale \"Giornata Tricolore\" in cui viene assegnato, a personalit\u00e0 che si sono contraddistinte per l'affermazione della legalit\u00e0, un apposito premio.\nAttivit\u00e0 poetica.\nCon lo pseudonimo di \"Dino d'Erice\" si dedic\u00f2 alla poesia, ed ebbe per le sue opere numerosi premi e riconoscimenti fin dagli anni sessanta, l'ultimo poche settimane prima della morte, il \"Fiorino d'oro\" al XXIV Premio Firenze di poesia, per la raccolta \"Io grido luce\".\nPubblicazioni.\nPoesia.\nCome Dino D'Erice:"}
{"id": "1244929", "revid": "834", "url": "https://it.wikipedia.org/wiki?curid=1244929", "title": "Paul Hinojos", "text": ""}
{"id": "1244931", "revid": "167080", "url": "https://it.wikipedia.org/wiki?curid=1244931", "title": "Smithsonian Institute", "text": ""}
{"id": "1244936", "revid": "339392", "url": "https://it.wikipedia.org/wiki?curid=1244936", "title": "CNN.com", "text": ""}
{"id": "1244940", "revid": "188116", "url": "https://it.wikipedia.org/wiki?curid=1244940", "title": "Dino d'Erice", "text": ""}
{"id": "1244944", "revid": "188116", "url": "https://it.wikipedia.org/wiki?curid=1244944", "title": "Dino Grammatico", "text": ""}
{"id": "1244945", "revid": "919135", "url": "https://it.wikipedia.org/wiki?curid=1244945", "title": "Poligono", "text": "In geometria un poligono (dal greco \u03c0\u03bf\u03bb\u03cd\u03c2 (polys, \"molti\") e \u03b3\u03c9\u03bd\u03af\u03b1 (g\u014dnia, \"angolo\") \u00e8 una figura geometrica piana delimitata da una linea spezzata chiusa. I segmenti che compongono la spezzata chiusa si chiamano lati del poligono e i punti in comune a due lati consecutivi si dicono vertici del poligono.\nDefinizione.\nUna definizione di poligono \u00e8 la seguente.\nUn poligono \u00e8 la parte di piano delimitata da una linea spezzata chiusa.\nRicordiamo che una linea spezzata \u00e8 l'insieme finito e totalmente ordinato di segmenti, detti lati, che sono ordinatamente consecutivi e ordinatamente non adiacenti. Una linea spezzata \u00e8 \"chiusa\" quando il secondo estremo dell'ultimo segmento coincide con il primo estremo del primo. Una linea spezzata \u00e8 \"semplice\" (o \"non intrecciata\") se due lati non successivi, secondo l'ordinamento assegnato, non si intersecano (a parte il primo e l'ultimo lato che possono avere in comune rispettivamente il primo e il secondo estremo).\nIl punto in comune a due lati consecutivi \u00e8 detto \"vertice\".\nSulla parte delimitata.\nIl fatto che una linea spezzata chiusa non intrecciata delimiti effettivamente una porzione di piano \u00e8, per quanto intuitivo, un risultato non banale della geometria piana: si tratta di una conseguenza del teorema della curva di Jordan. \nUna definizione costruttiva \u00e8 la seguente: un punto formula_1 del piano appartiene al poligono se (con al pi\u00f9 un numero finito di eccezioni) tutte le semirette uscenti da formula_1 intersecano la spezzata in un numero finito e dispari di punti distinti.\nClassificazione.\nNumero di lati.\nUna prima classificazione di un poligono riguarda il suo numero di lati (vedi i nomi di poligono).\nConvessit\u00e0.\nUn poligono \u00e8:\nUn poligono semplice \u00e8:\nSimmetria con uguaglianza.\nIn base alla simmetria, un poligono \u00e8:\nPropriet\u00e0.\nAngoli.\nLa somma degli angoli interni di un poligono \u00e8 pari a tanti angoli piatti quanti sono i suoi lati (formula_4), meno due\nAd esempio, il poligono in figura ha cinque lati, e quindi:\nLa dimostrazione pu\u00f2 essere svolta per induzione: in un triangolo la somma degli angoli \u00e8 formula_3, e preso un qualunque poligono una sua diagonale lo divide in due altri poligoni con un numero minore di lati, per cui si pu\u00f2 far valere l'ipotesi induttiva.\nLa somma degli angoli esterni di un poligono convesso con formula_4 lati \u00e8 uguale a \nIn quanto la somma di tutti gli angoli esterni ed interni \u00e8, evidentemente, uguale a formula_4 volte un angolo giro: sottraendo al totale la somma di quelli interni, avremo la somma di quelli esterni.\nArea.\nCon la formula dell'area di Gauss \u00e8 possibile calcolare l'area di un poligono con formula_4 vertici aventi coordinate cartesiane formula_12 nel modo seguente: \ncon la convenzione che formula_14.\nCon questa formula possiamo ricavare una superficie di una qualsiasi figura piana attraverso le coordinate dei suoi vertici. \u00c8 una formula molto utilizzata nella topografia e nella trigonometria.\nNomi di poligono.\nDistinzione in base al numero di lati e, quindi, di angoli:"}
{"id": "1244946", "revid": "188116", "url": "https://it.wikipedia.org/wiki?curid=1244946", "title": "Nicola Cristaldi", "text": ""}
{"id": "1244948", "revid": "287204", "url": "https://it.wikipedia.org/wiki?curid=1244948", "title": "Hajto", "text": ""}
{"id": "1244951", "revid": "47767", "url": "https://it.wikipedia.org/wiki?curid=1244951", "title": "Felice Moretti", "text": ""}
{"id": "1244952", "revid": "1540383", "url": "https://it.wikipedia.org/wiki?curid=1244952", "title": "Gran Premio di Francia 2006", "text": "Il Gran Premio di Francia 2006 di \u00e8 svolto il 16 luglio ed ha visto vincere Michael Schumacher, che fa il suo hattrick n\u00ba 22 (Pole, Vittoria e Giro Veloce), seguito da Fernando Alonso e da Felipe Massa. Dietro al terzetto del podio si piazzavano Ralf Schumacher, Kimi R\u00e4ikk\u00f6nen, Giancarlo Fisichella, Pedro de la Rosa e Nick Heidfeld. Per il pilota di casa Franck Montagny, questo \u00e8 stato il suo ultimo Gran Premio, dato che finisce ultimo a 3 giri dal primo e a 2 dall'ottavo. Per il team di casa, la Renault, il fine settimana non \u00e8 perfetto, per\u00f2 non male, visto che ottengono 11 punti.\nProve Libere.\nPiloti del venerd\u00ec.\nI seguenti piloti sono stati usati dai team per le prove libere del venerd\u00ec\nQualifiche.\nCronaca.\nNella Q1 vanno fuori due protagonisti: prima Jenson Button e poi il pilota che aveva fatto segnare il miglior tempo nelle libere di sabato, l'ex-campione del mondo Jacques Villeneuve, a vantaggio di Christijan Albers e Scott Speed.\nIl primo tempo \u00e8 di una velocissima Toyota con Jarno Trulli, seguito da Michael Schumacher.\nSi passa alla Q2.\nNella Q2 si vede il dominio Ferrari, che conquista un primo ed un terzo posto, intervallato solo da Ralf Schumacher.\nVengono eliminati, oltre ai due dei team minori, Rubens Barrichello, Nick Heidfeld, Christian Kliene Mark Webber.\nNella Q3, le Toyota ritornano alle loro posizioni, e lasciano il dominio alle \"Rosse\", che conquistano la prima fila, con Michael Schumacher davanti a Felipe Massa. Per il pilota tedesco si tratta della sessantottesima ed ultima \"pole position\" nel mondiale. Il campione del mondo Fernando Alonso \u00e8 terzo a 3 decimi, insieme a Jarno Trulli.\nGara.\nCronaca.\nLe Ferrari partono velocissime e conquistano subito le prime posizioni.\nIl primo stop vede coinvolto Felipe Massa, al giro 16, che lascia in testa da solo Michael Schumacher.\nIl brasiliano \u00e8 seguito da Fernando Alonso, Kimi R\u00e4ikk\u00f6nen e, al giro 18, da Michael Schumacher, che lascia la testa della gara alle due Toyota, che guidano la gara fino al giro 22.\nDopo il pit stop di Ralf Schumacher, passa in testa il fratello Michael, e ci rimane fino al giro 38, in un giro che ha visto ritirarsi anche un leader della gara, Jarno Trulli.\nDopo il secondo pit di Michael si ferma il leader del mondiale Fernando Alonso, per\u00f2, al rientro in pista, \u00e8 dietro Michael e si deve accontentare del secondo posto davanti a Felipe Massa."}
{"id": "1244953", "revid": "21880", "url": "https://it.wikipedia.org/wiki?curid=1244953", "title": "Dendobrate dorato", "text": ""}
{"id": "1244962", "revid": "1573940", "url": "https://it.wikipedia.org/wiki?curid=1244962", "title": "Abu l-Khattar al-Husam ibn Dirar al-Kalbi", "text": "Origine.\nEmiro di origine yemenita o kalbita, al seguito del w\u0101l\u012b di Ifriqiya.\nBiografia.\nCon la sua nomina, al posto del generale siriano Tha\u02bflaba ibn Sal\u0101ma al-\u02bf\u0100mil\u012b, termin\u00f2 la guerra civile che, negli ultimi anni, aveva opposto i siriani di Balj b. Bishr al-Qushayr\u012b ai Berberi, nel quadro della Grande rivolta berbera che s'era estesa anche ad al-Andalus.\nPacific\u00f2 la penisola Iberica e sistem\u00f2 i siriani, in base al sistema gi\u00e0 sperimentato in Siria dei \"Jund\" in varie parti della Spagna musulmana.\nBen presto per\u00f2 si rianim\u00f2 il conflitto tra i siriani mudariti e Arabi yemeniti e un forte contrasto col capo del \"jund\" di Qinnasr\u012bn, al-\u1e62umayl b. \u1e24\u0101tim al-Kil\u0101b\u012b, port\u00f2 a uno scontro armato che si concluse nell'aprile 745 sul Guadalete con una sconfitta del Governatore e con la scelta in sua vece del loro generale Thuw\u0101ba ibn Sal\u0101ma al-Judh\u02bf\u0101m\u012b."}
{"id": "1244963", "revid": "729019", "url": "https://it.wikipedia.org/wiki?curid=1244963", "title": "Stazione di Canzo-Asso", "text": "La stazione di Canzo-Asso \u00e8 una stazione ferroviaria a servizio dei comuni di Canzo e Asso, capolinea della ferrovia Milano-Asso.\nStrutture e impianti.\nLa stazione possiede cinque binari. L'edificio \u00e8 in stile floreale, simile ad altre stazioni della stessa linea, ma pi\u00f9 grande. \u00c8 presente un bar all'interno della struttura.\nMovimento.\nLa stazione \u00e8 gestita da Ferrovienord e servita da treni regionali svolti da Trenord nell'ambito del contratto di servizio stipulato con la Regione Lombardia.\nCinema.\nLa stazione compare nel film \"Bingo Bongo\" del 1982 di Pasquale Festa Campanile."}
{"id": "1244965", "revid": "15756", "url": "https://it.wikipedia.org/wiki?curid=1244965", "title": "Psicologia evoluzionista", "text": "La psicologia evoluzionista \u00e8 una branca della psicologia che analizza la selezione e lo sviluppo di specifici processi psicologici in funzione del loro valore adattivo per l'individuo. Prende le sue mosse dalla teoria dell'evoluzione e, soprattutto, dal meccanismo della selezione naturale proposto da Charles Darwin.\nSecondo l'approccio della psicologia evoluzionistica, le funzioni mentali degli individui -ivi comprese quelle pi\u00f9 complesse, come la memoria, la percezione e il linguaggio- possono essere descritte come adattamenti naturali sviluppati nel corso del processo evolutivo; scopo della disciplina \u00e8 quello di realizzare e applicare un'ottica adattativa ed evoluzionista allo studio della psicologia, cercando nella selezione naturale le radici di determinati comportamenti.\nSebbene in teoria applicabile a qualunque essere dotato di un sistema nervoso, la psicologia evoluzionista focalizza le proprie ricerche principalmente sul comportamento umano.\nStoria.\nLa psicologia evoluzionista ha le sue radici storiche nella teoria della selezione naturale di Charles Darwin. In \"L'origine delle specie\", Darwin predisse che la psicologia si sarebbe sviluppata su una base evoluzionista:\nDue dei suoi libri successivi furono dedicati allo studio delle emozioni e della psicologia animale; \"L'origine dell'uomo e la selezione sessuale\" nel 1871 e \"L'espressione delle emozioni nell'uomo e negli animali\" nel 1872. Il lavoro di Darwin ispir\u00f2 l'approccio funzionalista di William James alla psicologia. Le teorie sull'evoluzione, l'adattamento e la selezione naturale di Darwin hanno fornito informazioni sul perch\u00e9 i cervelli funzionano in un dato modo.\nIl contenuto della psicologia evoluzionista deriva, da un lato, dalle scienze biologiche (in particolare la teoria evolutiva in riferimento agli ambienti umani antichi, lo studio della paleoantropologia e del comportamento animale) e, dall'altro, dalle scienze umane, in particolare la psicologia.\nLa biologia evoluzionistica come disciplina accademica \u00e8 emersa con la sintesi moderna negli anni '30 e '40. Negli anni '30 lo studio del comportamento animale (etologia) \u00e8 emerso con il lavoro del biologo olandese Nikolaas Tinbergen e dei biologi austriaci Konrad Lorenz e Karl von Frisch.\nI lavori di William Donald Hamilton (1964) sulla fitness inclusiva e le teorie di Robert Trivers (1972) sulla reciprocit\u00e0 e l'investimento dei genitori hanno contribuito a stabilire il pensiero evoluzionista nella psicologia e nelle altre scienze sociali. Nel 1975, Edward O. Wilson ha combinato la teoria evolutiva con studi sul comportamento animale e sociale, basandosi sulle opere di Lorenz e Tinbergen, nel suo libro \"Sociobiology: The New Synthesis\".\nNegli anni '70, due importanti rami si sono sviluppati dall'etologia. In primo luogo, lo studio del comportamento sociale animale (incluso l'uomo) ha generato la sociobiologia, definita dal suo eminente sostenitore Edward O. Wilson nel 1975 come \"lo studio sistematico delle basi biologiche di ogni comportamento sociale\" e nel 1978 come \" l'estensione della biologia della popolazione e della teoria evolutiva all'organizzazione sociale. \" In secondo luogo, esisteva un'ecologia comportamentale che poneva meno enfasi sul comportamento sociale, e si concentrava sulla base ecologica ed evolutiva del comportamento animale e umano.\nNegli anni '70 e '80 i dipartimenti universitari cominciarono a includere il termine biologia evolutiva nei loro titoli. L'era moderna della psicologia evoluzionista fu introdotta, in particolare, nel libro del 1979 di Donald Symons \"L'evoluzione della sessualit\u00e0 umana\" e nel libro di John Tooby e Leda Cosmides del 1992, \"The Adapted Mind\".\nIn psicologia ci sono le principali correnti di psicologia evoluzionista, sociale e cognitiva. Stabilire una certa misura dell'influenza relativa della genetica e dell'ambiente sul comportamento \u00e8 stato al centro della genetica comportamentale e delle sue varianti, in particolare gli studi a livello molecolare che esaminano la relazione tra geni, neurotrasmettitori e comportamento. La teoria dell'eredit\u00e0 duale (DIT), sviluppata alla fine degli anni '70 e all'inizio degli anni '80, ha una prospettiva leggermente diversa, cercando di spiegare come il comportamento umano sia il prodotto di due processi evolutivi differenti e interagenti: l'evoluzione genetica e l'evoluzione culturale. La DIT \u00e8 vista da alcuni come una \"via di mezzo\" tra punti di vista che enfatizzano gli universali umani contro quelli che enfatizzano la variazione culturale.\nInquadramento teorico.\nLa psicologia evoluzionista \u00e8 un approccio che considera la natura umana come il prodotto di un insieme universale di adattamenti psicologici evoluti a problemi ricorrenti nell'ambiente ancestrale. I fautori suggeriscono che essa cerca di integrare la psicologia nelle altre scienze naturali, radicandola nella teoria organizzativa della biologia (la teoria evolutiva), e quindi comprendendo la psicologia come una branca della biologia. L'antropologo John Tooby e la psicologa Leda Cosmides notano:\nProprio come la fisiologia umana e la fisiologia evolutiva hanno lavorato per identificare gli adattamenti fisici del corpo che rappresentano la \"natura fisiologica umana\", lo scopo della psicologia evoluzionista \u00e8 identificare adattamenti emotivi e cognitivi evoluti che rappresentano la \"natura psicologica umana\". Secondo Steven Pinker, \"non \u00e8 una singola teoria, ma un ampio insieme di ipotesi\" e un termine che \"\u00e8 anche venuto a riferirsi a un particolare modo di applicare la teoria evolutiva alla mente, con un'enfasi sull'adattamento, livello genico, selezione e modularit\u00e0. \" La psicologia evoluzionista adotta una comprensione della mente che si basa sulla teoria computazionale della mente. Descrive i processi mentali come operazioni computazionali, cos\u00ec che, per esempio, una risposta di paura \u00e8 descritta come derivante da un calcolo neurologico che immette i dati percettivi, per es. un'immagine visiva di un ragno, e produce la reazione appropriata, ad es. paura di animali potenzialmente pericolosi. Secondo questa visione, qualsiasi apprendimento generale \u00e8 impossibile a causa dell'esplosione combinatoria. Ci\u00f2 implica l'apprendimento dominio-specifico. La psicologia evoluzionista specifica il dominio come problemi di sopravvivenza e riproduzione.\nLa psicologia evoluzionista ha radici nella psicologia cognitiva e nella biologia evoluzionista, ma attinge anche dall'ecologia comportamentale, dall'intelligenza artificiale, dalla genetica, dall'etologia, dall'antropologia, dall'archeologia, dalla biologia e dalla zoologia. \u00c8 strettamente legata alla sociobiologia, ma ci sono differenze fondamentali tra loro, tra cui l'enfasi sui meccanismi specifici piuttosto che generali, la rilevanza delle misure della fitness attuale, l'importanza della teoria del mismatch e l'attenzione alla psicologia piuttosto che al comportamento.\nLa psicologia evolutiva si concentra principalmente sul \"perch\u00e9\" una specie ha evoluto certe strutture psicologiche, mentre la psicologia tradizionale si concentra sul \"come\" tali strutture funzionano.\nAree di ricerca.\nLe aree di ricerca fondamentali della psicologia evoluzionista possono essere divise in due ampie categorie: da un lato i processi cognitivi di base, e il modo in cui essi si sono evoluti all'interno della specie, dall'altra i comportamenti sociali adattivi che derivano dalla teoria dell'evoluzione stessa: sopravvivenza, accoppiamento, genitorialit\u00e0, famiglia e parentela, interazioni con i non-parenti e evoluzione culturale.\nProcessi cognitivi.\nCoscienza.\nLa coscienza incontra i criteri di George Williams in termini di universalit\u00e0, complessit\u00e0, e funzionalit\u00e0, ed \u00e8 un tratto che apparentemente aumenta l'adattamento.\nNel suo articolo \"Evoluzione della coscienza\", John Eccles sostiene che speciali adattamenti anatomici e fisici della corteccia cerebrale dei mammiferi hanno dato origine alla coscienza. Al contrario, altri hanno sostenuto che i circuiti cerebrali che sottendono la coscienza siano molto pi\u00f9 primitivi, essendosi evoluta inizialmente in specie pre-mammifero perch\u00e9 essa migliora la capacit\u00e0 di interazione con ambienti sia sociali che naturali, fornendo un meccanismo che risparmia energia in una macchina altrimenti costosa di energia. Una volta evolutosi, questo circuito neuronale potrebbe aver fornito una base per lo sviluppo successivo di molte delle funzioni che la coscienza facilita negli organismi superiori, come delineato da Bernard J. Baars. Richard Dawkins ha suggerito che gli umani hanno sviluppato la coscienza per farsi oggetto di pensiero. Daniel Povinelli suggerisce che le grandi scimmie che si arrampicano sugli alberi hanno sviluppato la coscienza per prendere in considerazione la propria massa quando si muovono in sicurezza tra i rami degli alberi. Coerentemente con questa ipotesi, Gordon Gallup scopr\u00ec che gli scimpanz\u00e9 e gli oranghi, ma non le piccole scimmie o i gorilla terrestri, dimostrano l'autoconsapevolezza nel \"test dello specchio\".\nIl concetto di coscienza pu\u00f2 riferirsi all'azione volontaria, alla consapevolezza o alla veglia. Tuttavia, il comportamento volontario coinvolge anche meccanismi inconsci. Molti processi cognitivi avvengono nell'inconscio cognitivo, non disponibili alla consapevolezza cosciente. Alcuni comportamenti sono consci quando vengono appresi, ma poi diventano inconsci, apparentemente automatici. L'apprendimento, in particolare l'apprendimento implicito di un'abilit\u00e0, pu\u00f2 avvenire al di fuori della coscienza. Ad esempio, molte persone sanno come girare a destra quando vanno in bicicletta, ma pochissimi possono spiegare con precisione come effettivamente lo fanno. La psicologia evoluzionistica si avvicina all'autocoscienza come ad un adattamento che pu\u00f2 migliorare i propri risultati negli scambi sociali.\nIl sonno pu\u00f2 essersi evoluto nell'uomo per conservare energia quando l'attivit\u00e0 sarebbe meno fruttuosa o pi\u00f9 pericolosa, come di notte, e specialmente durante la stagione invernale.\nSensazione e percezione.\nMolti esperti, come Jerry Fodor, scrivono che lo scopo della percezione \u00e8 la conoscenza, ma gli psicologi evoluzionisti sostengono che il suo scopo principale sia guidare l'azione. Per esempio, la percezione della profondit\u00e0 sembra essersi evoluta non per aiutarci a conoscere le distanze con gli altri oggetti, ma piuttosto per aiutarci a muoverci nello spazio. Gli psicologi evoluzionisti sostengono che gli animali, dai granchi violinisti agli umani, usano la vista per evitare le collisioni, suggerendo che la visione serve fondamentalmente ad orientare l'azione, non per fornire conoscenza.\nCostruire e mantenere organi di senso \u00e8 metabolicamente costoso, quindi questi organi si evolvono solo quando migliorano la fitness di un organismo. Pi\u00f9 della met\u00e0 del cervello \u00e8 dedicato all'elaborazione delle informazioni sensoriali, e il cervello stesso consuma circa un quarto delle risorse metaboliche dell'individuo, quindi i sensi devono fornire benefici eccezionali alla fitness. La percezione rispecchia fedelmente il mondo; gli animali ottengono informazioni utili e precise attraverso i loro sensi.\nGli scienziati che studiano la percezione e la sensazione hanno a lungo inteso i sensi umani come adattamenti ai loro mondi circostanti. La percezione della profondit\u00e0 consiste nell'elaborare oltre una mezza dozzina di segnali visivi, ognuno dei quali si basa su una regolarit\u00e0 del mondo fisico. La visione si \u00e8 evoluta per rispondere alla ristretta gamma di energia elettromagnetica che \u00e8 abbondante e che non passa attraverso gli oggetti. Le onde sonore aggirano gli angoli e interagiscono con gli ostacoli, creando uno schema complesso che include informazioni utili sulle fonti e le distanze dagli oggetti. Gli animali pi\u00f9 grandi, naturalmente, emettono suoni meno acuti come conseguenza delle loro dimensioni. L'intervallo su cui un animale sente, d'altra parte, \u00e8 determinato dall'adattamento. I piccioni viaggiatori, ad esempio, possono sentire un suono molto basso (infrasuoni) che trasporta grandi distanze, anche se la maggior parte degli animali pi\u00f9 piccoli rileva i suoni pi\u00f9 acuti. Il gusto e l'olfatto rispondono alle sostanze chimiche presenti nell'ambiente che si ritiene siano state significative per il fitness nell'ambiente dell'adattamento evolutivo. Per esempio, il sale e lo zucchero erano apparentemente entrambi preziosi per gli abitanti umani o pre-umani nell'ambiente di adattamento evolutivo, quindi gli uomini di oggi hanno una fame intrinseca di sapori salati e dolci. Il senso del tatto \u00e8 in realt\u00e0 molti sensi, tra cui pressione, calore, freddo, solletico e dolore. Il dolore, nonostante sia sgradevole, \u00e8 adattivo. Un importante adattamento per i sensi \u00e8 lo spostamento di gamma, mediante il quale l'organismo diventa temporaneamente pi\u00f9 o meno sensibile alle sensazioni. Ad esempio, gli occhi di un individuo si adattano automaticamente alla luce ambientale fioca o luminosa. Le abilit\u00e0 sensoriali di diversi organismi spesso si coevolvono, come nel caso dell'udito di pipistrelli ecolocalici e di quello delle falene che si sono evolute per rispondere ai suoni che i pipistrelli emettono.\nGli psicologi evoluzionisti sostengono che la percezione dimostra il principio di modularit\u00e0, con meccanismi specializzati che gestiscono particolari compiti di percezione. Ad esempio, le persone con danni a una particolare parte del cervello soffrono del difetto specifico di non essere in grado di riconoscere i volti (prosopagnosia). La psicologia evolutiva suggerisce che questo indica un cosiddetto modulo di lettura del volto.\nApprendimento.\nIn psicologia evoluzionista, si pensa che l'apprendimento si realizzi attraverso capacit\u00e0 evolute, in particolare adattamenti facoltativi. Gli adattamenti facoltativi si esprimono in modo diverso a seconda del contributo dell'ambiente. A volte l'input arriva durante lo sviluppo e aiuta a modellare quello sviluppo. Ad esempio, gli uccelli migratori imparano ad orientarsi attraverso le stelle durante un periodo critico della loro maturazione. Gli psicologi evoluzionisti credono che anche gli esseri umani imparino la lingua lungo un programma evoluto, anch'esso con periodi critici. L'input pu\u00f2 anche venire durante le attivit\u00e0 quotidiane, aiutando l'organismo a far fronte alle mutevoli condizioni ambientali. Ad esempio, gli animali hanno evoluto il riflesso condizionato per risolvere problemi relativi alle relazioni causali. Gli animali realizzano i compiti di apprendimento pi\u00f9 facilmente quando tali compiti assomigliano ai problemi che hanno affrontato nel loro passato evolutivo, come ad esempio un ratto che impara dove trovare cibo o acqua. Le capacit\u00e0 di apprendimento a volte dimostrano differenze tra i sessi. In molte specie animali, ad esempio, i maschi possono risolvere problemi spaziali pi\u00f9 velocemente e con maggiore precisione rispetto alle femmine, a causa degli effetti degli ormoni maschili durante lo sviluppo. Lo stesso potrebbe essere vero per gli esseri umani.\nMotivazioni ed emozioni.\nLe motivazioni dirigono e stimolano il comportamento, mentre le emozioni forniscono la componente affettiva alla motivazione, positiva o negativa. Nei primi anni 1970, Paul Ekman e colleghi hanno iniziato una linea di ricerca che suggerisce che molte emozioni sono universali. Ekman ha trovato prove che gli esseri umani condividono almeno cinque emozioni fondamentali: paura, tristezza, felicit\u00e0, rabbia e disgusto. Le emozioni sociali evidentemente si sono evolute per motivare comportamenti sociali che erano adattivi nell'ambiente dell'adattamento evolutivo. Ad esempio, il dispetto sembra funzionare contro l'individuo, ma pu\u00f2 stabilire la reputazione di un individuo come qualcuno da temere. La vergogna e l'orgoglio possono motivare comportamenti che aiutano a mantenere la propria posizione in una comunit\u00e0, e l'autostima \u00e8 la stima del proprio status. La motivazione ha una base neurobiologica nel sistema di ricompensa del cervello. Recentemente, \u00e8 stato suggerito che i sistemi di ricompensa possono evolversi in modo tale che possa esserci un compromesso intrinseco o inevitabile nel sistema motivazionale per attivit\u00e0 di breve o lunga durata.\nCognizione.\nLa cognizione si riferisce alle rappresentazioni interne del mondo e all'elaborazione delle informazioni. Da una prospettiva di psicologia evoluzionista, la cognizione non \u00e8 uno \"scopo generale\", ma usa l'euristica, o strategie, che generalmente aumentano la probabilit\u00e0 di risolvere problemi che gli antenati degli esseri umani di oggi affrontavano abitualmente. Ad esempio, gli umani di oggi hanno molte pi\u00f9 probabilit\u00e0 di risolvere problemi logici che implicano la rilevazione di imbrogli (un problema comune data la natura sociale degli umani) rispetto allo stesso problema logico posto in termini puramente astratti. Dal momento che gli antenati degli esseri umani di oggi difficilmente incontravano eventi realmente casuali, gli esseri umani di oggi possono essere cognitivamente predisposti a identificare erroneamente pattern in sequenze casuali. La \"fallacia del giocatore d'azzardo\" \u00e8 un esempio di questo: i giocatori d'azzardo possono falsamente credere di aver raggiunto una \"serie fortunata\" anche quando ogni risultato \u00e8 in realt\u00e0 casuale e indipendente dalle prove precedenti. La maggior parte delle persone crede che se una moneta equa \u00e8 stata girata 9 volte ed \u00e8 apparsa ogni volta la testa, al decimo lancio ci sia una probabilit\u00e0 maggiore del 50% di ottenere croce. Gli esseri umani trovano molto pi\u00f9 facile fare diagnosi o previsioni usando i dati di frequenza rispetto a quando le stesse informazioni sono presentate come probabilit\u00e0 o percentuali, presumibilmente perch\u00e9 gli antenati degli uomini attuali vivevano in trib\u00f9 relativamente piccole (di solito con meno di 150 persone) dove le informazioni sulla frequenza erano pi\u00f9 facilmente disponibile.\nLinguaggio.\nSecondo Steven Pinker, che si basa sull'opera di Noam Chomsky, l'abilit\u00e0 umana universale di imparare a parlare tra i 1 - 4 anni, fondamentalmente senza formazione, suggerisce che l'acquisizione del linguaggio \u00e8 un adattamento psicologico chiaramente umano. Pinker and Bloom (1990) sostengono che il linguaggio come facolt\u00e0 mentale condivide molte somiglianze con i complessi organi del corpo, il che suggerisce che, come questi organi, il linguaggio si sia evoluto come adattamento, poich\u00e9 questo \u00e8 l'unico meccanismo conosciuto mediante il quale tali organi complessi si possono sviluppare.\nPinker segue Chomsky sostenendo che il fatto che i bambini possano imparare qualsiasi linguaggio umano senza un'istruzione esplicita suggerisce che il linguaggio, inclusa la maggior parte della grammatica, sia fondamentalmente innato e che debba essere attivato solo dall'interazione sociale. Chomsky stesso non crede che il linguaggio si sia evoluto come un adattamento, ma suggerisce che probabilmente si sia evoluto come sottoprodotto di qualche altro adattamento, un cosiddetto \"spandrel\". Ma Pinker e Bloom sostengono che la natura organica del linguaggio suggerisce fortemente che esso abbia un'origine adattativa.\nGli psicologi evoluzionisti sostengono che il gene FOXP2 potrebbe essere associato all'evoluzione del linguaggio umano. Negli anni '80, la psicolinguista Myrna Gropnik ha identificato un gene dominante che causa alterazione del linguaggio in una famiglia della Gran Bretagna. Questo gene si \u00e8 rivelato essere una mutazione del gene FOXP2. Gli esseri umani hanno un allele unico di questo gene, che \u00e8 stato altrimenti strettamente conservato attraverso la maggior parte della storia evolutiva dei mammiferi. Questo unico allele sembra essere apparso per la prima volta tra 100.000 e 200.000 anni fa, e ora \u00e8 quasi universale negli esseri umani. Tuttavia, l'idea un tempo popolare secondo cui FOXP2 \u00e8 un \"gene della grammatica\" o che ha innescato l'emergere del linguaggio nell'Homo sapiens \u00e8 ora ampiamente screditata.\nCoesistono diverse teorie concorrenti sull'origine evolutiva del linguaggio, e nessuna di loro ha raggiunto un consenso generale. Ricercatori di acquisizione del linguaggio in primati e umani come Michael Tomasello e Talmy Giv\u00f3n, sostengono che la struttura innatistica ha sottovalutato il ruolo dell'imitazione nell'apprendimento e che non \u00e8 affatto necessario postulare l'esistenza di un modulo grammaticale innato per spiegare l'acquisizione del linguaggio umano. Tomasello sostiene che gli studi su come i bambini e i primati acquisiscono effettivamente capacit\u00e0 comunicative suggeriscono che gli esseri umani imparano un comportamento complesso attraverso l'esperienza, cos\u00ec che anzich\u00e9 attraverso un modulo specificamente dedicato all'acquisizione del linguaggio, il linguaggio viene acquisito dagli stessi meccanismi cognitivi che sono usati per acquisire tutti gli altri tipi di comportamento socialmente trasmesso.\nSulla questione se il linguaggio sia visto come evoluto come adattamento o come spandrel, il biologo evoluzionista W. Tecumseh Fitch, seguendo Stephen J. Gould, sostiene che \u00e8 ingiustificato assumere che ogni aspetto del linguaggio sia un adattamento, o che la lingua nel suo complesso sia un adattamento. Egli critica alcuni aspetti della psicologia evoluzionista per suggerire una visione pan-adattoriale dell'evoluzione, e respinge la domanda di Pinker e Bloom sul fatto che \"la lingua si sia evoluta come un adattamento\" come fuorviante. Egli sostiene invece che da un punto di vista biologico le origini evolutive del linguaggio sono meglio concettualizzate come il probabile risultato di una convergenza di molti adattamenti separati in un sistema complesso. Un argomento simile \u00e8 sostenuto da Terrence Deacon che in \"The Symbolic Species\" sostiene che le diverse caratteristiche del linguaggio si sono co-evolute con l'evoluzione della mente e che la capacit\u00e0 di usare la comunicazione simbolica \u00e8 integrata in tutti gli altri processi cognitivi.\nSe la teoria che la lingua potrebbe evolversi come un singolo adattamento \u00e8 accettata, la domanda diventa quale delle sue numerose funzioni \u00e8 stata la base dell'adattamento. Sono state avanzate diverse ipotesi evolutive: il linguaggio si \u00e8 evoluto ai fini del grooming sociale, che si \u00e8 a sua volta evoluto come un modo per mostrare il potenziale di accoppiamento, o che si \u00e8 evoluto per formare contratti sociali. Gli psicologi evoluzionisti riconoscono che queste teorie sono tutte speculative e che sono necessarie molte pi\u00f9 prove per capire come il linguaggio potrebbe essere stato adattato in modo selettivo.\nPersonalit\u00e0.\nLa psicologia evoluzionista \u00e8 principalmente interessata alla ricerca di elementi comuni tra le persone o alla natura psicologica umana di base. Da una prospettiva evoluzionistica, il fatto che le persone abbiano differenze fondamentali nei tratti della personalit\u00e0 presenta inizialmente qualcosa come un enigma. Il campo della genetica comportamentale si occupa di dividere statisticamente tra le fonti genetiche e ambientali di varianza, ma la comprensione del concetto di ereditabilit\u00e0 pu\u00f2 essere difficile - l'ereditabilit\u00e0 si riferisce solo alle differenze tra le persone, mai al grado in cui il i tratti di un individuo sono dovuti a fattori ambientali o genetici, poich\u00e9 i tratti sono sempre un intreccio complesso di entrambi.\nI tratti della personalit\u00e0 sono concettualizzati dagli psicologi evolutivi come dovuti alla normale variazione attorno a un optimum, a causa della selezione dipendente dalla frequenza (polimorfismi comportamentali), o come adattamenti facoltativi. Come la variabilit\u00e0 in altezza, alcuni tratti della personalit\u00e0 possono semplicemente riflettere la variabilit\u00e0 interindividuale attorno a un ottimo generale. Oppure, i tratti della personalit\u00e0 possono rappresentare \"metamorfosi comportamentali\" geneticamente predisposte - strategie comportamentali alternative che dipendono dalla frequenza delle strategie comportamentali concorrenti nella popolazione. Per esempio, se la maggior parte della popolazione \u00e8 generalmente fiduciosa e credulona, la metamorfosi comportamentale di essere un \"imbroglione\" (o, nel caso estremo, un sociopatico) pu\u00f2 essere vantaggiosa. Infine, come molti altri adattamenti psicologici, i tratti della personalit\u00e0 possono essere facoltativi: sensibili alle variazioni tipiche dell'ambiente sociale, specialmente durante lo sviluppo iniziale. Ad esempio, i bambini nati pi\u00f9 tardi sono pi\u00f9 propensi dei primi a essere ribelli, meno coscienziosi e pi\u00f9 aperti a nuove esperienze, il che pu\u00f2 essere vantaggioso per loro dato il loro particolare posto nella struttura familiare. \u00c8 importante notare che le influenze ambientali condivise svolgono un ruolo nella personalit\u00e0 e non hanno sempre minore importanza dei fattori genetici. Tuttavia, le influenze ambientali condivise spesso diminuiscono quasi allo zero dopo l'adolescenza, ma non scompaiono del tutto.\nComportamenti sociali.\nAccoppiamento.\nDato che la riproduzione sessuale \u00e8 il mezzo attraverso il quale i geni si propagano nelle generazioni future, la selezione sessuale gioca un ruolo importante nell'evoluzione umana. L'accoppiamento umano, quindi, interessa gli psicologi evoluzionisti che mirano a studiare meccanismi evoluti per attrarre e proteggere i compagni. Diverse linee di ricerca sono derivate da questo interesse, come gli studi di selezione del compagno appropriazione del compagno altrui, mantenimento del compagno, preferenze di accoppiamento, e conflitto tra i sessi.\nNel 1972 Robert Trivers pubblic\u00f2 un autorevole articolo sulle differenze sessuali che ora viene chiamato teoria dell'investimento genitoriale. Le differenze di dimensioni dei gameti (anisogamia) sono la fondamentale differenza, che definisce la differenza tra maschi (gameti piccoli - spermatozoi) e femmine (gameti grandi - ovuli). Trivers ha osservato che l'anisogamia generalmente porta a diversi livelli di investimento genitoriale tra i sessi, con le femmine che inizialmente investono di pi\u00f9. Trivers ha proposto che questa differenza nell'investimento dei genitori porti alla selezione sessuale di diverse strategie riproduttive tra i sessi e ai conflitti sessuali. Ad esempio, ha suggerito che il sesso che investe meno nella prole in genere competer\u00e0 per l'accesso al sesso ad alto reddito per aumentare la sua idoneit\u00e0 inclusiva (vedi anche il principio di Bateman&lt;ref name=\"doi10.1038/hdy.1948.21\"&gt;&lt;/ref&gt;). Trivers ipotizz\u00f2 che l'investimento genitoriale differenziale port\u00f2 all'evoluzione dei dimorfismi sessuali nella scelta del compagno, nella competizione riproduttiva intra- e inter-sessuale e nelle esibizioni del corteggiamento. Nei mammiferi, compresi gli esseri umani, le femmine fanno un investimento genitoriale molto pi\u00f9 grande rispetto ai maschi (cio\u00e8 la gestazione seguita da parto e allattamento). La teoria dell'investimento dei genitori \u00e8 un ramo della \"teoria della storia di vita\".\nLa teoria delle strategie sessuali di Buss e Schmitt (1993) ha proposto che, a causa dell'investimento genitoriale differenziale, gli esseri umani hanno sviluppato adattamenti sessualmente dimorfici relativi all'accessibilit\u00e0 sessuale, alla valutazione della fertilit\u00e0, alla ricerca e all'elusione dell'impegno, all'approvvigionamento di risorse immediato e duraturo, alla certezza della paternit\u00e0, alla valutazione del valore dell'accoppiamento e dell'investimento genitoriale\". La loro teoria di interferenza strategica ha suggerito che il conflitto tra i sessi si verifica quando le strategie riproduttive preferite di un sesso interferiscono con quelle dell'altro sesso, causando l'attivazione di risposte emotive come la rabbia o la gelosia.\nLe donne sono generalmente pi\u00f9 selettive quando scelgono i compagni, specialmente in condizioni di accoppiamento a lungo termine. Tuttavia, in alcune circostanze, l'accoppiamento a breve termine pu\u00f2 fornire benefici anche alle donne, come l'assicurazione per la fertilit\u00e0, i geni migliori, la riduzione del rischio di consanguineit\u00e0 e la protezione assicurativa della progenie.\nA causa dell'insicurezza della paternit\u00e0 maschile, sono state trovate differenze di sesso nei domini della gelosia sessuale. Le femmine generalmente reagiscono pi\u00f9 negativamente all'infedelt\u00e0 emotiva e i maschi reagiranno di pi\u00f9 alle infedelt\u00e0 sessuali. Questo modello particolare \u00e8 previsto perch\u00e9 i costi coinvolti nell'accoppiamento per ciascun sesso sono distinti. Le donne, in media, dovrebbero preferire un compagno che possa offrire risorse (ad es. risorse finanziarie, impegno), quindi una donna rischierebbe di perdere tali risorse con un compagno che commette infedelt\u00e0 emotiva. Gli uomini, d'altra parte, non sono mai certi della paternit\u00e0 genetica dei loro figli, poich\u00e9 non partoriscono la prole (\"insicurezza della paternit\u00e0\"). Questo suggerisce che per gli uomini l'infedelt\u00e0 sessuale sarebbe generalmente pi\u00f9 avversa all'infedelt\u00e0 emotiva perch\u00e9 investire risorse nella progenie di un altro uomo non porta alla propagazione dei propri geni.\nUn'altra linea di ricerca interessante \u00e8 quella che esamina le preferenze di accoppiamento delle donne attraverso il ciclo ovulatorio. Il fondamento teorico di questa ricerca \u00e8 che le donne ancestrali avrebbero sviluppato meccanismi per selezionare i compagni con determinati tratti a seconda del loro stato ormonale. Conosciuta come ipotesi di spostamento ovulatorio, la teoria postula che, durante la fase ovulatoria del ciclo di una donna (circa 10-15 giorni del ciclo femminile), una donna che si accoppiava con un maschio con alta qualit\u00e0 genetica avrebbe avuto pi\u00f9 probabilit\u00e0, in media, di produrre e allevare una prole sana rispetto a una donna che si accoppiava con un maschio con bassa qualit\u00e0 genetica. Si prevede che queste presunte preferenze siano particolarmente evidenti per i domini di accoppiamento a breve termine, perch\u00e9 un potenziale compagno di sesso maschile offrirebbe solo geni a una potenziale prole. Questa ipotesi consente ai ricercatori di esaminare se le donne selezionano i compagni che hanno caratteristiche che indicano un'elevata qualit\u00e0 genetica durante l'alta fase di fertilit\u00e0 dei loro cicli ovulatori. Infatti, gli studi hanno dimostrato che le preferenze delle donne variano nel ciclo ovulatorio. In particolare, Haselton e Miller (2006) hanno dimostrato che le donne altamente fertili preferiscono gli uomini creativi ma poveri come compagni a breve termine. La creativit\u00e0 pu\u00f2 essere una garanzia di buoni geni. Una ricerca di Gangestad et al. (2004) indica che le donne altamente fertili preferiscono uomini che mostrano presenza sociale e competizione intrasessuale; questi tratti possono fungere da spunti che aiuterebbero le donne a prevedere quali uomini potrebbero avere o potrebbero acquisire risorse.\nGenitorialit\u00e0.\nLa riproduzione \u00e8 sempre costosa per le donne e lo pu\u00f2 essere anche per gli uomini. Gli individui sono limitati nel grado in cui possono dedicare tempo e risorse per produrre e allevare i loro piccoli, e tale spesa pu\u00f2 anche essere dannosa per la loro condizione futura, la sopravvivenza e l'ulteriore produzione riproduttiva. L'investimento parentale \u00e8 qualsiasi spesa dei genitori (tempo, energia ecc.) che avvantaggi una prole a un costo per la capacit\u00e0 dei genitori di investire in altri componenti del fitness (Clutton-Brock 1991: 9; Trivers 1972). I componenti del fitness (Beatty 1992) includono il benessere della prole esistente, la futura riproduzione dei genitori e l'idoneit\u00e0 inclusiva attraverso l'aiuto ai familiari (Hamilton, 1964). La teoria dell'investimento dei genitori \u00e8 un ramo della teoria della storia di vita.\nLa teoria di Robert Trivers sull'investimento parentale prevede che il sesso che fa il pi\u00f9 grande investimento nell'allattamento, allevando e proteggendo la prole sar\u00e0 pi\u00f9 discriminante nell'accoppiamento e che il sesso che investe meno nella prole competer\u00e0 per l'accesso al sesso con investimento pi\u00f9 elevato (vedi il principio di Bateman). Le differenze sessuali nello sforzo genitoriale sono importanti nel determinare la forza della selezione sessuale.\nI benefici dell'investimento dei genitori verso la prole sono ampi e associati agli effetti sulla condizione, sulla crescita, sulla sopravvivenza e, in definitiva, sul successo riproduttivo della prole. Tuttavia, questi benefici possono comportare il costo della capacit\u00e0 dei genitori di riprodursi in futuro, ad es. attraverso l'aumento del rischio di lesioni durante la difesa della prole contro i predatori, la perdita di opportunit\u00e0 di accoppiamento mentre allevano la prole e un aumento del tempo per la successiva riproduzione. Nel complesso, i genitori sono selezionati per massimizzare la differenza tra i benefici e i costi e l'assistenza parentale si evolver\u00e0 probabilmente quando i benefici supereranno i costi.\nL\"'effetto Cenerentola\" \u00e8 una presunta alta incidenza di figliastri che sono fisicamente, emotivamente o sessualmente abusati, trascurati, uccisi o altrimenti maltrattati per mano dei loro genitori a tassi significativamente pi\u00f9 alti rispetto alle loro controparti genetiche. Prende il nome dal personaggio fiabesco Cenerentola, che nella storia fu crudelmente maltrattata dalla matrigna e dalle sorellastre. Daly and Wilson (1996) osservano: \"Il pensiero evolutivo port\u00f2 alla scoperta del pi\u00f9 importante fattore di rischio per l'omicidio minorile - la presenza di un patrigno/matrigna - gli sforzi e gli investimenti dei genitori sono risorse preziose, e la selezione favorisce quelle psiche genitoriali che allocano lo sforzo in modo efficace. I problemi di adattamento che sfidano il processo decisionale dei genitori includono sia l'accurata identificazione della propria prole che l'allocazione delle risorse, con sensibilit\u00e0 ai loro bisogni e abilit\u00e0 per convertire gli investimenti dei genitori in incrementi di fitness. I figliastri sono raramente o mai preziosi alla propria fitness come sarebbe la propria progenie, e quelle psiche parentali che erano facilmente parassizzate da un qualsiasi giovane attraente devono sempre aver subito uno svantaggio selettivo \"(Daly &amp; Wilson, 1996, pp.\u00a064\u201365). Tuttavia, Daly e Wilson notano che non tutti i genitori acquisiti \"vogliono\" abusare dei figli dei loro partner, e che la paternit\u00e0 genetica non \u00e8 un'assicurazione contro gli abusi. Essi vedono la cura genitoriale dei genitori acquisiti in primo luogo come \"sforzo di accoppiamento\" verso il genitore genetico.\nFamiglia e parentela.\nLa \"fitness inclusiva\" \u00e8 la somma della fitness classica di un organismo (quanti suoi figli produce e sostiene) e il numero di equivalenti della sua progenie che pu\u00f2 aggiungere alla popolazione sostenendo gli altri. Il primo componente \u00e8 chiamato fitness classica da Hamilton (1964).\nDal punto di vista del gene, il successo evolutivo dipende in ultima analisi dal lasciare il numero massimo di copie di se stesso nella popolazione. Fino al 1964, si riteneva generalmente che i geni riuscissero a ottenere ci\u00f2 solo facendo s\u00ec che l'individuo lasciasse il numero massimo di prole in salute. Tuttavia, nel 1964, W. D. Hamilton dimostr\u00f2 matematicamente che, poich\u00e9 i parenti stretti di un organismo condividono alcuni geni identici, un gene pu\u00f2 anche aumentare il suo successo evolutivo promuovendo la riproduzione e la sopravvivenza di questi individui correlati o comunque simili. Hamilton ha concluso che ci\u00f2 porta alla selezione naturale per favorire gli organismi che si comporterebbero in modi che massimizzano la loro fitness inclusiva. \u00c8 anche vero che la selezione naturale favorisce il comportamento che massimizza la fitness personale.\nLa regola di Hamilton descrive matematicamente se un gene per comportamento altruistico si diffonder\u00e0 o meno in una popolazione:\ndove\nIl concetto serve a spiegare come la selezione naturale possa perpetuare l'altruismo. Se esiste un \"gene dell'altruismo\" (o complesso di geni) che influenza il comportamento di un organismo per essere utile e protettivo nei confronti dei parenti e della loro prole, questo comportamento aumenta anche la proporzione del gene dell'altruismo nella popolazione, perch\u00e9 i parenti potrebbero condividere geni con l'altruista dovuti alla discendenza comune. Gli altruisti possono anche avere un modo per riconoscere il comportamento altruistico in individui non imparentati e essere inclini a sostenerli. Come sottolinea Dawkins ne \"Il gene egoista\" (capitolo 6) e \"Il fenotipo esteso\" (capitolo 9), questo deve essere distinto dall'effetto barba verde.\nAnche se \u00e8 generalmente vero che gli umani tendono ad essere pi\u00f9 altruisti nei confronti dei loro parenti, i relativi meccanismi che mediano questa cooperazione sono stati messi in discussione, con alcuni che sostengono che lo stato di parentela \u00e8 determinato principalmente attraverso fattori culturali (come la co-residenza, associazione materna di fratelli, ecc.), mentre altri hanno sostenuto che il riconoscimento di parentela pu\u00f2 anche essere mediato da fattori biologici come la somiglianza facciale e la somiglianza immunogenetica del complesso maggiore di istocompatibilit\u00e0 (MHC). Per una discussione sull'interazione di questi fattori di riconoscimento dei parenti sociali e biologici, vedi Lieberman, Tooby e Cosmides (2007)\nQualunque sia il meccanismo di riconoscimento della parentela, vi sono prove sostanziali che gli esseri umani agiscono in genere in modo pi\u00f9 altruistico verso parenti genetici rispetto ai non-parenti genetici.\nInterazioni con i non-parenti.\nSebbene le interazioni con i non-parenti siano generalmente meno altruistiche rispetto a quelle con i parenti, la cooperazione pu\u00f2 essere mantenuta con i non-parenti attraverso la reciprocit\u00e0 mutualmente vantaggiosa, come \u00e8 stato proposto da Robert Trivers. Se ci sono ripetuti incontri tra gli stessi due giocatori in un \"gioco evolutivo\" in cui ognuno di loro pu\u00f2 scegliere di \"cooperare\" o \"disertare\", allora una strategia di cooperazione reciproca pu\u00f2 essere favorita, anche se, nel breve termine, \u00e8 pi\u00f9 redditizio disertare quando l'altro coopera. La reciprocit\u00e0 diretta pu\u00f2 portare all'evoluzione della cooperazione solo se la probabilit\u00e0, w, di un altro incontro tra gli stessi due individui supera il rapporto costo-beneficio dell'atto altruistico:\nLa reciprocit\u00e0 pu\u00f2 anche essere indiretta se le informazioni sulle interazioni precedenti sono condivise. La \"reputazione\" consente l'evoluzione della cooperazione mediante reciprocit\u00e0 indiretta. La selezione naturale favorisce le strategie che basano la decisione di aiutare sulla reputazione del destinatario: gli studi dimostrano che le persone che sono pi\u00f9 disponibili hanno maggiori probabilit\u00e0 di ricevere aiuto. I calcoli della reciprocit\u00e0 indiretta sono complicati e solo una piccola parte di questo universo \u00e8 stata scoperta, ma ancora una volta \u00e8 emersa una semplice regola. La reciprocit\u00e0 indiretta pu\u00f2 solo promuovere la cooperazione se la probabilit\u00e0, q, di conoscere la reputazione di qualcuno supera il rapporto costo-beneficio dell'atto altruistico:\nUn importante problema con questa spiegazione \u00e8 che gli individui possono essere in grado di evolvere la capacit\u00e0 di oscurare la loro reputazione, riducendo la probabilit\u00e0, q, che essa sar\u00e0 conosciuta.\nTrivers sostiene che l'amicizia e le varie emozioni sociali si sono evolute per gestire la reciprocit\u00e0. Simpatia e antipatia, dice, si sono evoluti per aiutare gli antenati degli esseri umani di oggi a formare coalizioni con altri che hanno ricambiato e ad escludere coloro che non hanno ricambiato. L'indignazione morale pu\u00f2 essersi evoluta per impedire che l'altruismo venga sfruttato dagli imbroglioni, e la gratitudine pu\u00f2 aver motivato gli antenati degli esseri umani di oggi a ricambiare in modo appropriato dopo aver beneficiato dell'altruismo altrui. Allo stesso modo, gli umani di oggi si sentono in colpa quando non riescono a ricambiare. Queste motivazioni sociali corrispondono a quello che gli psicologi evoluzionisti si aspettano di vedere negli adattamenti che si sono evoluti per massimizzare i benefici e minimizzare gli inconvenienti della reciprocit\u00e0.\nGli psicologi evoluzionisti affermano che gli umani hanno adattamenti psicologici che si sono evoluti specificamente per aiutarci a identificare i non-reciprocatori, comunemente definiti \"imbroglioni\". Nel 1993, Robert Frank e i suoi collaboratori hanno scoperto che i partecipanti allo scenario del dilemma del prigioniero erano spesso in grado di prevedere se i loro partner avrebbero \"imbrogliato\", basandosi su una mezz'ora di interazione sociale non strutturata. In un esperimento del 1996, ad esempio, Linda Mealey e i suoi colleghi hanno scoperto che le persone ottenevano risultati migliori nel ricordare i volti delle persone quando quelle facce erano associate a storie su quegli individui che imbrogliavano (come appropriazione indebita di denaro da una chiesa).\nIn-group e out-group.\nGli esseri umani possono avere evoluto una serie di adattamenti psicologici che li predispongono a essere pi\u00f9 cooperativi di quanto non ci si aspetterebbe con i membri del loro gruppo tribale (in-group) e meno cooperativi verso i membri di altri gruppi tribali (out-group). Questi adattamenti potrebbero essere stati una conseguenza della guerra tribale. Gli esseri umani possono anche avere predisposizioni per la \"punizione altruistica\", ovvero per punire i membri che violano le regole del gruppo, quando questo comportamento altruistico non pu\u00f2 essere giustificato in termini di aiuto a coloro a cui sei legato (parente), cooperazione con coloro che interagiranno ancora con te (reciprocit\u00e0 diretta) o cooperazione per migliorare la propria reputazione con gli altri (reciprocit\u00e0 indiretta).\nEvoluzione culturale.\nSebbene la psicologia evoluzionista si sia tradizionalmente focalizzata su comportamenti a livello individuale, determinati da adattamenti psicologici tipici delle specie, \u00e8 stato fatto un lavoro considerevole su come questi adattamenti modellino e, alla fine governino, la cultura. Tooby e Cosmides hanno sostenuto che la mente consiste in molti adattamenti psicologici specifici per dominio, alcuni dei quali possono limitare quale materiale culturale \u00e8 appreso o insegnato. Al contrario di un programma di acquisizione culturale generale, in cui un individuo riceve passivamente cultura dal gruppo, Tooby and Cosmides, tra gli altri, sostengono che \"la psiche si \u00e8 evoluta per generare comportamenti adattivi piuttosto che ripetitivi, e quindi analizza criticamente il comportamento di coloro che lo circondano in modi altamente strutturati e modellati, da utilizzare come fonte di informazione ricca (ma non per questo l'unica) da cui costruire una \"cultura privata\" o un sistema adattativo adattato individualmente; di conseguenza, questo sistema pu\u00f2 o meno rispecchiare il comportamento degli altri in un dato ambito.\"\nRicezione e critiche.\nI critici della psicologia evoluzionista la accusano di promuovere il determinismo genetico, il panadapzionismo (l'idea che tutti i comportamenti e le caratteristiche anatomiche siano adattamenti), ipotesi non falsificabili, spiegazioni secondarie o estreme del comportamento quando le spiegazioni immediate sono superiori, e idee politiche o morali sfavorevoli.\nImplicazioni etiche.\nI critici hanno sostenuto che la psicologia evoluzionista potrebbe essere utilizzata per giustificare le gerarchie sociali esistenti e le politiche reazionarie. \u00c8 stato anche suggerito dalla critica che le teorie e le interpretazioni degli psicologi evoluzionisti dei dati empirici si basano pesantemente su ipotesi ideologiche su razza e genere.\nIn risposta a tali critiche, gli psicologi evoluzionisti spesso mettono in guardia dal commettere la fallacia naturalistica - l'assunto che \"ci\u00f2 che \u00e8 naturale\" \u00e8 necessariamente un bene morale. Tuttavia, la loro cautela nei confronti del commettere la fallacia naturalistica \u00e8 stata a sua volta criticata come mezzo per soffocare le legittime discussioni etiche.\nRiduzionismo e determinismo.\nAlcuni critici considerano la psicologia evoluzionista come una forma di riduzionismo e determinismo genetico; una critica comune \u00e8 che la psicologia evoluzionista non affronta la complessit\u00e0 dello sviluppo individuale e dell'esperienza e non riesce a spiegare l'influenza dei geni sul comportamento individuale. Gli psicologi evoluzionisti rispondono che stanno lavorando all'interno di un quadro interazionista natura-cultura, che riconosce che molti adattamenti psicologici sono facoltativi (sensibili alle variazioni ambientali durante lo sviluppo individuale). La disciplina generalmente non \u00e8 focalizzata su analisi immediate del comportamento, ma piuttosto si focalizza sullo studio della causalit\u00e0 distale / ultimativa (l'evoluzione degli adattamenti psicologici). Il campo della genetica comportamentale \u00e8 focalizzato sullo studio dell'influenza immediata dei geni sul comportamento.\nNon testabilit\u00e0 delle ipotesi.\nUna critica frequente della disciplina \u00e8 che le ipotesi della psicologia evoluzionista sono spesso arbitrarie e difficili o impossibili da testare adeguatamente, mettendo cos\u00ec in discussione il suo status di disciplina scientifica vera e propria, ad esempio perch\u00e9 molti tratti attuali probabilmente si sono evoluti per servire funzioni diverse rispetto a oggi. Le ipotesi di psicologia evoluzionista sono difficili da verificare, ma gli psicologi evoluzionisti affermano che non \u00e8 impossibile. Parte della critica alla base scientifica della psicologia evoluzionista include una critica del concetto di ambiente di adattamento evolutivo. Alcuni critici hanno sostenuto che i ricercatori conoscono cos\u00ec poco l'ambiente in cui si \u00e8 evoluto l'Homo Sapiens che spiegare tratti specifici come adattamento a quell'ambiente diventa altamente speculativo. Gli psicologi evoluzionisti rispondono che molte cose su quell'ambiente sono conosciute, compresi i fatti che gli antenati degli esseri umani di oggi erano cacciatori-raccoglitori, che generalmente vivevano in piccole trib\u00f9, ecc."}
{"id": "1244966", "revid": "228587", "url": "https://it.wikipedia.org/wiki?curid=1244966", "title": "Morte (disambigua)", "text": ""}
{"id": "1244970", "revid": "253269", "url": "https://it.wikipedia.org/wiki?curid=1244970", "title": "Colin Blakely", "text": "Biografia.\nAttore teatrale e televisivo, nel 1961 spos\u00f2 l'attrice Margaret Whiting, dalla quale ebbe 3 figli. Fine interprete di numerose opere di Shakespeare, negli anni settanta, a teatro, fu il protagonista nella trasposizione inglese dell'opera di Eduardo De Filippo \"Filumena Marturano\" e rappresentata a Londra con la regia di Franco Zeffirelli, nel ruolo di Domenico Soriano, mentre Filumena era interpretata da Joan Plowright. Per l'occasione lo stesso Eduardo De Filippo insegn\u00f2 a Blakely la gestualit\u00e0 e i comportamenti tipici dei napoletani.\nAttivo anche sul grande schermo, i suoi ruoli pi\u00f9 importanti furono quelli interpretati in due film tratti dai romanzi di Agatha Christie: \"Assassinio sull'Orient Express\" (1974) e \"Delitto sotto il sole\" (1982), e quello del Dottor Watson nel film \"Vita privata di Sherlock Holmes\" (1970) di Billy Wilder. Nel 1978 ottenne una nomina al BAFTA Award come miglior attore non protagonista per il film \"Equus\" (1977), tratto dall'omonima opera teatrale di Peter Shaffer. Nel 1980 interpret\u00f2 Mr. Silas Hobbs nel film \"Il piccolo Lord\". In Italia imperson\u00f2 Peppone nel \"Don Camillo\" (1983), realizzato da Terence Hill. Mor\u00ec a Londra il 7 maggio 1987."}
{"id": "1244972", "revid": "1305772", "url": "https://it.wikipedia.org/wiki?curid=1244972", "title": "SCAR - Squadra Corse Alfa Romeo", "text": "SCAR - Squadra Corse Alfa Romeo \u00e8 un videogioco sviluppato dall'azienda Milestone e pubblicato per PC, Xbox e PlayStation 2 nel maggio 2005. Il videogioco \u00e8 un simulatore di guida che permette di utilizzare automobili marchiate esclusivamente Alfa Romeo.\nNon \u00e8 per\u00f2 possibile modificare alcun aspetto dell'automobile; si pu\u00f2 invece agire sulle qualit\u00e0 del pilota e sulla resistenza dell'automobile agli impatti: il gioco \u00e8 classificato dagli stessi sviluppatori come CARPG, ovvero fusione fra videogioco di guida e videogioco di ruolo. Molti aspetti di questo gioco saranno ripresi nel suo seguito \"spirituale\" \"Evolution GT\" e nello spin-off Super-bikes Riding Challenge.\nModalit\u00e0 di gioco.\nNel gioco si vestono i panni di un pilota che dovr\u00e0 affrontare una serie di sfide per raggiungere i vari campionati, da quello principianti a quello leggende.\nOgni campionato \u00e8 suddiviso in cinque parti: gli eventi XP, gli eventi a premio, i tornei, la gara finale e le sfide.\nNegli eventi XP, si gareggia in gare corte, di due o tre giri, e si tende a guadagnare pi\u00f9 punti possibili per salire di livello e quindi diventare pi\u00f9 forte e sbloccare oggetti, come caschi tute, ma anche delle auto o delle piste.\nNegli eventi a premio, il giocatore dovr\u00e0 vincere per ottenere uno tra gli accessori disponibili (caschi, tute, guanti e stivali), per migliorare le proprie abilit\u00e0.\nNei tornei, le gare sono di 6 giri e si deve battere un avversario scelto dalla CPU.\nLa gara finale, presente in ogni livello, si svolge su 9 giri, in un autodromo tra quelli presenti nel gioco, e con vetture da corsa.\nSe si vince quest'ultima si ha il diritto di accedere al livello successivo.\nLe sfide sono facoltative, e tendono a migliorare le abilit\u00e0 del pilota, con delle prove da superare.\nIn tutte le gare, le automobili sono uguali.\nColonna sonora.\nLa colonna sonora del gioco, ascoltabile nei men\u00f9 e durante i replay, \u00e8 composta da remix di celebri musiche di Ennio Morricone.\nAutomobili.\nSono disponibili vetture degli anni passati e della gamma attuale, in allestimento di serie e in altri allestimenti sportivi:\nTracciati.\nI tracciati di S.C.A.R. si suddividono in tre gruppi: cittadini, extraurbani e autodromi. Tutti sono disponibili in versione lunga e corta. Ecco la lista completa:\nAccoglienza.\nLa rivista \"Play Generation\" lo classific\u00f2 come il terzo titolo italiano pi\u00f9 acclamato tra quelli disponibili su PlayStation 2."}
{"id": "1244985", "revid": "834", "url": "https://it.wikipedia.org/wiki?curid=1244985", "title": "Nigel John Dermot Neill", "text": ""}
{"id": "1244990", "revid": "1305772", "url": "https://it.wikipedia.org/wiki?curid=1244990", "title": "Delahaye Type 32 e 58", "text": "Le Type 32 e 58 erano due autovetture di fascia alta prodotta dal 1908 al 1914 dalla Casa automobilistica francese Delahaye.\nProfilo.\nLanciata nel 1908, la Type 32 rappresent\u00f2 un'altra pietra miliare nella storia della Casa francese. Si tratt\u00f2 infatti della prima Delahaye dotata di motore monoblocco a valvole laterali. &lt;br&gt;\nDisponibile in varie configurazioni di carrozzeria e di allestimenti, la Type 32 era equipaggiata da un 4 cilindri in linea da 1943 cm\u00b3 di cilindrata. La potenza massima erogabile era di 20 CV a 1600 giri/min.&lt;br&gt;La trazione era posteriore ed il cambio era manuale a 4 marce.\nLa velocit\u00e0 massima era di 60\u00a0km/h.&lt;br&gt;\nA partire dal 1910 la gamma si infolt\u00ec con l'arrivo della Type 32D e nel 1911 con l'arrivo della Type 58, prima Delahaye a montare la trasmissione cardanica: il suo motore aveva una cilindrata di 4 litri.&lt;br&gt;\nAll'inizio del 1914, ultimo anno di produzione della Type 32, ne fu introdotta anche una nuova versione, dotata di un grosso motore a 4 cilindri da 2949\u00a0cm\u00b3, che strizzava l'occhio ad una clientela pi\u00f9 abbiente."}
{"id": "1244991", "revid": "256896", "url": "https://it.wikipedia.org/wiki?curid=1244991", "title": "CeSAV", "text": "Il Centro servizi per la didattica e la ricerca applicata nel settore dell'agricoltura e della medicina veterinaria (in acronimo: CeSAV) \u00e8 una struttura interfacolt\u00e0 che unisce didattica e tirocinio pratico per studenti e laureati delle facolt\u00e0 di Agraria e di medicina veterinaria dell'Universit\u00e0 di Perugia, che si svolge presso l'Azienda agraria dell'Universit\u00e0 e l'Azienda zootecnica didattica e sperimentale (AZDS) dell'Universit\u00e0 di Perugia, sita in localit\u00e0 S. Angelo di Celle (Perugia). Inoltre, si occupa della gestione tecnica e amministrativa dell'AZDS e dell'organizzazione di seminari e convegni.\nAttivit\u00e0.\nSettimana Verde.\nDurante la Settimana Verde gli studenti sperimentano in prima persona le attivit\u00e0 svolte in un'azienda zootecnica.\nStazione di Monta Equina.\nRealizzata in collaborazione con l'Umbria Endurance Equestrian Team, che \u00e8 il referente esclusivo per l'Italia del Dubai Equestrian Team. Lo stallone della stazione \u00e8 Al\u00ec Ben Hamet, un purosangue arabo di linea polacco-tunisina, approvato UNIRE e ANICA per la monta pubblica, che ha al proprio attivo performance importanti nell'ambito delle corse al galoppo. \u00c8 fratello pieno di Jamil Bello, campione del mondo di endurance a squadre 2005."}
{"id": "1244997", "revid": "287204", "url": "https://it.wikipedia.org/wiki?curid=1244997", "title": "Placca nordamericana", "text": "La placca nordamericana (o zolla nordamericana) \u00e8 una delle maggiori zolle in cui \u00e8 divisa la litosfera del nostro pianeta. \nStoria.\nLa zolla nordamericana \u00e8 sempre stata, malgrado i suoi ampi territori di pianura, sempre emersa completamente, sin dai tempi della Pangea e della Gondwana; 225 milioni circa di anni fa, la zolla delle Galapagos e quella nordamericana, pur rimanendo unite (gi\u00e0 prima lo erano) cambiano assetto lato-longitudinale, ed affluiscono sempre pi\u00f9 a nord sino a raggiungere le posizioni attuali; nonostante gli sconvolgimenti terrestri della deriva dei continenti, gli studiosi ipotizzano che la zolla nordamericana non abbia mai cambiato \"traiettoria\", sino a pochissimi milioni di anni fa, quando \u00e8 divenuta impercettibilmente opposta.\nIl Messico, poche decine di milioni di anni addietro, \u00e8 stato inglobato dalla zolla nordamericana; tuttavia prima faceva parte dell'unico gruppo di America centrale ed America meridionale; questo \u00e8 accaduto nel mantello, la placca oceanica del Nord America, si \u00e8 notevolmente inspessita rispetto alle zolle marine adiacenti, comportando nuovi territori annessi alla placca continentale statunitense e canadese.\nDescrizione.\nSi estende per la maggior parte sul territorio dell'America settentrionale e della Siberia nord-orientale, oltre che su parte dell'oceano Atlantico, del mare di Bering, del mare di Ochotsk e del mar Glaciale Artico; comprende inoltre il territorio della penisola della Kam\u010datka e le isole settentrionali del Giappone.\nI suoi confini geologici sono:\nLa placca nordamericana viaggia verso l'Europa ad una velocit\u00e0 relativamente contenuta, mai superiore ai 4 millimetri l'anno;ogni dodici-ventiquattro mesi, per\u00f2, rilevazioni molto approfondite hanno dimostrato che questa zolla muti il suo progressivo avvicinamento al cuore della placca atlantica, generalmente la zolla nordamericana rimane pressoch\u00e9 fissa per pochi giorni, per poi riprendere la sua avanzata;questa \u00e8 una particolarit\u00e0 di questa placca tettonica, introvabile nelle altre zolle, che oramai hanno intrapreso un assetto costantemente cinetico.\nNaturalmente, la zolla nordamericana riveste un ruolo di primaria importanza nei fenomeni strettamente connessi ai movimenti terrestri separati, e provoca frequentemente delle faglie, la pi\u00f9 famosa delle quali \u00e8 quella di Sant'Andrea, in California;quest'ultimo \u00e8 un territorio parzialmente facente parte della zolla pacifica, parzialmente di quella nordamericana;a causa del rapido spostamento verso est della zolla del Nord America, la faglia \u00e8 originata."}
{"id": "1244998", "revid": "254059", "url": "https://it.wikipedia.org/wiki?curid=1244998", "title": "Contea di Sovana", "text": "La contea di Sovana, assieme a quella di Santa Fiora, era uno dei due stati in cui fu diviso nel 1274 il territorio controllato dagli Aldobrandeschi nella Toscana meridionale.\nStoria.\nLa contea di Sovana comprendeva, al momento della spartizione del 1274, un vasto territorio tra l'Area del Tufo e le Colline dell'Albegna e del Fiora, fino all'Argentario, a Capalbio e a Montalto di Castro nel territorio laziale. Rispetto alla Contea di Santa Fiora presentava una maggiore estensione territoriale ma ebbe una durata estremamente breve.\nNel 1293, col matrimonio tra Romano Orsini e Anastasia di Montfort (ultima erede di questo ramo della famiglia Aldobrandeschi), il territorio della contea fu ereditato dagli Orsini.\nTuttavia, le mire espansionistiche senesi strapparono numerose localit\u00e0, prima alla contea aldobrandesca e poi a quella ursinea, che entrarono a far parte della Repubblica di Siena.\nTra le localit\u00e0 della contea di Sovana passate ai Senesi sono da ricordare Montiano e Pereta, perse gi\u00e0 nel corso del Duecento prima che venissero ereditate dagli Orsini, e Talamone che fu ceduto sempre ai Senesi attraverso i monaci dell'Abbazia di San Salvatore al Monte Amiata.\nDa allora, il territorio della contea comprendeva Pitigliano, che divenne la nuova capitale, Manciano, Sorano, Vitozza, Montebuono, Montevitozzo: questi centri entrarono a far parte del Granducato di Toscana nel 1608, l'anno della definitiva caduta della Contea degli Orsini.\nDalla Contea di Sovana, gli Orsini ereditarono anche altri centri, poi conquistati da Siena nel corso del Quattrocento. Tra questi, l'originaria capitale Sovana che venne persa nel 1410, Capalbio, Rocchette di Fazio e il Castello di Catabbio che furono perse nel 1416, Orbetello che fu perduta nel 1417 e, infine, Saturnia che venne definitivamente strappata agli Orsini nel 1419."}
{"id": "1245001", "revid": "33689", "url": "https://it.wikipedia.org/wiki?curid=1245001", "title": "Episodi di BraveStarr", "text": ""}
{"id": "1245005", "revid": "80339", "url": "https://it.wikipedia.org/wiki?curid=1245005", "title": "Mirny", "text": ""}
{"id": "1245007", "revid": "2184448", "url": "https://it.wikipedia.org/wiki?curid=1245007", "title": "Lingue mon khmer", "text": "Le lingue mon khmer formano assieme a quelle munda la famiglia linguistica austroasiatica. \nDistribuzione geografica.\nLe lingue mon khmer sono parlate da circa 90 milioni di parlanti cos\u00ec distribuiti:\nClassificazione.\nSecondo la ONG SIL International, che studia e classifica le lingue delle minoranze etniche del mondo, gli idiomi mon khmer sono stati suddivisi in 7 gruppi principali:\nStoria.\nSono la risultante dell'incontro nel sud-est asiatico tra gli idiomi e le culture dei regni di Funan, Chenla, Champa, Khmer e Dvaravati, che dominarono la regione nel I millennio d.C., e dei popoli che li formarono. Appartengono a questo gruppo circa 150 lingue del sudest asiatico, tra cui le principali sono il vietnamita, il mon della Birmania, attuale Myanmar, ed il khmer, lingua ufficiale della Cambogia."}
{"id": "1245012", "revid": "1573940", "url": "https://it.wikipedia.org/wiki?curid=1245012", "title": "Thuwaba ibn Salama al-Judh'ami", "text": "Origine.\nGenerale siriaco, al seguito del w\u0101l\u012b Balj ibn Bishr al-Qushayr\u012b.\nBiografia.\nNel 745, alla battaglia di Guadalete, fu acclamato w\u0101l\u012b dalle sue truppe siriane, spodestando il w\u0101l\u012b Ab\u016b l-Kha\u1e6d\u1e6d\u0101r al-\u1e24u\u1e63\u0101m ibn Dir\u0101r al-Kalb\u012b. &lt;br&gt;La guerra civile per\u00f2 continu\u00f2 e gli yemeniti ebbero per guida Y\u016bsuf ibn \u02bfAbd al-Ra\u1e25m\u0101n al-Fihr\u012b, figlio di un precedente w\u0101l\u012b di al-Andalus, \u02bfAbd al-Malik ibn Qa\u1e25\u1e6d\u0101n al-Fihr\u012b, molto probabilmente discendente di \u02bfUqba ibn N\u0101fi\u02bf al-Fihr\u012b, il conquistatore della provincia d'Africa (la futura Ifr\u012bqiya) ai Bizantini.&lt;br&gt; Nel 746, gli yemeniti presero il sopravvento e Y\u016bsuf, succedendo a Thuw\u0101ba, divenne l'ultimo w\u0101l\u012b alle dipendenze (formali) dell'ultimo califfo omayyade di Damasco, Marw\u0101n II ibn Mu\u1e25ammad ibn Marw\u0101n."}
{"id": "1245015", "revid": "458786", "url": "https://it.wikipedia.org/wiki?curid=1245015", "title": "Lakhdar Belloumi", "text": "Biografia.\nAnche suo figlio Bachir \u00e8 un calciatore professionista.\nCarriera.\nClub.\nNumero 10 di grande talento, fu un simbolo del calcio algerino. Spese l'intera carriera in patria, ad eccezione di un breve prestito in Qatar.\nLeg\u00f2 soprattutto il suo nome alla squadra della citt\u00e0 natale, il Ghali Mascara, che nel 1979 condusse alla promozione e nel 1984 alla vittoria del titolo nazionale.\nNazionale.\nConta oltre 100 presenze con la nazionale algerina, di cui difese i colori al campionato mondiale del 1982 e campionato mondiale del 1986. In occasione della rassegna spagnola, fu protagonista dell'inattesa vittoria che i nordafricani colsero contro la Germania Ovest: serv\u00ec, infatti, un assist a Madjer e segn\u00f2 la rete del 2-1 finale. In Coppa d'Africa, dal 1980 al 1984, ottenne invece un secondo, un terzo e un quarto posto."}
{"id": "1245020", "revid": "17351", "url": "https://it.wikipedia.org/wiki?curid=1245020", "title": "Lavochkin La-9/11", "text": ""}
{"id": "1245022", "revid": "729019", "url": "https://it.wikipedia.org/wiki?curid=1245022", "title": "Lavochkin La-11", "text": "Il Lavochkin La-11 (in alfabeto cirillico \"\u041b\u0430\u0432\u043e\u0447\u043a\u0438\u043d \u041b\u0430-11\", nome in codice NATO Fang) era un caccia monomotore ad ala bassa progettato dall'ufficio tecnico OKB 301(in cirillico \"\u041e\u043f\u044b\u0442\u043d\u043e\u0435 \u043a\u043e\u043d\u0441\u0442\u0440\u0443\u043a\u0442\u043e\u0440\u0441\u043a\u043e\u0435 \u0431\u044e\u0440\u043e\" - Opytno Konstrooktorskoye Byuro) diretto da Sem\u00ebn Alekseevi\u010d Lavo\u010dkin e sviluppato in Unione Sovietica nella seconda met\u00e0 degli anni quaranta. Derivato dal precedente La-9 fu l'ultimo caccia sovietico con motore a pistoni ad essere costruito.\nStoria del progetto.\nLa famiglia dei caccia progettati da Sem\u00ebn Alekseevi\u010d Lavo\u010dkin nel corso della seconda guerra mondiale (Lavochkin Gorbunov Gudkov LaGG-1, LaGG-3, Lavochkin La-5 e Lavochkin La-7) ebbe uno sviluppo verso la fine della guerra (il Lavochkin La-9) e uno postbellico: il Lavockin La-11 che fu l'ultimo caccia con motore a pistoni costruito in Unione Sovietica.\nDal La-7 al La-11.\nDerivato direttamente dal La-7, il prototipo del La-120 era provvisto del nuovo motore da 1\u00a0900 hp (1\u00a0417 kW) Shvetsov ASh-83, mentre per alleggerire la cellula, la costruzione comprendeva molti pi\u00f9 componenti in metallo rispetto al La-7, anche se semiali e parte posteriore della fusoliera erano ancora costruite in legno. Il La-120 introduceva semiali monolongherone con profilo laminare. L'armamento era costituito da due cannoni Nudelman-Suranov NS-23.\nDopo i primi voli di prova effettuati nel gennaio 1945, nel successivo mese di luglio, il La-120 raggiunse una velocit\u00e0 di 735\u00a0km/h. A causa della mancata produzione in serie del motore, ne furono costruiti solo due esemplari. Il La-120 costitu\u00ec la prima fase nel processo di sviluppo che condusse dal La-7 al La-9 e al successivo La-11.\nIl passo successivo, il La-120R, simile al La-7R, era dotato di un motore a razzo Glushko RD-1KHz installato nella coda, allo scopo modificata. L'armamento consisteva in un cannone Berezin B-20 calibro 20 mm e un Ns-23 da 23 mm.\nPortato in volo per la prima volta il 2 luglio 1945, il La-120R raggiunse una velocit\u00e0 di 725\u00a0Km/h a 2\u00a0150\u00a0m di quota. Fu mostrato per la prima volta alla parata aerea di Tu\u0161ino, restando comunque alla fase di prototipo. Il prototipo La-124, dotato di una diversa unit\u00e0 propulsiva, rimase sui fogli da disegno.\nIl La-7 possedeva eccellenti caratteristiche a bassa quota, ma la V-VS aveva necessit\u00e0 di un pi\u00f9 moderno velivolo da combattimento che potesse competere con i rivali occidentali nei nuovi scenari post bellici. L'OKB di Lavo\u010dkin adott\u00f2 un profilo laminare ed un'ala completamente metallica, mentre la fusoliera restava ancora in legno, come nel La-120.\nLo stabilizzatore incorporava elementi in metallo, tra i quali alcuni in lega di magnesio elektron. Il motore era un Ash-82FN. Comparato con le varie versioni del La-7, l'abitacolo era estremamente confortevole. Un'altra differenza con il La-120 era l'armamento che ora era composto da quattro cannoni Ns-23 concentrati sulla cappottatura motore, dando a questo aereo una notevole potenza di fuoco. Le prove di volo furono completate il 10 gennaio 1945.\nLa-130.\nLo sviluppo di questo prototipo, conosciuto come La-126 fu abbandonato in favore del successivo La-130, nel quale venne adottata una costruzione interamente metallica e che si caratterizzava per una sensibile riduzione del peso a vuoto e per essere pi\u00f9 adatto a contrastare condizioni meteorologiche avverse.\nSviluppato parallelamente al La-126, costitu\u00ec il riferimento tecnologico per il successivo La-9. Costruito nel mese gennaio 1946, complet\u00f2 le prove di volo solo nel giugno successivo con i piloti A.G. Kubyshkin e V.I. Alekseyenko.\nIl La-130 fu messo in produzione come La-9 mentre la designazione interna dell'OKB Lavochkin fu \"tipo 49\".\nAnche se simile al La-7, il La-9 era un aeroplano completamente nuovo con una costruzione interamente metallica a guscio rispetto alla costruzione in legno del La-7 e a quella mista dei La-120 e La-126. L'armamento era costituito da quattro Ns-23 con 300 colpi per arma montati sulla cappottatura del motore.\nMesso in produzione nel 1946, i primi esemplari furono accettati dalla VV-S nel mese di dicembre 1946, mentre trenta esemplari furono spediti nella base di Tyolpy Stan per valutazioni. Il La-9 montava un collimatore ASP-1n (ASP \"Avtomatichesky Strelkoviy Pritsel\", collimatore ottico automatico). Ne furono costruiti 1\u00a0559 esemplari; la produzione cess\u00f2 nel corso del 1948.\nLa-134.\nIl successivo La-134 costitu\u00ec il punto di partenza per il La-11 e rappresent\u00f2 lo sforzo dell'OKB di Lavo\u010dkin di creare un caccia di scorta per la VV-S, direttamente derivato dal La-9. Noto anche come La-9M (M per \"modiftseesirovanniy\", modificato) e come \"tipo 134\" nella designazione dell'OKB, il La-134 vol\u00f2 per la prima volta nell'aprile del 1947 pilotato da A.G. Kochetkov. Al termine delle prove di valutazione, il prototipo fu inviato il 19 giugno al \"GK NII VV-S\" (\"Gosudarstvenny Krasnoznamyonny\" NII VVS, Centro Sperimentale di Volo Statale), per le prove di accettazione.\nA differenza del La-9, il La-134 installava solo tre cannoni Ns-23 (due sulla cappottatura motore e uno sul lato destro), inoltre il radiatore dell'olio fu spostato dalla posizione originale, sotto la fusoliera, all'interno della cappottatura motore. Anche la capacit\u00e0 del serbatoio dell'olio fu incrementata.\nIl secondo prototipo fu reso disponibile per le prove in volo il 24 giugno 1947, con l'autonomia incrementata rispetto al primo prototipo per mantenere il ruolo di caccia di scorta. Il carburante nelle semiali esterne fu portato da 825 a 1\u00a0000 litri. La capacit\u00e0 di carburante poteva aumentare ulteriormente con l'uso di serbatoi alle estremit\u00e0 alari da 332 litri. L'aumento di peso a vuoto obblig\u00f2 i progettisti a rinforzare il carrello d'atterraggio.\nCon una autonomia che raggiungeva ora le sette ore, l'abitacolo del pilota fu equipaggiato con seggiolino pi\u00f9 confortevoli e dispositivi di scarico per urina. Pi\u00f9 pesante del La-9, a pieno carico, era anche meno veloce rispetto a quest'ultimo di 25\u00a0km/h a livello del mare e di 6\u00a0km/h a 6\u00a0200 m.\nLe prove terminarono il 24 luglio 1947 dopo circa 71 ore di volo totali accumulate tra i due prototipi; la versione di produzione del La-134 entr\u00f2 in servizio come La-11 mentre la denominazione interna dell'OKB fu \"tipo 51\". Il La-11 fu messo in produzione nella fabbrica Z.21 della citt\u00e0 Gor'kiy ora Ni\u017enij Novgorod.\nNe furono costruiti 47 esemplari nel 1947, 650 nel 1948, 150 nel 1949, 150 nel 1950 e 182 nel 1951. La produzione termin\u00f2 nel 1951, dopo 1\u00a0179 esemplari costruiti. La NATO gli attribui il codice \"Fang\" (zanna, in lingua inglese).\nImpiego operativo.\nUnione Sovietica.\nPur non possedendo prestazioni di molto superiori al La-7, il La-11 offriva comunque con la sua costruzione interamente metallica indubbie doti di robustezza e affidabilit\u00e0 iniziando ad alimentare i reparti di prima linea non solo della VV-S anche dell'Aviazione Navale (AV-F, in cirillico \u0410\u0432\u0438\u0430\u0446\u0438\u044f \u0432\u043e\u0435\u043d\u043d\u043e-\u043c\u043e\u0440\u0441\u043a\u043e\u0433\u043e \u0444\u043b\u043e\u0442\u0430) e delle unit\u00e0 di addestramento, in attesa della messa in produzione dei primi caccia a reazione.\nIl La-11 si rivel\u00f2 per la prima volta in occidente il 18 maggio 1949, quando un esemplare pilotato da un tenente della V-VS deciso a disertare in occidente, fu costretto ad un atterraggio di fortuna in Svezia, nei pressi di Tullinge.\nIl caccia fu protagonista delle prime schermaglie tra i due blocchi durante la Guerra fredda. L'8 aprile 1950, un La-11 del 30 GvIAP (\"Gvardeyskiy istrebitel'nyy Aviatsionnyy Polk\", Reggimento caccia delle Guardie) abbatt\u00e9 un Consolidated PB4Y-2 Privateer della United States Navy in volo di pattuglia nei pressi della base navale sovietica di Libava, in Lettonia. L'aereo precipit\u00f2 nel Mar Baltico con la perdita di tutto l'equipaggio. Sempre nel 1950 un Lockheed P2V Neptune della US Navy fu abbattuto nel Mar del Giappone, vicino a Vladivostok, con la morte di un membro dell'equipaggio.\nIn Unione Sovietica, il La-11 rest\u00f2 in servizio fino ai primi anni cinquanta quando fu sostituito nei reparti operativi dal MiG-15.\nCina.\nDopo la proclamazione della Repubblica Popolare Cinese nel dicembre del 1949, l'URSS firm\u00f2 il 13 febbraio 1950 un patto di amicizia con la neonata repubblica, alleanza e mutuo soccorso che comprendeva anche una cooperazione militare.\nIn particolare, l'URSS doveva aiutare la Repubblica Popolare Cinese nella creazione di una moderna forza aerea, utilizzando istruttori e personale tecnico della VV-S stanziato in territorio cinese. Inoltre, piloti sovietici avrebbero assicurato la difesa delle citt\u00e0 e degli insediamenti industriali cinesi, fino a quando l'aviazione cinese non fosse stata in grado di provvedere autonomamente.\nFu data priorit\u00e0 alla difesa di Shanghai, uno dei maggiori centri industriali ed economici, direttamente minacciata dalle incursioni dell'aviazione della Cina nazionalista (Zhonghua Minguo Kongjun o \"RoCAF\") nel corso della cosiddetta guerra civile cinese.\nIl Gruppo Shanghai, cos\u00ec denominato, fu costituito dalla 106 IAD (Divisione aerea) che complet\u00f2 il dispiegamento in Cina nel marzo 1950 e comprendeva tra l'altro il 351 IAP con quaranta La-11.\nI Lavockin iniziarono gi\u00e0 dal 7 marzo crociere difensive a protezioni delle aree industriali, aeroporti e ferrovie intorno a Shanghai. Il 13 marzo il tenente anziano Sidorov riusc\u00ec ad intercettare ed abbattere un B-25 a 50\u00a0km da Xuzhou.\nIl giorno seguente, il tenente anziano Dushin intercett\u00f2 un altro B-25 che cadde in fiamme quattro chilometri da Xuzhou. Dei sette membri dell'equipaggio, sei furono catturati mentre il settimo per\u00ec tra le fiamme. Il 17 marzo, diciannove La-11 furono distaccati sull'aeroporto di Jiangwan a nord-est di Shanghai, a difesa della citt\u00e0. Il 20 marzo un paio di La-11 intercettarono due F-51 nazionalisti, ma lo scontro non ebbe esito e gli F-51 si disimpegnarono allontanandosi rapidamente. Il 2 aprile 1950, il capitano Guzhov in volo con il tenente anziano LyFar si aggiudic\u00f2 l'abbattimento di due F-51.\nAd aprile la difesa di Shanghai fu assicurata dai MiG-15 del 29 GvIAP e nel luglio successivo con la fine ufficiale dei combattimenti, il 351 IAP ebbe il compito addestrare i piloti cinesi all'impiego del La-11.\nIl La-11 fu coinvolto nell'incidente del 23 luglio 1954 quando due La-11 cinesi dell'85 \"Fighter Regiment\" della People's Liberation Army Air Force (PLAAF), intercettarono e abbatterono, per cause rimaste ancora sconosciute, un Douglas C-54 Skymaster (ex-USAAF) VR-HEU della Cathay Pacific nei pressi dell'Isola di Hainan, a est della penisola del Vietnam, con la morte di dieci delle diciotto persone a bordo. Pochi giorni dopo, il 26 luglio 1954, durante le operazioni di ricerca e soccorso dei superstiti, due Douglas A-1 Skyraider decollati dalle portaerei e abbatterono due La-11 al largo dell'isola di Hainan.\nL'ultimo La-11 fu ritirato nel 1966.\nCorea.\nil La-11 trov\u00f2 impiego anche nelle fasi iniziali della guerra di Corea, sotto le insegne cinesi e coreane, spesso condotto da piloti sovietici.\nIl La-11 fu impiegato principalmente come caccia notturno, per contrastare le incursioni dei Douglas A-26 Invader del \"FEAF\" (\"Far East Air Force\") \"Bomber Command\" statunitense.\nDislocato sulla base di Anshan il 19 giugno 1951, il 351 IAP, rinominato \"351 NIAP\" (la \"N\" stava ad indicare \"noch'\", notturna in cirillico \"\u043d\u043e\u0447\u044c\"), equipaggiato inizialmente con trenta La-11, esegu\u00ec le prime missioni d'intercettazione notturne dal settembre del 1951.\nNella notte tra il 12 e il 13 ottobre, al capitano Symko fu accreditato l'abbattimento di un A-26 e di un secondo Invader il giorno 21. Anche i Boeing B-29 Superfortress durante le loro missioni di bombardamento notturne sulla Corea del Nord, furono intercettati dai La-11 del 351 NIAP, e il 28 novembre i capitani Karelin e Golyshevsky rivendicarono il danneggiamento di una Superfortezza.\nDelle quindici vittorie accreditate al 351 NIAP prima del suo ritorno in Unione Sovietica il 18 febbraio 1953, cinque furono ottenute con il La-11, tutti B-26, cui si aggiunse il danneggiamento di un B-29 e due ulteriori B-26, con la perdita di due La-11.\nUn altro episodio significativo della guerra di Corea che vide protagonista il La-11 avvenne il 30 novembre 1951 quando una formazione di nove Tupolev Tu-2 del 24 Reggimento dell'8 BAD della Zhongguo Renmin Jiefangjun Kongjun in missione di bombardamento contro installazioni militari dell'isola di Taewho-do nell'arcipelago di Pansong, scortati da sedici La-11 del 4 Reggimento della 2 FAD, furono intercettati da trentuno North American F-86 Sabre del \"4th FIW\" guidati dal colonnello Ben Preston. Dei ventiquattro MiG-15 del 3 FAD che dovevano assicurare la copertura in quota, solo quattro riuscirono ad arrivare in tempo sull'area dello scontro. I cinesi persero quattro Tu-2, tre La-11 ed un MiG, quest'ultimo abbattuto dal maggiore George Andrew Davis Jr, comandante del \"334th FIS\". L' F-86 pilotato dal maggiore Winton Marshall fu seriamente danneggiato da un La-11, mentre un secondo F-86 fu danneggiato da uno dei quattro MiG intervenuti in difesa.."}
{"id": "1245027", "revid": "1543377", "url": "https://it.wikipedia.org/wiki?curid=1245027", "title": "Gond", "text": " \nI Gond sono una minoranza etnica indiana che abita principalmente la zona del Madhya Pradesh. I Gond sono discendenti delle antiche popolazioni dravidiche e nonostante le inevitabili influenze con le altre etnie indiane hanno mantenuto quasi intatte le caratteristiche originali.\nNel 2014 le famiglie Gond che abitano l'area centrale del Parco nazionale di Kanha sono state sfrattate dal loro territorio ancestrale nel nome della conservazione delle tigri. Survival International, il movimento mondiale per i diritti dei popoli indigeni ha denunciato che gli sfratti \"sono contrari alla legge, contro produttivi per la conservazione, e distruggono le vite e i mezzi di sostentamento delle famiglie colpite.\""}
{"id": "1245032", "revid": "32731", "url": "https://it.wikipedia.org/wiki?curid=1245032", "title": "Nico Giraldi", "text": "Nico Giraldi \u00e8 un personaggio fittizio cinematografico, creato dallo sceneggiatore Mario Amendola e dal regista Bruno Corbucci. Protagonista di undici film usciti tra il 1976 e il 1984, \u00e8 un ex ladro divenuto dapprima maresciallo della Polizia di Stato, poi ispettore. \u00c8 stato impersonato sullo schermo dall'attore Tom\u00e1s Mili\u00e1n con la voce di Ferruccio Amendola.\nPersonaggio.\nGiraldi \u00e8 nato a Roma, nel quartiere di Tor Marancia il 3 marzo 1945, figlio di un ladro e truffatore detto \"er Gratta\", molto noto nella malavita romana, morto nel corso di un crimine per salvare un amico detto \"er Frascatano\" e di una prostituta di cui non viene mai svelato il nome, deceduta, in circostanze non chiarite. Perde i genitori in giovane et\u00e0 e trascorre del tempo in un orfanotrofio, nel quale gli verr\u00e0 imposto di frequentare la chiesa e di servire messa come chierichetto. Frequenta inoltre, in giovane et\u00e0, uno stabilimento fluviale sul Tevere (il \"Circolo della Famiglia Tiberina\"), di propriet\u00e0 di un amico detto \"er Pinna\"\" (che diverr\u00e0 suo suocero nel 1979), durante i periodi di detenzione del padre. Della sua famiglia si conosce inoltre l'esistenza di uno zio, di nome Augusto, anch'egli malvivente, che non appare mai sullo schermo.\nAnche Nico inizia la carriera delinquenziale e si guadagna il soprannome di \"Nico er Pirata\". Dopo vari arresti e detenzioni in riformatorio minorile e carcere si ravvede, entra nella polizia e diventa maresciallo. Grazie alle sue conoscenze nell'ambito criminale romano e alla sua astuzia, riesce a risolvere molti casi intricati. Nel 1981 per via della smilitarizzazione del corpo delle Guardie di Pubblica Sicurezza, il grado di maresciallo si trasforma in ispettore. Sar\u00e0 inoltre occasionalmente impegnato in operazioni speciali sotto copertura con l'Interpol.\nNelle versioni in lingua tedesca dei film, Nico Giraldi viene chiamato Tony Marroni.\nCaratteristiche.\nNico si distingue soprattutto per l'abbigliamento anticonformista (che diverr\u00e0 sempre pi\u00f9 vistoso nel corso della serie) e il linguaggio vernacolare romanesco pieno di turpiloquio. Ha spesso una sigaretta accesa, barba e capelli lunghi (inizialmente abbastanza lisci, poi ricci); nel film di debutto si presenta con un abbigliamento relativamente sobrio, con giubbotto e jeans scuri, scarpe da ginnastica chiare nonch\u00e9 calzini e un cappello di lana variopinti, fino ad arrivare, in \"Squadra antitruffa\", all'indumento pi\u00f9 iconico del personaggio, ovvero una tuta blu da meccanico; sono ricorrenti occhiali Ray-Ban Aviator, scarpe da ginnastica, guanti, sciarpe variopinte e svariati copricapo tra cui bandana, basco, cappelli di lana multicolore o chullo, a seconda della stagione e della situazione. Lo si vede anche talvolta indossare una tuta da aviatore. L'abbigliamento varia considerevolmente a seconda delle circostanze; ad esempio, in \"Squadra antigangsters\" e in altri film dove indaga sotto copertura, porta camicie, giacche, completi gessati, vari cappelli, simili ai modelli fedora e panama; in \"Squadra antimafia\" e \"Delitto al ristorante cinese\" indossa una bandana e non porta guanti e sciarpa.\n\u00c8 fan di Sylvester Stallone e del personaggio cinematografico Rocky Balboa, tanto da dare il nome \"Rocky\" al figlio. Prova ammirazione anche per Al Pacino nel film \"Serpico\", di cui ha dato il nome al suo topolino domestico e del quale ha affissi numerosi poster in casa sua. In \"Squadra antiscippo\" ha anche un canarino e dei pesci rossi.\nGiraldi non esita a utilizzare spesso metodi poco ortodossi, fino a ricorrere talvolta alle vie di fatto e anche a operare al di fuori della legge per giungere alla soluzione dei casi. Mostra notevole verve atletica, producendosi, oltre che in risse a mani nude, in spettacolari inseguimenti a piedi e perfino in pattini a rotelle (in \"Delitto a Porta Romana\"); in diversi film lo si vede ballare vari generi musicali; \u00e8 inoltre un provetto guidatore di moto (\"Squadra antiscippo\"), camion (\"Delitto sull'autostrada\") e automobili (compresa una circostanza in cui lo si vede pilotare un'auto da corsa in \"Delitto in Formula Uno\" e una in cui si produce in un inseguimento guidando con una gamba ingessata in \"Delitto al ristorante cinese\"). Inoltre, ha conseguito un brevetto di pilota di elicotteri, su insistenza del suo superiore Commissario Trentini, che si riveler\u00e0 provvidenziale nelle fasi finali delle indagini di un caso.\nPur non mostrandosi dedito a qualche particolare attivit\u00e0 sportiva, tiene alla sua forma e se ne preoccupa, tanto da autoimporsi una dieta, notando un accenno di pancia, seguita tuttavia con poca convinzione.\nAbita al centro di Roma, sebbene non vi sia consistenza sul luogo preciso a causa delle location multiple utilizzate dai vari film. Comunque, dopo il matrimonio, sono ricorrenti scene casalinghe (con Castel Sant'Angelo, il Tevere e la Basilica di San Pietro a far da sfondo dalle finestre) che collocano la sua abitazione presso Piazza di Ponte Sant'Angelo.\nIn \"Delitto al ristorante cinese\", inoltre, lo si vede intento a costruire abusivamente una casa nelle campagne fuori citt\u00e0.\nFamiglia.\nGiraldi \u00e8 tratteggiato come un donnaiolo impenitente; non disdegna avventure anche con donne non particolarmente avvenenti, e ricorre talvolta alla seduzione come arma investigativa. La sua irresistibile attrazione per l'altro sesso non cesser\u00e0 neanche dopo il matrimonio, anzi, in un'occasione verr\u00e0 colto in flagrante dalla moglie Angelina in atteggiamenti equivoci con un'indagata, mentre nel film \"Delitto sull'autostrada\" intratterr\u00e0 una relazione extraconiugale con la cantante Anna Danti (interpretata da Viola Valentino) che lo porter\u00e0 a un passo dalla separazione, scongiurata per l'intervento del figlio Rocky.\nIn \"Squadra antifurto\", ancora scapolo, si propone di sposare Vanessa (Lilli Carati), un'attraente assistente di volo conosciuta perch\u00e9 vittima di un furto d'auto. Tuttavia, sebbene alla fine della storia Nico torni da lei, il personaggio non ricompare nelle pellicole successive.\nIn \"Assassinio sul Tevere\" Giraldi si imbatte di nuovo in Angelina Proietti, persa di vista da tempo e figlia del \"Pinna\", un ladruncolo amico di Nico fin dalla giovent\u00f9 (interpretato da Enzo Liberti, che compare solo in questo episodio). La sposer\u00e0 alla fine del film, dopo averle scagionato il padre da un'accusa di omicidio. Angelina, interpretata da Roberta Manfredi in questo film e poi nei successivi cinque da Olimpia Di Nardo, ha un fratello, Fabrizio (Sergio Di Pinto), che vive rubando auto e commettendo altri piccoli crimini. Compare anch'egli in un solo episodio della serie (\"Delitto in Formula Uno\", 1983).\nIn \"Delitto a Porta Romana\" (1980), nasce il primogenito Rocky, che anni dopo diverr\u00e0 anch'egli poliziotto. Quattro anni dopo, in \"Delitto al Blue Gay\" gli nasce una bambina che chiamer\u00e0 Principessa.\nPerder\u00e0 la moglie Angelina prematuramente, e di lui non si sapr\u00e0 pi\u00f9 molto, a parte che lascer\u00e0 la polizia (non \u00e8 dato sapere se anticipatamente, per sua volont\u00e0, o per pensionamento).\nAmici e colleghi.\nNico conosce molto bene l'ambiente della mala romana, avendone fatto parte in precedenza. Sfrutta spesso la sua amicizia con i personaggi interpretati da Bombolo, legati ancora agli ambienti malavitosi, per scovare i criminali a cui sta dando la caccia. In altre circostanze, invece, sar\u00e0 proprio l'amicizia con Giraldi a salvarlo da vari guai giudiziari. Bombolo, infatti, \u00e8 la spalla principale di Mili\u00e1n nei film di Nico Giraldi, presente in tutti i film della serie eccetto \"Squadra antiscippo\" e \"Squadra antigangsters\". Esordisce in \"Squadra antifurto\" (1976) col personaggio del \"Trippa\", che compare solo nei primi minuti del film come svaligiatore di un appartamento assieme a due \"colleghi\". Nel film successivo, \"Squadra antitruffa\" (1977), interpreta Franco Bertarelli detto \"Venticello\", cos\u00ec soprannominato per i frequenti peti. Quest'ultimo personaggio compare anche in \"Squadra antimafia\" (1978) e in \"Delitto a Porta Romana\". In \"Delitto al Ristorante Cinese\", recita interpretando un ex ladro chiamato col suo stesso nome d'arte, ossia Bombolo, per poi tornare a essere Venticello in \"Delitto sull'autostrada\" (1982), \"Delitto in Formula Uno\" (1984) e \"Delitto al Blue Gay\" (1984).\nL'altra spalla di Mili\u00e1n-Giraldi \u00e8 Enzo Cannavale, che in \"Squadra antimafia\" (1978) e in \"Squadra antigangsters\" (1979) interpreta Salvatore Esposito, un pizzaiolo napoletano emigrato in America, e in \"Delitto al ristorante cinese\" \u00e8 Vincenzo, il ma\u00eetre del ristorante.\nI superiori di Nico sono, tra gli altri: il commissario Tozzi (Roberto Messina), che in passato lo aveva arrestato durante i suoi trascorsi come ladro, attorno al 1956, il commissario Trentini (Marcello Martana) e il commissario Galbiati (Renato Mori); Giraldi si dimostrer\u00e0 spesso insofferente verso l'autorit\u00e0 e insubordinato nei confronti dei suoi superiori, pur dimostrando integrit\u00e0 e gran senso del dovere, al punto da simulare, in pi\u00f9 occasioni, un suo ritorno nel mondo della criminalit\u00e0, con tanto di arresto, incarcerazione ed evasione, come parte di un piano concertato per infiltrarsi nelle organizzazioni criminali oggetto di indagini. Altri colleghi ricorrenti sono il tenente Ballarin (John P. Dulaney) e il fido aiutante Gargiulo (Raf Luca nel primo film, Massimo Vanni negli altri).\nUn personaggio minore del filone \u00e8 Maria Sole Giarra (interpretata da Margherita Fumero), che compare in \"Squadra antimafia\" e \"Squadra antigangsters\". Figlia tutt'altro che bella di un boss italo-americano (oggetto delle indagini di Nico Giraldi), Maria Sole tenta inutilmente di sedurlo, in quadretti in cui il maresciallo romano non corrisponde affatto le sue \"avances\".\nSimilitudini con \"er Monnezza\".\nNico assomiglia in tutto e per tutto a un altro personaggio cinematografico chiamato \"er Monnezza\", ma non \u00e8 da confondere con quest'ultimo. Sebbene abbiano lo stesso look, siano entrambi interpretati da Tom\u00e1s Mili\u00e1n e doppiati da Ferruccio Amendola, non sono lo stesso personaggio. Infatti il Monnezza \u00e8 un ladro collaboratore di giustizia, mentre Nico \u00e8 un ex ladro diventato poliziotto. Altro elemento di confusione \u00e8 il personaggio di Quinto Cecioni, anch'egli soprannominato \"er Monnezza\" e interpretato da Mili\u00e1n, nel film \"Uno contro l'altro, praticamente amici\" del 1981, dove per\u00f2 lo stesso Cecioni distingue i due personaggi dicendo che a Regina Coeli c'\u00e8 finito per colpa del maresciallo Giraldi.\nIl sequel-remake.\nNel 2005 usc\u00ec \"Il ritorno del Monnezza\", diretto da Carlo Vanzina con Claudio Amendola (figlio di Ferruccio Amendola, doppiatore di Nico Giraldi/Tomas Mili\u00e1n) nei panni di Rocky Giraldi, il figlio di Nico. \u00c8 un sequel-remake con numerosi richiami e riferimenti alla serie interpretata da Tomas Mili\u00e1n, ma senza la sua presenza sullo schermo; il film non incontr\u00f2 il favore del pubblico e collezion\u00f2 scarsissimi giudizi critici. Addirittura il titolo riporta erroneamente il soprannome Monnezza per indicare Nico Giraldi, avvalorando la tesi sbagliata che Nico Giraldi e il Monnezza siano la stessa persona. Lo stesso Tomas Mili\u00e1n ebbe giudizi molto critici sul sequel e si dichiar\u00f2 dispiaciuto di non essere stato contattato per interpretare anche solo un cameo.\nEnrico Vanzina, fratello del regista Carlo Vanzina e tra gli sceneggiatori del film, ha cercato di giustificarsi dando un'altra versione secondo la quale fu lo stesso attore a rifiutare la proposta di un cameo all'ultima scena, adducendo anche al fatto della difficolt\u00e0 di dover far parlare Nico Giraldi con una voce che non fosse quella del suo doppiatore, deceduto quattro anni prima, la cui interpretazione aveva avuto un ruolo abbastanza forte per la caratterizzazione del personaggio. \nIl film si chiude con una scena in cui Nico, con la voce autentica di Amendola padre (resa da materiale audio d'archivio) telefona a Rocky per congratularsi della sua promozione a Vice ispettore.\nTomas Mili\u00e1n, in un'intervista del 2009, manifest\u00f2 la volont\u00e0 di girare un nuovo film con lui protagonista per \"chiudere un ciclo\" e riparare ai danni di immagine che il film di Vanzina aveva arrecato al personaggio. Tuttavia nulla si concretizz\u00f2, anche perch\u00e9 Tomas mor\u00ec all'improvviso nel 2017."}
{"id": "1245036", "revid": "339392", "url": "https://it.wikipedia.org/wiki?curid=1245036", "title": "Ovs", "text": ""}
{"id": "1245043", "revid": "124471414", "url": "https://it.wikipedia.org/wiki?curid=1245043", "title": "Argomento (linguistica)", "text": "In sintassi, largomento \u00e8 un sintagma che compare all'interno di una proposizione in una relazione con il verbo. Tipici argomenti sintattici sono il soggetto e l'oggetto diretto; tali argomenti vengono anche chiamati \"argomenti centrali\" o \"argomenti cardine\".\nGli argomenti possono essere obbligatori o facoltativi. Gli argomenti centrali sono ovviamente obbligatori. Se un verbo ha un unico argomento (il soggetto), si dice verbo intransitivo; se ne ha due, \u00e8 transitivo. Alcune lingue (come l'inglese) hanno verbi con tre argomenti (per esempio: \"to give\" o \"to ask\"); il terzo argomento viene definito \"oggetto indiretto\".\nGli argomenti collaterali (non centrali) sono anche chiamati \"argomenti obliqui\" o \"complementi\". Sono per esempio i sintagmi temporali (\"questa mattina\"), di luogo (\"a casa\"), di termine (\"a lei\"). Essi sono di solito marcati con delle adposizioni (che possono essere delle preposizioni, come in italiano o delle posposizioni come in giapponese).\nGli argomenti possono essere tolti, aggiunti, modificati e sostituiti in modi differenti usando per esempio la diatesi passiva, antipassiva o attiva, un morfema applicativo, un'incorporazione ecc.\nLe lingue possono marcare gli argomenti di un verbo usando i casi (come in latino), la tipologia sintattica (come in italiano) o entrambi, nonostante alcune lingue facciano affidamento esclusivamente, o comunque in modo sostanziale, al contesto per evitare disambiguit\u00e0 (come il cinese, il giapponese o il coreano).\nArgomenti semantici.\nGli argomenti sono di solito visti dal punto di vista sintattico. Tuttavia, i verbi possono avere argomenti semantici, che potrebbero non corrispondere a quelli sintattici.\nNegli enunciati concreti vengono realizzati soltanto gli argomenti sintattici, ma gli argomenti semantici possono essere dedotti dal significato della proposizione.\nTipici argomenti semantici possono essere l'agente e il paziente. Molti verbi possono avere anche altri argomenti semantici. Le lingue si distinguono anche osservando quali argomenti semantici devono apparire obbligatoriamente pure essendo argomenti sintattici collaterali.\nPer esempio, il verbo italiano \"mettere\" richiede tre argomenti sintattici per formare frasi di senso compiuto, ovvero il soggetto, l'oggetto e un complemento di luogo: \"Marco mise il libro nella scatola\". Ha anche tre argomenti semantici: l'agente, il thema e lo scopo. Nel giapponese, invece, il verbo \"oku\" (mettere) ha gli stessi argomenti semantici dell'italiano, ma differenti argomenti sintattici, poich\u00e9 non ne richiede tre, ma soltanto due: \"Kare ga hon o oita\" (\"egli mise il libro\"). L'equivalente frase italiana, sebbene grammaticalmente corretta, non avrebbe un senso compiuto senza l'indicazione di luogo.\nIl verbo \"mangiare\" ha due argomenti semantici, l'agente (colui che mangia) e il paziente (ci\u00f2 che viene mangiato), ma solo uno \u00e8 richiesto a livello sintattico (il soggetto) e solo opzionalmente un secondo argomento sintattico (l'oggetto). \u00c8 corretto dire quindi sia \"Il bambino mangia la mela\" ma anche semplicemente \"Il bambino mangia\".\nMolte lingue contemplano proposizioni impersonali, nelle quali il verbo pu\u00f2 presentarsi senza nessun argomento centrale (per esempio l'italiano \"\"piove\" o lo spagnolo \"llueve\"\"). Altre, richiedono sempre almeno un argomento sintattico, anche se \"obsoleto\" come l'inglese \"\"it rains\" o il francese \"Il pleut\"\".\nI cambiamenti di diatesi, come la diatesi passiva, possono cambiare la valenza di un argomento con un'altra, ma l'argomento semantico rimane com'era. Si confrontino le seguenti frasi:\nIn entrambi i casi, gli argomenti semantici sono \"il bambino\" (l'agente) e \"la torta\" (il paziente), ma la prima frase ha come argomenti il soggetto e l'oggetto, mentre la seconda frase ha come argomenti il soggetto e il complemento d'agente."}
{"id": "1245045", "revid": "1305772", "url": "https://it.wikipedia.org/wiki?curid=1245045", "title": "Fredy Guar\u00edn", "text": "Caratteristiche tecniche.\nGiocatore forte fisicamente, \u00e8 dotato di buone qualit\u00e0 tecniche, possiede inoltre un ottimo tiro potente dalla distanza. Grintoso e combattivo, pu\u00f2 ricoprire pi\u00f9 ruoli in mezzo al campo, come il trequartista o la mezz'ala.\nCarriera.\nClub.\nInizi, Porto.\nDopo gli esordi in patria, prima nell'Atl\u00e9tico Huila e successivamente nell'Envigado, viene ceduto in prestito prima nel 2005 agli argentini del Boca Juniors e poi nel 2006 ai francesi del Saint-\u00c9tienne, i quali la stagione successiva lo riscattano. Rimane in Ligue 1 per 2 anni prima di essere ceduto al Porto, nella Primeira Liga portoghese.\nNella stagione 2010-2011, l'ultima disputata con la squadra portoghese, vince l'Europa League e la Primeira Liga. La cessione di Raul Meireles al permette all'allenatore Andr\u00e9 Villas-Boas di utilizzare Guarin con pi\u00f9 continuit\u00e0, soprattutto nella seconda met\u00e0 di stagione e nelle fasi finali dell'Europa League. Il colombiano realizza 5 reti in campionato e 4 in Europa League, nella cui finale contro il Braga fornisce l'assist per il gol decisivo di Radamel Falcao. In 3 anni e mezzo con la maglia dei \"Drag\u00f5es\" ha giocato in totale 116 partite e segnato 21 gol.\nInter.\nIl 31 gennaio 2012 si trasferisce in prestito all'Inter per 1,5 milioni di euro. L'accordo prevede la possibilit\u00e0 di acquistarlo a titolo definitivo per 11,5 milioni (il riscatto avverr\u00e0 poi a fine stagione). Le visite mediche evidenziano per\u00f2 una lesione al polpaccio destro non perfettamente guarita dovuta a un infortunio rimediato con la Nazionale a novembre e alla ricaduta del mese successivo. Il 1\u00ba aprile, dopo lo stop dovuto all'infortunio al quadricipite femorale, esordisce in Serie A contro il Genoa subentrando a Dejan Stankovi\u0107 al 60\u00ba. Nel corso della partita, vinta 5-4 dall'Inter, si procura il rigore che viene trasformato per il 5-3.\nIl 30 agosto 2012 realizza la sua prima rete in nerazzurro nell'incontro dei play-off di Europa League contro il Vaslui, terminato 2-2. Il 31 ottobre segna il primo gol in Serie A nella vittoria per 3-2 contro la Sampdoria. Il 21 febbraio 2013 segna la sua prima doppietta con la maglia dell'Inter nello 0-3 contro il Cluj in Europa League.\nNel settembre del 2014 indossa per la prima volta la fascia da capitano dell'Inter nella sfida contro il Dnipro di Europa League indossandola poi anche in altre partite di campionato date le assenze di Ranocchia e Nagatomo. Nel febbraio del 2015 segna la sua prima doppietta in Serie A nella vittoria per 1-4 contro l'Atalanta procurandosi peraltro il rigore dello 0-1 e servendo l'assist per il gol di Rodrigo Palacio. Il 10 maggio subisce una lesione di primo grado della giunzione mio-tendinea del retto femorale nel corso della sfida vinta 1-2 contro la Lazio, terminando cos\u00ec in anticipo la propria stagione.\nNella stagione 2015-2016, la sua ultima all'Inter, \u00e8 vice-capitano di Icardi sostituendolo gi\u00e0 alla seconda giornata in Carpi-Inter 1-2. Il 13 settembre realizza la sua prima rete nel derby di Milano, decidendo la stracittadina in favore dei nerazzurri.\nTotalizza complessivamente, in quattro anni con la maglia dell'Inter, 141 presenze e 23 gol in tutte le competizioni.\nShangai Shenhua e Vasco da Gama.\nIl 27 gennaio 2016 la societ\u00e0 cinese Shanghai Shenhua ufficializza sul proprio sito la firma del giocatore, che \u00e8 stato pagato 12 milioni di euro.\nIn tre anni e mezzo con il club cinese, mette insieme 100 presenze, segnando 28 reti tra campionato, Coppa della Cina (vincendola nel 2017), AFC Champions League e Supercoppa di Cina. Il 17 luglio 2019 rescinde il proprio contratto in anticipo di cinque mesi.\nIl 27 settembre dello stesso anno firma per i brasiliani del Vasco da Gama. Mette insieme 15 presenze e 3 gol in tutto e nel settembre del 2020 rescinde il contratto con il club per alcune divergenze rimanendo svincolato.\nMillonarios.\nIl 30 dicembre 2020 viene ingaggiato dal , club di Bogot\u00e0, tornando cos\u00ec nel campionato colombiano a 15 anni di distanza dall'ultima esperienza trascorsa tra le file dell'.\nNazionale.\nHa fatto parte dell'Under-20 colombiana ed \u00e8 stato convocato per la Gold Cup 2005, senza mai scendere in campo. Il 24 maggio 2006, esordisce con la nazionale maggiore, di cui \u00e8 stato per molti anni, uno dei pilastri insieme ai connazionali Radamel Falcao e James Rodr\u00edguez. Il 26 marzo 2011, ha segnato la sua prima rete con la maglia dei \"Los Cafeteros\" nell'amichevole vinta per 2-0 contro l'. Successivamente, ha preso parte alla Copa Am\u00e9rica tenutasi in Argentina, in cui la Colombia \u00e8 stata eliminata ai quarti dal .\nDisputa diverse partite delle qualificazioni per il ; la Colombia accede agevolmente alla fase finale della manifestazione, giungendo seconda nel girone sudamericano dopo il pareggio (3-3) contro il . Ai mondiali in Brasile, il CT Pekerman lo tiene in panchina nei primi due incontri e lo fa esordire nella gara vinta 4-1 contro il . Entra a risultato acquisito nella vittoriosa partita contro l', che consente per la prima volta alla Colombia di qualificarsi per i quarti di finale di un mondiale. Disputa l'intero incontro successivo, in cui la squadra viene eliminata perdendo 2-1 contro i padroni di casa del .\nControversie.\nIl 1\u00ba aprile 2021 il colombiano viene arrestato in seguito a una rissa in famiglia. Pare che fosse sotto effetto di droghe e alcool. Il calciatore, durante gli scontri con le forze dell'ordine ha anche ferito un poliziotto.\nStatistiche.\nPresenze e reti nei club.\n\"Statistiche aggiornate al 6 luglio 2019\"."}
{"id": "1245046", "revid": "53669", "url": "https://it.wikipedia.org/wiki?curid=1245046", "title": "Henry pioggia di sangue", "text": ""}
{"id": "1245047", "revid": "30232", "url": "https://it.wikipedia.org/wiki?curid=1245047", "title": "Mason Rocca", "text": ""}
{"id": "1245049", "revid": "293377", "url": "https://it.wikipedia.org/wiki?curid=1245049", "title": "Emmanuel Sanon", "text": "Caratteristiche tecniche.\nCalciatore di buone qualit\u00e0 e buona tecnica, era dotato di una struttura fisica dalla imponente muscolatura.\nCarriera.\nClub.\nDopo i Mondiali 1974 venne acquistato dalla societ\u00e0 belga del K. Beerschot VAV, in cui rimase fino al 1980 vincendo nel 1979 la coppa del Belgio (lo stesso Sanon ricopr\u00ec un ruolo determinante nell'azione del goal decisivo della finale del trofeo). Dopo l'esperienza in Belgio, Sanon si trasfer\u00ec negli Stati Uniti dove gioc\u00f2 nei San Diego Sockers.\nNazionale.\n\u00c8 il miglior realizzatore della sua nazionale, con 47 gol realizzati nelle gare ufficiali. Ai Campionati del Mondo di Germania del 1974, in cui rappresent\u00f2 per la prima volta le Antille, realizz\u00f2 due reti, le sole della sua nazionale, all' e all'. Il suo gol all'Italia interruppe il record di imbattibilit\u00e0 in nazionale di Dino Zoff, che durava da undici partite.\nDopo il ritiro.\nDopo il suo ritiro dal calcio giocato (avvenuto a causa di un grave infortunio al ginocchio) rimase nell'ambiente, diventando allenatore e ricoprendo per qualche tempo il ruolo di commissario tecnico della nazionale haitiana. Risiedette negli Stati Uniti (in cui divenne cittadino onorario di Miami, consegu\u00ec una laurea \"honoris causa\" e scrisse un libro autobiografico intitolato \"Toup pou yo\").\n\u00c8 morto il 21 febbraio 2008 all'et\u00e0 di 56 anni a causa di un cancro al pancreas. In seguito alla sua morte il Don Bosco, squadra con la quale Sanon aveva esordito, decise di ritirare la maglia numero 10."}
{"id": "1245051", "revid": "287204", "url": "https://it.wikipedia.org/wiki?curid=1245051", "title": "Antipapismo", "text": "Lantipapismo o anticattolicesimo \u00e8 l'opposizione ideologica, la critica o l'ostilit\u00e0 verso le posizioni dottrinali e/o politiche del papa, della Chiesa cattolica e della gerarchia ecclesiastica; a seconda dei casi e dei vari contesti, il termine pu\u00f2 indicare anche o solamente forme di discriminazione e persecuzione violenta dei cattolici, cio\u00e8 i cristiani laici che aderiscono alle pratiche e alla fede del cattolicesimo romano.\nOrigini e storia del fenomeno.\nRiforma protestante e anglicana.\nGermania.\nLe origini del fenomeno antipapista possono essere fatte risalire al XVI secolo, durante il papato di Leone X, i costumi della cui corte furono una delle concause della nascita della Riforma: il monaco agostiniano tedesco Martin Lutero, autore di pesanti critiche contro la corruzione morale ed economica della Chiesa di Roma (e a seguito delle quali ricevette la bolla di scomunica dallo stesso Leone X), descrisse il Papa come l'Anticristo e la stessa Chiesa cattolica come la \"Prostituta di Babilonia\" vaticinata nel Libro dell'Apocalisse.\nTali dichiarazioni di Martin Lutero vennero trasferite nella liturgia di alcune confessioni riformate, tanto da divenire una professione di fede. Riporta infatti la professione di fede di Westminster, recitata dai fedeli anglicani, che il capo della Chiesa \u00e8 Ges\u00f9 Cristo, e che il papa non pu\u00f2 quindi esserlo, in quanto peccatore e figlio della perdizione. La confessione di fede battista di Londra del 1689 (calvinista) recita nei suoi punti essenziali che, ribadito il ruolo di Ges\u00f9 Cristo come capo della Chiesa, il papa \u00e8 escluso dal ruolo di guida in quanto espressamente definito \u201cAnticristo\u201d.\nInghilterra.\nIn Inghilterra, invece, il fenomeno antipapista ebbe origine con lo scisma anglicano di Enrico VIII (1534): gi\u00e0 prima di lui diversi sovrani inglesi si erano opposti al sistema di tassazione del clero operato da Roma, ed Enrico VIII colse l'occasione del diniego del papa Clemente VII di concedergli il divorzio dalla moglie Caterina d'Aragona per fare approvare dal parlamento alcune norme che svincolavano il clero inglese dall'autorit\u00e0 papale per porla in capo alla Corona. Nel 1534, poi, fu approvato l\"Atto di Supremazia\" (\"Act of Supremacy\") con il quale la Corona inglese veniva dichiarata la massima autorit\u00e0 religiosa d'Inghilterra, e di conseguenza ogni qualsiasi atto di fedelt\u00e0 o sottomissione al papa sarebbe stato considerato tradimento (cosa questa che port\u00f2 all'esecuzione di Tommaso Moro).\nTale \"Atto\", soppresso nel 1554 da Maria Tudor (figlia di Enrico VIII e di Caterina d'Aragona), fervente cattolica e soprannominata \"Maria la Sanguinaria\" (\"Bloody Mary\") per via delle feroci persecuzioni operate nei confronti dei protestanti a seguito dei suoi tentativi per ripristinare il cattolicesimo in Inghilterra, fu reintrodotto da Elisabetta I (figlia dello stesso Enrico VIII e di Anna Bolena) nel 1559. La condanna a morte per cospirazione decretata da Elisabetta nei confronti di sua cugina, Maria Stuarda (al centro di un complotto per uccidere la regina, da lei definita \"la bastarda\" in quanto figlia del matrimonio considerato illegittimo con Anna Bolena), regina di Scozia e appoggiata dalla casa regnante di Francia, pose definitivamente fine a qualsiasi tentativo di reintrodurre il cattolicesimo come religione di Stato in Inghilterra.\nDurante il regno di Elisabetta I, le persecuzioni operate in precedenza da sua sorella Maria la Sanguinaria nei confronti dei protestanti furono sfruttate in chiave propagandistica contro i papisti (cos\u00ec venivano definiti i cattolici in Inghilterra) nel \"Libro dei Martiri\" di John Foxe (\"Foxe's Book of Martyrs\"). Nel 1571 il sinodo dei vescovi anglicani stabil\u00ec che il \"Libro\" dovesse venire esposto per pubblica lettura in tutte le cattedrali e in tutte le abitazioni del clero, e in molte chiese parrocchiali esso venne esposto di fianco alla Bibbia. Tale libro divenne popolarissimo soprattutto tra i Puritani inglesi e lo rimase fino al XIX secolo, anche se la trattazione invero partigiana aliment\u00f2 in senso negativo i pregiudizi verso il cattolicesimo al di l\u00e0 della critica alle numerose persecuzioni da quest'ultimo messe in atto (direttamente dal papato oppure da sovrani cattolici), in Inghilterra e nel resto d'Europa.\nA peggiorare ulteriormente il clima di ostilit\u00e0 ormai palese tra cattolici da una parte, e anglicani e protestanti dall'altra, vi fu il tentativo di Pio V di delegittimare Elisabetta con una bolla (\"Regnans in Excelsis\", 1571) che definiva la regina \"eretica\" e tramite la quale si intendeva sciogliere i cattolici inglesi dal vincolo d'obbedienza alla loro sovrana. Come risultato, tale bolla ebbe solo quello di aumentare la diffidenza di Elisabetta verso i cattolici, considerati politicamente inaffidabili quando non sospetti di infedelt\u00e0 verso la Corona.\nUlteriore motivo di astio verso i cattolici e il papato fu il tentativo di Filippo II di Spagna di dare attuazione pratica alla bolla di Pio V, invadendo l'Inghilterra per sedersi sul trono di Londra, su cui il re di Spagna rivendicava diritti in quanto vedovo di Maria Tudor. Nel 1588 la flotta spagnola, l'Invincibile Armata, mosse verso le Isole Britanniche, ma fu sconfitta e decimata nel Canale della Manica dalle navi anglo-olandesi (altro popolo che si era ribellato al cattolicesimo e all'occupazione spagnola durata quasi un secolo) comandate dall'ammiraglio Francis Drake.\nTale clima ostile gener\u00f2 anche da parte anglicana persecuzioni nei confronti dei cattolici: missionari gesuiti - insieme a laici che ne avevano favorito il tentativo di fuga - vennero giustiziati a Tyburn, presso Londra. La Chiesa cattolica li canonizz\u00f2 come martiri e poco lontano dal luogo della loro esecuzione oggi sorge un convento.\nTra gli altri episodi che acuirono tra gli anglicani e i protestanti inglesi il sentimento antipapista e, pi\u00f9 in generale, anticattolico, vi fu la fallita cospirazione del cattolico Guy Fawkes nota come \"Congiura delle Polveri\" (\"Gunpowder Plot\"): questi, di concerto con altri correligionari, organizz\u00f2 un attentato dinamitardo contro il re Giacomo I e il Parlamento riunito nella Camera dei Lord nella sessione d'apertura del 1605: il complotto fu scoperto in tempo per impedire che le polveri esplodessero; ugualmente influente sull'immaginario collettivo fu il Grande incendio di Londra del 1666, che qualcuno attribu\u00ec ai cattolici (sebbene non vi sia alcuna evidenza al riguardo) in base al fatto che una mano ignota aveva inciso sul monumento commemorativo di tale incendio una dichiarazione, che ascriveva la paternit\u00e0 del disastro a un non meglio identificato \u201cfanatico papista\u201d. A inasprire il clima da parte anglicana, infine, vi fu l'invenzione di un complotto papista da parte di Titus Oath, che denunci\u00f2 a un magistrato anglicano un piano ordito da alcuni cattolici per uccidere il re e sostituirlo con un papista che avrebbe reintrodotto l'obbedienza a Roma nel regno. Tale montatura port\u00f2 alla condanna a morte di almeno 15 persone con l'accusa di tradimento, prima che venisse scoperta e Oath venisse imprigionato.\nLe ragioni alla base del fiero sentimento anticattolico che permeava il Regno Unito di quell'epoca sono riassunte da William Blackstone nei suoi \"Commentari sulle leggi inglesi\" (\"Commentaries on the Laws of England\"):\nIl nocciolo dell'accusa, quindi, \u00e8 che i cattolici costituivano un \"Imperium in imperio\", una quinta colonna che riservava maggior obbedienza al papa che non alle leggi del proprio Stato. A seguito di ci\u00f2, un \"corpus\" di leggi penali fu emanato per limitare i diritti civili e politici dei cattolici che non riconoscessero l'autorit\u00e0 del re sopra ogni altra. Con la loro emancipazione nel 1829 tali leggi furono in seguito abrogate.\nNonostante la fine di tali limitazioni legali, tuttavia, rimase un diffuso pregiudizio verso i cattolici per tutto l'Ottocento, acuito dall'esodo in Inghilterra degli irlandesi che cercavano di sfuggire alla Grande carestia di met\u00e0 secolo. A tutt'oggi i membri della famiglia reale britannica perdono qualsiasi prerogativa di successione al trono qualora si convertano al cattolicesimo, come previsto dall'Act of Settlement, 1701 (\"Legge di Successione del 1701\"), ma con il successivo \"Succession to the Crown Act 2013\" (legge di Successione alla Corona del 2013) non perdono pi\u00f9 i loro diritti nel caso in cui sposino un cattolico.\nIrlanda.\nLa maggioranza cattolica dell'isola d'Irlanda fu soggetta a vessazioni inglesi fin dallo scisma di Enrico VIII. Tale atteggiamento si inaspr\u00ec allorquando Elisabetta I - e il suo successore Giacomo I - decisero di smantellare il sistema sociale basato sul clan per instaurare quello statale inglese. Vi furono espropri dei latifondi, attuati sia tramite conversione all'anglicanesimo dell'aristocrazia terriera anglo-irlandese, oppure tramite confische. Molti cattolici irlandesi vennero spossessati delle loro terre, le quali furono assegnate a coloni provenienti dalla Gran Bretagna (va detto tuttavia che anche Maria la Sanguinaria si era gi\u00e0 resa attrice a sua volta di una colonizzazione simile in Irlanda, sebbene di stampo cattolico invece che anglicano).\nLo spossessamento continu\u00f2 anche durante il breve periodo repubblicano di Oliver Cromwell, il quale assegn\u00f2 ai veterani di guerra inglesi ampi possedimenti in Irlanda quale ricompensa per i loro servizi allo Stato. L'Irlanda and\u00f2 incontro a un rapido spopolamento degli indigeni sia per via dei massacri commessi per sottomettere l'isola - che per le emigrazioni di massa, che durarono fino al XIX secolo, sia verso l'Europa continentale che, pi\u00f9 frequentemente, verso l'America settentrionale.\nL'opera di colonizzazione britannica provoc\u00f2 anche un'alterazione demografica, etnica e culturale dell'isola: si form\u00f2 una classe dirigente anglicana e protestante fedele a Londra, che lasci\u00f2 fuori dalle leve del potere la popolazione cattolica. La vecchia struttura ancora basata sui rapporti familiari fu smantellata e furono introdotte nuove forme giuridiche di propriet\u00e0 privata, commercio e credito. Furono bandite anche forme di espressione della religione cattolica, e scuole ed edifici cattolici furono chiusi ed espropriati.\nCon il citato atto di emancipazione del 1829 le cose cambiarono anche in Irlanda, e i cittadini di religione cattolica divennero eleggibili al parlamento britannico; ma le modificazioni sociali avevano fatto s\u00ec che vi fossero significative presenze protestanti e unioniste soprattutto nel nord dell'isola (l'odierna Irlanda del Nord). Anche dopo l'indipendenza e la nascita della Repubblica d'Irlanda (1921) il conflitto nell'Irlanda del Nord, rimasta al Regno Unito, tra i cattolici filo-repubblicani e i protestanti e gli anglicani unionisti port\u00f2 a una lunga stagione di atti terroristici a opera di ambo le parti, segnatamente gli unionisti ispirati dal reverendo anglicano Ian Paisley da un lato e l'IRA dal lato cattolico. Solo negli ultimi anni si \u00e8 addivenuti a una pacifica risoluzione del sanguinoso conflitto tra le due parti etnico-religiose in causa.\nScozia.\nCon l'adesione nel 1560 alla Riforma, anche la Scozia usc\u00ec dalla sfera d'influenza di Roma e istitu\u00ec una chiesa nazionale, di stampo calvinista. A differenza della Chiesa Anglicana, quella scozzese non divenne tuttavia Chiesa di Stato. Lo scisma scozzese dal cattolicesimo, comunque, acu\u00ec maggiormente la separazione e il clima di ostilit\u00e0 verso la Chiesa cattolica in Gran Bretagna. Anche gli anglicani di Scozia tuttavia non furono esenti da attacchi ostili, a seguito del tentativo di Carlo I di riformare la Chiesa scozzese: i tentativi di riforma furono rigettati in quanto ritenuti troppo affini - nei sacramenti e nel rito - a quelli cattolici.\nA partire dalla seconda met\u00e0 del XIX secolo il flusso migratorio di irlandesi verso la Gran Bretagna aument\u00f2 considerevolmente, e anche in Scozia i cattolici vennero per lungo tempo trattati alla stregua di cittadini di rango inferiore. Ancora oggi, le due squadre di calcio pi\u00f9 importanti di Scozia, il Celtic e i Rangers, entrambe di Glasgow, conservano uno zoccolo duro di tifoseria connotato religiosamente e politicamente: cattolico e filo-irlandese quello dei Celtic, protestante e nazionalista quello dei Rangers. In passato vi furono problemi di ordine pubblico anche molto seri a causa di ci\u00f2 (la Coppa di Scozia del 1909 non fu assegnata a causa dei gravi incidenti causati dalle tifoserie delle due squadre, impegnate nella finale), anche se negli ultimi anni, con nuove immigrazioni da altre parti d'Europa e nuove politiche tendenti a combattere la faziosit\u00e0 sugli spalti e fuori, la rivalit\u00e0 ha perso le sue connotazioni pi\u00f9 estreme per limitarsi solo all'ambito sportivo, sebbene ancora negli anni ottanta fosse possibile rischiare una rivolta a Glasgow per mano di entrambe le tifoserie a causa dell'ingaggio da parte dei Rangers di un calciatore cattolico di grido, Mo Johnston, visto come un tradimento dai tifosi del Celtic e un affronto alla tradizione da quelli dei Rangers.\nIl Nuovo Mondo e il \u201cMuro di separazione\u201d tra Stato e Chiesa.\nLe nuove colonie in America e la nascita degli Stati Uniti.\nLa colonizzazione del continente nordamericano, iniziata a partire dal XVII secolo, fu di carattere prevalentemente protestante, a opera dei cosiddetti \u201cPadri Pellegrini\u201d che nel 1620 sbarcarono nell'odierno Massachusetts: questi, provenienti dall'Inghilterra e dai Paesi Bassi, avevano lasciato i loro Paesi d'origine al fine di stabilirsi in un posto ove potessero preservare la propria identit\u00e0 culturale e religiosa.\nLe successive ondate di immigrazione nel continente - in stragrande maggioranza provenienti dall'Inghilterra e altri Paesi che avevano aderito alla Riforma - portarono alla commistione di diverse confessioni riformate, cosa questa che indusse un secolo e mezzo pi\u00f9 tardi i padri fondatori degli Stati Uniti che avevano firmato la Dichiarazione di indipendenza dalla madrepatria (4 luglio 1776) a proporre, nella istituenda Costituzione (1788), un \u201cmuro di separazione\u201d (lett. \"\u201cWall of Separation\u201d\") tra Stato e qualsivoglia Chiesa. La proposta fu inserita nel Primo Emendamento della Costituzione, e oggi \u00e8 nota come \"Establishment Clause\". Alla lettera recita che \u00abIl Congresso non potr\u00e0 istituire alcuna religione di Stato\u00bb, mentre il comma successivo, chiamato \"Free Exercise Clause\", aggiunge \u00abn\u00e9 potr\u00e0 impedire il libero esercizio di qualsivoglia religione\u00bb. Con tali due commi inseriti nel dettato costituzionale, gli Stati Uniti diventavano la prima nazione moderna in cui l'autorit\u00e0 statale rimaneva neutrale di fronte alla professione di fede - o a nessuna professione - dei suoi cittadini e non faceva distinzioni o concedeva privilegi a seconda del culto praticato; inoltre non prevedeva alcuna religione di Stato.\nFenomeni di ostilit\u00e0 antipapista negli Stati Uniti.\nI Padri Pellegrini, oltre alla loro religione, avevano portato seco anche le loro convinzioni sul papato. Tali idee permearono anche la cultura religiosa delle nuove colonie e anche una volta formatosi uno Stato indipendente, con una Costituzione che non faceva distinzioni formali tra qualsivoglia culto religioso e ne assicurava a ciascuno la libera professione, rimasero profonde divisioni tra cattolici e protestanti.\nL'ostilit\u00e0 si rifaceva da un lato al presupposto religioso della polemica di Lutero contro il papa (definito, come detto, l'Anticristo), e dall'altra a quello politico, esplicitato pi\u00f9 di un secolo dopo in Inghilterra nei citati \"Commentaires\", per il quale la gerarchia cattolica, tramite l'obbedienza imposta ai suoi fedeli anche fuori dai confini nazionali, era vista come colei che li manovrava come pedine per estendere i suoi privilegi medievali in tutto il mondo.\nCon l'entrata in vigore della Costituzione caddero le vecchie leggi che istituivano pubbliche liste di proscrizione ai cattolici nelle tredici colonie federate. Ma anche dopo l'approvazione della Costituzione, o nelle more di essa, vi fu chi cerc\u00f2 di prevenire l'insorgenza di supposte \u201cquinte colonne\u201d nell'amministrazione pubblica americana: John Jay, uno dei firmatari della Dichiarazione d'Indipendenza, sollecit\u00f2 nel 1788 il parlamento di New York a emanare una legge che richiedesse a tutti i funzionari pubblici di quello Stato di non riconoscere qualsiasi autorit\u00e0 straniera \u00abin qualsiasi campo, sia religioso che civile\u00bb.\nLe continue ondate che, a partire dall'Ottocento, portarono in America migranti da Paesi a forte connotazione cattolica, causarono allarmismo nella popolazione residente, preoccupati dall'influsso che i cattolici potessero avere sulla societ\u00e0. Il movimento xenofobo (\"nativista\") che nacque per reazione a ci\u00f2, e che assunse grande rilevanza negli anni quaranta del secolo, diede vita a vessazioni, incendi di varie propriet\u00e0 della Chiesa cattolica, e talora all'omicidio di cattolici. Il pregiudizio era alimentato dalla convinzione diffusa che i cattolici operassero per distruggere la cultura degli Stati Uniti. Agli irlandesi fu addossata la colpa dell'aumento delle tasse nel Paese e lo spargimento di malavita e malattie.\nL'espressione politica del movimento xenofobo fu l\"Unione Nazionale\" (\"National Union\"), anche detta \"Non so nulla\" (\"Know Nothing Party\"). Tale nome derivava dallo slogan del suddetto partito, che recitava: \"I know nothing but my Country, my whole Country, nothing but my Country\" (\"Non conosco nulla a parte il mio Paese, tutto il mio Paese, null'altro che il mio Paese\"), nato nel 1848 a seguito della notizia del fallimento delle lotte d'indipendenza in Europa, di cui fu incolpata l'influenza che Pio IX aveva sulle potenze imperiali (in \"primis\" l'Austria-Ungheria), fedeli al papa. Tale partito, che aveva nel suo programma la condanna della Chiesa cattolica, arriv\u00f2 anche a esprimere un proprio candidato indipendente alla Casa Bianca, Millard Fillmore, gi\u00e0 13\u00ba presidente dal 1850 al 1853, che tuttavia non riusc\u00ec a farsi rieleggere.\nAlla met\u00e0 del secolo, i cattolici avevano la maggioranza relativa nel Paese, e tra il 1860 e il 1890 triplicarono per via delle immigrazioni, raggiungendo il numero di 7 milioni al trapasso di secolo. Ci\u00f2 fu dovuto principalmente all'arrivo di numerosi irlandesi e, soprattutto, italiani. Questo caus\u00f2 una crescente influenza politica e culturale sulla societ\u00e0 americana e, dall'altro lato, un crescente timore per una supposta minaccia cattolica.\nCon l'avvento del XX secolo, quando la maggioranza protestante si rese conto che i cattolici non avevano intenzione di controllare il governo, l'animosit\u00e0 scem\u00f2, anche se per tutto il secolo a venire rimase un certo timore: ad esempio, nel 1928, la candidatura di un cattolico, Al Smith, alla presidenza degli Stati Uniti fu contestata fortemente (voci dell'epoca sostenevano che se Smith fosse stato eletto, il papa avrebbe messo piede nella Casa Bianca e i protestanti sarebbero stati privati della cittadinanza).\nNel 1949, Paul Blanshard (1892-1980), un giornalista statunitense di famiglia protestante ed egli stesso gi\u00e0 socialista e, successivamente, ateo militante, diede alle stampe un libro che raccoglieva numerosi articoli da lui scritti contro la Chiesa cattolica sul quotidiano \"The Nation\", per il quale fu corrispondente a Roma negli anni cinquanta. La tesi principale del libro era che la Chiesa cattolica fosse un potere subdolo, ostile, antidemocratico e nemico della libert\u00e0 di parola e di religione:\nIl libro vendette quasi subito 300.000 copie ed ebbe forti ripercussioni politiche, in quanto influenz\u00f2 la bocciatura di un progetto di legge federale che mirava a fare ottenere fondi alle scuole cattoliche per i loro servizi accessori. La vedova del presidente Franklin Delano Roosevelt, Eleanor, si scagli\u00f2 pubblicamente contro il cardinale Spellman su tale tema. Due anni pi\u00f9 tardi, Blanshard sottoline\u00f2 \u00abla fondamentale somiglianza tra il Vaticano e il Cremlino\u00bb, in un ulteriore sforzo di mostrare come il cattolicesimo, cos\u00ec come il comunismo, fosse incompatibile con gli ideali americani. Nel suo necrologio \u00e8 riportata una sua frase di qualche anno prima, in cui sosteneva che \u00abil cristianesimo \u00e8 talmente pieno di falsit\u00e0 che ogni uomo onesto dovrebbe ripudiarlo in blocco e diventare ateo\u00bb.\nOpposizione al papato nei Paesi cattolici.\nA partire dal XVIII secolo anche nei Paesi di tradizione cattolica, che non aderirono alla Riforma e che furono altres\u00ec interessati dalla controriforma successiva al concilio di Trento, inizi\u00f2 a farsi strada una corrente di pensiero che sosteneva l'affrancamento dall'autorit\u00e0 morale del papato sopra i sovrani cattolici e la non ingerenza del potere ecclesiastico negli affari civili (parlandosi in questo caso, pi\u00f9 propriamente, di \"anticlericalismo\").\nFrancia.\nStoricamente, il momento che segn\u00f2 la discontinuit\u00e0 dell'influenza papale sulla vita politica francese (tramite il re \"defensor fidei\") fu la Rivoluzione (1789), la quale, ispirata dalle teorie illuministiche di numerosi pensatori e filosofi (primo tra tutti Voltaire), riform\u00f2 radicalmente il sistema politico di quel Paese: fu introdotto il parlamentarismo, la Chiesa fu esautorata da qualsiasi ruolo pubblico e le furono tolti i privilegi fiscali e di propriet\u00e0 di cui godeva fino ad allora; la trasformazione fu cos\u00ec profonda che anche dopo Napoleone e la Restaurazione e nonostante la Francia si fosse fatta garante della difesa dello Stato Pontificio fino al 1870, nel 1905 fu emanata una legge, tuttora vigente, la \"\" (\"Legge del 9 dicembre 1905 riguardante la separazione tra Chiese e Stato\") che sanc\u00ec anche in maniera formale l'assoluta laicit\u00e0 dello Stato.\nTale legge giungeva alla fine di un ventennio turbolento, che aveva visto una profonda divisione tra la Francia cattolica e filo-monarchica e quella laica e socialista, repubblicana, in cui si era rischiato un colpo di Stato per mano del generale Mac-Mahon, appoggiato dalla nobilt\u00e0 e dal clero, e viva era la memoria del recente \"Affaire Dreyfus\", in cui un ufficiale ebreo dell'esercito era stato accusato di spionaggio, degradato e condannato, prima che il famoso \"J'accuse!\u2026\" di \u00c9mile Zola (1898) portasse alla riapertura dell'inchiesta, alla scoperta del vero colpevole di spionaggio e alla conferma che la condanna a Dreyfus era stata pesantemente influenzata da latente antisemitismo presente negli ambienti politici e militari filo-monarchici. Lo scandalo che ne segu\u00ec ebbe conseguenze anche sulla vita pubblica francese: pi\u00f9 tardi si sarebbe scoperto che, per reazione all'episodio, nel biennio 1904-1905 il ministro della Guerra Louis Andr\u00e9 si era adoperato per impedire promozioni e avanzamenti di carriera al personale civile e militare di manifesta fede cattolica.\nLa citata legge del 1905, nel suo punto pi\u00f9 qualificante recita: \"\u00abLa R\u00e9publique ne reconna\u00eet, ne salarie ni ne subventionne aucun culte\u2026\u00bb\" (\"\u00abLa Repubblica non riconosce, n\u00e9 stipendia n\u00e9 sovvenziona alcun culto\u2026\u00bb\"). Da tale legge discesero anche la non validit\u00e0 dei matrimoni celebrati da autorit\u00e0 diversa da quella civile, la legalizzazione del divorzio e l'abrogazione formale di qualsivoglia religione di Stato. I culti furono dichiarati per legge \u201cattivit\u00e0 culturali\u201d e le propriet\u00e0 della Chiesa, pena confisca da parte dello Stato, avrebbero dovuto essere trasferite ad apposite istituende associazioni culturali. Ma papa Pio X cerc\u00f2 di sollecitare i cattolici francesi a non collaborare all'attuazione delle nuove leggi che sancivano formalmente la laicit\u00e0 dello Stato, con le encicliche \"Vehementer Nos\" e \"Gravissimo Officii Munere\" e l'allocuzione concistoriale \"Gravissimum\" (tutte del 1906), anche contro le raccomandazioni di che gli avevano suggerito di astenersi dall'ingerenza. Questo atteggiamento da parte della Santa Sede imped\u00ec la costituzione di quelle associazioni culturali che avrebbero potuto assumere la conduzione delle propriet\u00e0 ecclesiastiche e, in mancanza di ci\u00f2, queste ultime passarono allo Stato.\nSpagna.\nCon la proclamazione della repubblica (1931), il potere civile di orientamento liberal-socialista diede vita a una serie di riforme che, tra l'altro, andarono a toccare gli interessi economici che la Chiesa cattolica aveva in Spagna. A livello popolare, vi furono numerosi episodi di intolleranza verso ecclesiastici, fedeli e propriet\u00e0 della Chiesa, con l'uccisione di sacerdoti e l'incendio di numerosi edifici di culto.\nLa guerra civile che ne segu\u00ec vide il generale golpista Francisco Franco, ultraconservatore e fortemente religioso, prendere il potere nel 1939: appoggiato da Hitler e Mussolini, tra i primi atti del suo governo vi fu il ripristino di particolari franchigie alla Chiesa cattolica, tanto che lo stesso dittatore tedesco ebbe a pentirsi di aver sacrificato soldati tedeschi per \u00abripristinare i privilegi feudali del pretume spagnolo\u00bb,\nFranco mor\u00ec nel 1975 e i governi legittimamente eletti a partire dalla fine della dittatura (quasi tutti di ispirazione socialista a parte il periodo popolare di Aznar dal 1996 al 2004) perseguirono politiche di laicizzazione del Paese, non senza suscitare critiche da parte cattolica, che attribuisce tali misure alla volont\u00e0 di sradicare il sentimento cattolico dalla Spagna. Durante il suo mandato come presidente di governo (2004-2011), il socialista Zapatero, ha promosso varie misure legislative al fine di permettere il matrimonio tra persone dello stesso sesso, estendere la ricerca scientifica alle cellule staminali; inoltre ha abrogato l'obbligatoriet\u00e0 dell'insegnamento della religione cattolica, togliendola anche dal gruppo delle materie che concorrono al voto scolastico complessivo.\nItalia.\nPer ragioni culturali, storiche, geografiche e politiche l'Italia \u00e8 stata soggetta, pi\u00f9 di altri Paesi di tradizione cattolica, all'influenza del papato sia in forma indiretta e, almeno fino all'Unit\u00e0 (1861), anche del suo potere temporale, estendentesi in maniera diretta su buona parte dell'Italia centrale (Lazio, Umbria, Marche, Romagna e parte dell'Emilia). Il primo episodio storico di discontinuit\u00e0 del potere temporale \u00e8 senza dubbio la prima Repubblica Romana, nata nel 1798 a seguito dell'occupazione napoleonica di Roma, ma che dur\u00f2 solo un anno. Meno ancora dur\u00f2 la seconda Repubblica Romana, nata nel 1849 nel pieno del Risorgimento che, nel proclamare la caduta del potere temporale del papa (all'epoca Pio IX) si diede come principi ispiratori l'abolizione della pena di morte, il suffragio universale - bench\u00e9 all'epoca solo maschile - e la libert\u00e0 religiosa. Il carattere sostanzialmente antipapista - e non genericamente antireligioso - si evince dal motto inscritto nel campo bianco della bandiera della Repubblica (sostanzialmente il Tricolore): \"Dio e Popolo\".\nAntipapista, ma non antireligiosa, era anche Casa Savoia, il pi\u00f9 fiero avversario politico del papato: lo Statuto albertino, promulgato nel 1848 da Carlo Alberto come carta fondamentale del Regno di Sardegna e, successivamente, costituzione del Regno d'Italia fino al 1945, in effetti, riconosceva il cattolicesimo quale sola religione dello Stato.\nI rapporti tra i Savoia e il papato erano gi\u00e0 tesi da quando, nel febbraio del 1848, erano state emanate le Lettere Patenti che emancipavano civilmente i cittadini di religione valdese e, soprattutto, l'atto del 19 giugno dello stesso anno, che emancipava anche gli ebrei. In aggiunta a ci\u00f2, le cosiddette leggi Siccardi (dal nome di Giuseppe Siccardi, ministro della giustizia del governo D'Azeglio), emanate nel 1850, abrogarono il \"foro ecclesiastico\" (un tribunale separato per gli ecclesiastici) consegnando quindi i membri del clero che si fossero macchiati di reati al tribunale secolare; il \"diritto di asilo\", eliminando quindi l'immunit\u00e0 di coloro che si rifugiassero dentro una chiesa, e la \"manomorta\", rendendo quindi alienabili o espropriabili i beni ecclesiastici. Nel 1852, per iniziativa dello stesso guardasigilli, fu istituito anche il matrimonio civile, ulteriore motivo di frizione con la Santa Sede. Nel 1855 Pio IX eman\u00f2 un'enciclica, la \"Cum saepe\", con la quale criticava le leggi Siccardi e invitava i cattolici del Regno di Sardegna a disattenderle. Ma la risposta dei Savoia fu ferma: l'arcivescovo di Torino, Luigi Fransoni, per aver incitato il clero del Regno a disobbedire a quanto stabilito dalle nuove leggi dello Stato, fu processato e condannato a un mese di reclusione. Successivamente mor\u00ec in esilio a Lione.\nNel 1855 furono aboliti nel Regno di Sardegna diversi ordini religiosi, tra i quali gli agostiniani, carmelitani, certosini, cistercensi, cappuccini, domenicani e benedettini, dichiarati \u00abdi nulla utilit\u00e0 sociale\u00bb; i relativi edifici furono espropriati. La legge fu estesa a tutto il territorio nazionale dopo la III guerra d'indipendenza (1866), allorch\u00e9 il Regno d'Italia necessit\u00f2 di finanze per colmare i disavanzi causati dal conflitto.\nTre anni dopo l'Unit\u00e0 d'Italia, l'enciclica di Pio IX \"Quanta cura\", del 1864, accompagnata dal \"Sillabo\", una serie di proposizioni su alcune novit\u00e0 sociali del periodo (\"Syllabus complectens praecipuos nostrae aetatis errores\", \u00abElenco contenente i principali errori del nostro tempo\u00bb), costitu\u00ec di fatto il momento di maggior distacco della Chiesa cattolica del XIX secolo dalla societ\u00e0 laica: sia nell'enciclica sia nelle proposizioni del \"Sillabo\", infatti, Pio IX condann\u00f2 il relativismo etico e religioso, il liberalismo, il socialismo e il comunismo, lo Stato laico, il monopolio statale dell'istruzione e il matrimonio civile. Per mano dei bersaglieri, il 20 settembre 1870 Roma fu annessa al Regno d'Italia e venne posto fine allo Stato Pontificio, durato pi\u00f9 di mille anni. Ritiratosi in Vaticano, Pio IX raccomand\u00f2 ai cattolici di non partecipare alla vita pubblica del Regno con il suo pronunciamento \"Non expedit\" (1874). La polemica antipapale prosegu\u00ec anche dopo la presa di Roma: negli anni seguenti molte diocesi rimasero senza vescovi per via del mancato gradimento (\"placet\") delle autorit\u00e0 italiane. A livello di circoli intellettuali la polemica trov\u00f2 altre forme: il monumento eretto a Giordano Bruno in Campo de' Fiori a Roma, sul punto dove fu arso al rogo nel 1600; organizzazione di banchetti nei venerd\u00ec di quaresima nei pressi delle Mura Vaticane in scherno del precetto di digiuno cattolico.\nL'ascesa al potere di Benito Mussolini nel 1922 il quale, dopo l'Aventino dei parlamentari del 1925, divenne di fatto dittatore, coincise con la normalizzazione dei rapporti Stato-Chiesa: il Concordato dell'11 febbraio 1929 aboliva di fatto la preesistente Legge delle Guarentigie, istituiva lo Stato della Citt\u00e0 del Vaticano, rendeva il cattolicesimo religione ufficiale di Stato, uniformava il diritto di famiglia civile a quello ecclesiastico (quindi il divorzio non era ammesso) ed esentava gli ecclesiastici dal servizio militare obbligatorio. Pio XI, pochi giorni dopo la firma del trattato, disse di Mussolini che \u00abForse ci voleva anche un uomo come quello che la Provvidenza ci ha fatto incontrare\u00bb. Indipendentemente dalle ragioni sia contro che a favore dei personaggi citati, il principale motivo di frizione tra papato e ambienti liberali \u00e8 l'accusa da parte di questi ultimi verso il primo di avere dato il proprio avallo morale a un regime dispotico e illiberale e, nel caso di Pio XII, di avere sempre levato la sua voce contro una sola delle parti belligeranti (l'Unione Sovietica), rifiutandosi di condannare con un'enciclica il comportamento della Germania nazista, anche nei confronti - talora - degli stessi cattolici, come accadde in Polonia (con il caso di Massimiliano Maria Kolbe).\nL'accordo di villa Madama del 1984), firmato da Bettino Craxi per il governo italiano, aboliva la religione di Stato e introduceva il finanziamento, noto come \"Otto per mille\", il cui aspetto pi\u00f9 controverso \u00e8 quello che eroga i finanziamenti a qualsivoglia assegnatario non gi\u00e0 in funzione delle preferenze eventualmente ricevute, ma in proporzione a esse, ivi conteggiando, quindi, anche le quote non espressamente destinate, che rappresentano circa i due terzi dei contribuenti. La polemica riguarda associazioni che genericamente si contrappongono ai privilegi concessi dal potere politico all'autorit\u00e0 ecclesiastica, ma anche organismi di consumatori che chiedono conto dell'effettiva destinazione dell'uso delle risorse finanziarie incamerate.\nNel XXI secolo il Segretario di Stato Tarcisio Bertone in un'intervista concessa a \"Famiglia Cristiana\" ha denunciato \u00aboscure intenzioni\u00bb da parte dell'UE di \u00abdistruggere la credibilit\u00e0 di istituzioni ecclesiali che sono le pi\u00f9 presenti nella societ\u00e0 e le pi\u00f9 attive nel curarne le ferite\u00bb. La radicale Emma Bonino, tra le pi\u00f9 attive nel denunciare presso le istituzioni europee i vantaggi fiscali goduti dalla Chiesa in Italia, afferm\u00f2 che nel 2007 vi fu un'analoga indagine anche in Spagna e che bisogna tenere distinta la pratica religiosa dagli aiuti di Stato alle istituzioni religiose. L'abitudine di usare argomenti simili in risposta alle critiche era stata gi\u00e0 criticata da Curzio Maltese, in un articolo apparso su \"Repubblica\" quasi due mesi prima della formalizzazione della richiesta di informazioni, quando gi\u00e0 si ventilava che alla fine dell'estate la Commissione avrebbe aperto l'istruttoria: il giornalista scrisse che \u00abC'\u00e8 chi in Italia \u00e8 abituato a ottenere privilegi da qualsiasi governo e autorizzato a non pagare il fisco, ma sul quale nessuno osa moraleggiare. Pena l'accusa di anticlericalismo\u00bb.\nL'opposizione contemporanea e le critiche di \u00abanticattolicesimo\u00bb.\nStati Uniti.\nLa costante critica al papato e, pi\u00f9 in generale, alle posizioni espresse dai cattolici negli Stati Uniti port\u00f2, negli anni cinquanta del XX secolo, a parlare per la prima volta di \u201canticattolicesimo\u201d. \u00abUn diffuso pregiudizio anticattolico sbarc\u00f2 a Jamestown nel 1607 [con i Padri Pellegrini, \"nota\"] e, da allora, fu vigorosamente coltivato in tutte le tredici colonie, dal Massachusetts alla Georgia\u00bb.\nSecondo un'analisi pi\u00f9 recente, la generale accettazione del cattolicesimo in America non avvenne che a partire dagli anni sessanta, con l'avvento di una generazione - figli e nipoti degli immigrati di inizio secolo - di giovani istruiti e assimilati nella cultura del Paese. Purtuttavia, John F. Kennedy (di origine irlandese) dovette fronteggiare, nel corso della sua campagna presidenziale, un antico pregiudizio ostile al cattolicesimo, tanto che a un certo punto dovette pubblicamente replicare alle preoccupazioni generate dalla sua supposta \u201cfedelt\u00e0\u201d al papa. Nonostante la successiva elezione, dai sondaggi condotti da alcuni ricercatori emerse che Kennedy avrebbe potuto essere eletto con pi\u00f9 largo margine se non fosse stato cattolico. Da allora altri politici cattolici di alto livello si sono candidati per la Casa Bianca (l'ultimo, nel 2004, fu il senatore del Massachusetts John Kerry, tra l'altro amico di famiglia dei Kennedy) ma nessuno \u00e8 mai stato eletto presidente.\nNel 1973, per iniziativa del gesuita Virgil C. Blum, nacque a New York la \"Catholic League for Religious and Civil Rights\" (\"Lega Cattolica per i diritti civili e religiosi\", di cui esiste una filiazione italiana, costituita nel 2006), intesa come organizzazione che doveva difendere il diritto dei cattolici di partecipare alla vita pubblica senza diffamazioni o discriminazioni. L'attuale presidente, William A. Donohue, \u00e8 noto per tacciare di anticattolicesimo qualsivoglia manifestazione di critica verso l'operato della Chiesa oppure di qualsiasi personaggio pubblico di cui sia nota la fede cattolica. Famosi sono i suoi scontri con la rivista liberal \"Slate\" su cui scrivono \"columnist\" di grido come Jack Shafer oppure il britannico Christopher Hitchens, a sua volta sempre molto caustico contro la religione in generale e contro i simboli cattolici in particolare. La nascita di un'associazione come la \"Catholic League\" si spiega con il fatto che negli Stati Uniti non esiste alcuna tutela legale automatica del cosiddetto \u201csentimento religioso\u201d, in quanto, in base al Primo e al Quarto Emendamento della Costituzione, esiste piena libert\u00e0 di parola, di espressione del pensiero e di stampa.\nVarie sono le polemiche che hanno visto attrice la Lega Cattolica. Tra di esse, quelle che fecero seguito alla morte di madre Teresa di Calcutta, nel 1997: invitato dalla rete televisiva ABC a commentarne i funerali, Christopher Hitchens espresse pesanti critiche sulla missionaria, stigmatizzandone \u00abla sua falsa umilt\u00e0\u00bb e \u00abil gretto fondamentalismo religioso\u00bb. Immediata fu la reazione di Donohue che critic\u00f2 la ABC per la scelta di chiamare \u00abun noto anticattolico\u00bb come Hitchens, gi\u00e0 famoso, tra l'altro, per un suo libro pesantemente critico, \"La posizione della missionaria\" (1995).\nUn altro elemento di polemica emerse in concomitanza della nota Giornata del Perdono, tenutasi nel corso del Giubileo cattolico del 2000 per iniziativa dell'allora pontefice Giovanni Paolo II: dalle colonne di \"Slate\" il \"columnist\" Jack Shafer scrisse che \u00ab\u2026se in America esiste un pregiudizio anticattolico, ci\u00f2 potrebbe avere a che fare con il comportamento della Chiesa. Proprio lo scorso fine settimana, Sua Santit\u00e0 Giovanni Paolo II ci ha fatto la grazia di scusarsi di fronte al mondo per 2000 anni di malefatte cattoliche\u00bb. Il commento di Donohue fu che esistono, per i pi\u00f9 svariati e irrazionali motivi, innumerevoli pregiudiz\u00ee: omofobia, antisemitismo, razzismo, che vengono tutti condannati, ma l'unico pregiudizio che continua a essere promosso da gente istruita in ambienti influenti \u00e8 quello contro il cattolicesimo.\nPi\u00f9 recentemente, di nuovo Hitchens, in un suo articolo del 2005 su \"Slate\" (\u00abGiustizia cattolica: basta silenzi sul credo di John Roberts\u00bb), mosse una pesante critica a un candidato alla carica di giudice della Corte Suprema degli Stati Uniti, John Roberts. Questi, di fede cattolica, alla domanda su come si sarebbe comportato se fosse stato chiamato a giudicare su una fattispecie giudicata \u00abimmorale\u00bb dalla Chiesa (fecondazione assistita, divorzio, aborto, etc.), rispose che si sarebbe astenuto e avrebbe lasciato la materia a un altro giudice. Siccome ci\u00f2 era avvenuto durante una conversazione informale alla presenza di un senatore del partito Democratico che poi aveva reso pubblico il fatto, nel suo articolo Hitchens scrisse che Roberts avrebbe dovuto confermare pubblicamente quanto aveva espresso lontano dai microfoni, prima di accettare l'incarico. Prevenendo l'obiezione pi\u00f9 logica (\u00abPerch\u00e9 tale domanda va fatta solo ai cattolici?\u00bb) Hitchens scrisse: \u00abPer favore, non accusate me di insinuazioni circa la \u201cdoppia lealt\u00e0\u201d dei cattolici americani: una domanda del genere [come quella rivolta a Roberts, \"nota\"] nasce spontanea, vista la condotta e gli insegnamenti della loro Chiesa\u00bb. Roberts fu in seguito eletto giudice della Corte Suprema, ed \u00e8 attualmente in carica.\nL'articolo faceva seguito a una recente polemica, l'ennesima, di Hitchens con Donohue. Durante un dibattito, all'accusa di Donohue di essere un \u00abbigotto anticattolico\u00bb, Hitchens rispose che \u00ab\u2026per amor di discussione, devo dire che quando in questo Paese la religione viene messa sotto accusa la Chiesa cattolica viene coinvolta in misura maggiore della sua quota-parte di responsabilit\u00e0. Forse in questo c'\u00e8 anche il mio contributo, ma non me ne vergogno affatto\u00bb. Commentando tali ultimi episodi, e stigmatizzando l'assoluta imperturbabilit\u00e0 con la quale Hitchens manifestava pubblicamente le sue posizioni ostili al cattolicesimo, il docente di diritto dell'UCLA Stephen Bainbridge scrisse che \u00abl'anticattolicesimo [di Christopher Hitchens] \u00e8 l'ultima forma rispettabile di bigottismo nell'\u00e9lite\u00bb (la frase riprende e riadatta, in realt\u00e0, l'affermazione del poeta statunitense Pieter Viereck del 1959 secondo cui \u00abL'anticattolicesimo \u00e8 l'antisemitismo degli intellettuali\u00bb, in seguito riproposta e fatta propria da vari \"columnist\" di area cattolico-conservatrice). Stessa tesi \u00e8 sostenuta da Philip Jenkins, docente di studi storici e religiosi all'universit\u00e0 della Pennsylvania, il quale ha scritto che a manifestare posizioni ostili al cattolicesimo sono soprattutto \u00abintellettuali e liberali\u00bb, aggiungendo che la Chiesa negli Stati Uniti \u00e8 spesso vista come un nemico pubblico e rozzamente stereotipata.\nEuropa.\nL'uso del termine \u201canticattolicesimo\u201d in Europa \u00e8 di adozione pi\u00f9 recente; analogamente a quanto avviene negli Stati Uniti, esso \u00e8 genericamente utilizzato per indicare qualsivoglia manifestazione critica nei confronti della Chiesa cattolica o dell'operato dei fedeli, in particolare riguardo a coloro che ricoprono funzioni pubbliche o che potrebbero trovarsi a ricoprirle.\nPer tutto il dopoguerra, fino alla fine del XX secolo, non vi furono significative frizioni tra le autorit\u00e0 civili e il mondo culturale e intellettuale da un lato e le autorit\u00e0 spirituali dall'altro. Per esempio, quando in Italia nel 1970 fu approvata la legge che istituiva il divorzio, Paolo VI, durante un discorso ai romani, manifest\u00f2 \u00abamarezza\u00bb per la scelta di approvare una legge \u00abinfelice\u00bb; qualche settimana pi\u00f9 tardi, parlando al clero cittadino, pur ribadendo l'amarezza per la legge che, a suo dire, violava il Concordato perch\u00e9 sanciva la solvibilit\u00e0 del matrimonio, Paolo VI non and\u00f2 oltre una raccomandazione ai cattolici a \u00abrimanere saldamente fedeli alle antiche e onorevoli loro tradizioni di rispetto ai valori cristiani della famiglia\u00bb per i quali egli invocava \u00abdal Signore pace e prosperit\u00e0\u00bb e, anche durante la campagna referendaria del 1974 indetta per abrogare la legge, egli non intervenne nel dibattito pubblico, salvo poi, a legge confermata (12 maggio 1974), limitarsi a dichiarare \u00absappiamo come una larga maggioranza dell'amatissimo Popolo Italiano si sia pronunciata in favore d'una legge che ammette una certa facile possibilit\u00e0 di divorzio. Pur troppo. Ci\u00f2 \u00e8 per noi motivo di stupore e di dolore, anche perch\u00e9 a sostegno della tesi, giusta e buona, dell'indissolubilit\u00e0 del matrimonio \u00e8 mancata la doverosa solidariet\u00e0 di non pochi membri della comunit\u00e0 ecclesiale\u00bb, ma aggiunse che \u00abaffinch\u00e9 tale comportamento non si converta in loro perpetuo rimorso [degli elettori, \"nota\"], vogliamo auspicare che anch'essi effettivamente si facciano con noi, cio\u00e8 con la Chiesa cattolica, promotori della vera concezione della famiglia e della sua autentica fioritura nella vita\u00bb. Anche in occasione dell'approvazione della legge 194 sull'interruzione volontaria di gravidanza nel 1978, il messaggio di Paolo VI si limit\u00f2 a un'esortazione ai cattolici - e, virtualmente, a chiunque - a non farvi ricorso: \u00abLa vera piet\u00e0 per le difficolt\u00e0 e le angustie della vita umana non consiste nel sopprimere chi \u00e8 frutto o del fallo o del dolore umano, ma nel sollevare, consolare, beneficare la sofferenza, la miseria, la vergogna della debolezza, o della passione umana: ucciderlo non mai! Questo noi dovremo riflettere davanti al triste e ignobile ricorso all'aborto legalizzato\u00bb.\nIl primo episodio in cui vi fu un intervento ecclesiastico su un evento politico in corso avvenne in occasione del referendum del 1995 nella Repubblica d'Irlanda (rimasto fino ad allora l'unico Stato dell'Unione europea a proibire il divorzio), per emendare un articolo della Costituzione del 1937 che impediva lo scioglimento del matrimonio. La Chiesa cattolica di quel Paese si schier\u00f2 pubblicamente contro l'emendamento e anche madre Teresa giunse in Irlanda per sostenere le ragioni antidivorziste. L'esito del referendum, tuttavia, fu favorevole ai promotori dell'emendamento costituzionale e nel 1997 il parlamento irlandese approv\u00f2 la legge che istituiva il divorzio anche in quel Paese.\nFu tuttavia durante i lavori preparator\u00ee della Costituzione Europea (2001-2003) il periodo in cui da parte cattolica si cominci\u00f2 a lamentare una qualche forma di discriminazione o di mancato riconoscimento. La Convenzione europea, l'organismo multistatuale istituito per preparare la bozza di Costituzione, presieduto dall'ex presidente della Repubblica francese Val\u00e9ry Giscard d'Estaing, rigett\u00f2 la proposta di inserire nel preambolo della stessa un richiamo alle \u201cradici cristiane\u201d dell'Europa, caldeggiato da alcuni membri della Convenzione, tra i quali numerosi italiani.\nLa questione apr\u00ec un lungo contenzioso tra la Santa Sede e, pi\u00f9 in generale, diversi politici e intellettuali di area cattolica da un lato e gli organismi legislativi dell'Unione Europea dall'altro. La polemica poi si estese anche ad altri campi, come quello della cultura e dello spettacolo, ed \u00e8 tuttora viva.\nL'occasione in cui si inizi\u00f2 a parlare pi\u00f9 esplicitamente di \u201canticattolicesimo\u201d fu, infatti, la 59\u00aa Mostra del Cinema di Venezia del 2002, quando fu premiato con il Leone d'Oro quale migliore opera il film \"Magdalene\", del britannico Peter Mullan: questi mise in scena i soprusi e le angherie cui erano sottoposte le giovani ragazze nei conventi per orfane (oppure spesso per ragazze giudicate immorali) in Irlanda fino agli anni sessanta. Il riconoscimento conferito al film scaten\u00f2 una serie di reazioni infervorate dal mondo cattolico: il cardinale Ersilio Tonini critic\u00f2 la veridicit\u00e0 storica del film, laddove invece il sacerdote Gianni Baget Bozzo dichiar\u00f2 testuale che \u00abChi ha premiato quel film lo ha fatto solo per il suo contenuto anticattolico\u00bb, e nel prosieguo della sua intervista dichiar\u00f2: \u00abEvidentemente il fascino del film \u00e8 appunto in questo. C'\u00e8 oggi un forte sentimento anti-cristiano\u00bb, lasciando quindi non chiarita la questione se la sua polemica si riferisse a un presunto specifico \u201canticattolicesimo\u201d o a un pi\u00f9 generico presunto \"anticristianesimo\", n\u00e9 aiuta a chiarire i termini della vicenda la dichiarazione di Andrea Piersanti, cattolico anch'egli, all'epoca - e tuttora - presidente dell'Ente dello Spettacolo, che giudic\u00f2 l'episodio un \u00absegnale strano da parte della prima mostra gestita dal centro-destra che premia un film sfacciatamente anticlericale\u00bb. Furono anche espressi dissensi verso la direzione della Mostra del critico italo-britannico Moritz De Hadeln, il quale tuttavia replic\u00f2 che la giuria aveva espresso il suo parere in forma democratica.\nL'argomento di un presunto \u201canticattolicesimo\u201d divenne lo spunto per un infuocato scontro politico in sede europea quando, nell'ottobre 2004, il commissario europeo Rocco Buttiglione, insediato nella Commissione presieduta dal socialdemocratico portoghese Barroso, fu sfiduciato due volte nella stessa seduta della Commissione, prima per la nomina a Commissario per la giustizia, le libert\u00e0 pubbliche e la sicurezza, poi per la conferma della carica di vicepresidente della stessa Commissione ma con un altro portafoglio. All'origine di tutto, con dichiarazioni che almeno in Italia fecero passare in secondo piano i procedimenti legali a carico del suo assistente Giampiero Catone, vi fu il discorso di presentazione fatto di fronte al Parlamento europeo il 10 ottobre 2004, nel quale Buttiglione prima sostenne che \u00abmatrimonio significa protezione della madre; una protezione da parte dell'uomo che consente alle donne di generare figli\u00bb, affermazione che provoc\u00f2 sconcerto tra alcune deputate tedesche e olandesi, per poi aggiungere - in risposta a una deputata dei Paesi Bassi che gli chiese in ragione di cosa egli chiedesse la fiducia viste le politiche discriminatorie degli omosessuali in alcuni settori lavorativi adottate in Italia dal governo Berlusconi, del quale il partito di Buttiglione faceva parte - che \u00abCome cattolico considero l'omosessualit\u00e0 un peccato, ma non un crimine. La mia \u00e8 una posizione morale che non incide sui diritti che devono essere riconosciuti a tutti\u00bb.\nSubito dopo, la Commissione giustizia, libert\u00e0 pubbliche e sicurezza espresse voto contrario (27 membri contro 26) alla nomina di Buttiglione a relativo Commissario e, a seguire, bocci\u00f2 anche la proposta di confermarlo vicepresidente ma di cambiargli eventualmente portafoglio (28 contro 25). Buttiglione divenne cos\u00ec il primo candidato commissario a ricevere la sfiducia della Commissione, cosa che lo port\u00f2 a recriminare su una presunta discriminazione religiosa, mista anche a un pregiudizio anti-italiano (bench\u00e9 vi fu chi non manc\u00f2 di sottolineare il cattolicesimo sia del presidente entrante Barroso sia di quello uscente Prodi, quest'ultimo per giunta italiano), sebbene aggiunse di non avere intenzione di ritrattare quello che aveva dichiarato. Dal Parlamento italiano il capogruppo dell'UDC alla Camera Luca Volont\u00e8 denunci\u00f2 il \u00abpregiudizio anticattolico e anticlericale di cui il nuovo commissario italiano \u00e8 stato oggetto\u00bb. Sull'argomento, Sergio D'Antoni, anch'egli cattolico, sostenne che la fede di Buttiglione c'entrava in realt\u00e0 poco con la bocciatura e a pesare sulla mancata fiducia vi era semmai il prestigio - acquisito in sede europea - dilapidato dal comportamento del governo Berlusconi. Per l'ex presidente Cossiga, invece, Buttiglione sarebbe caduto in una trappola e avrebbe dovuto rispondere che degli argomenti sui quali era stato richiesto di un'opinione non avrebbe risposto in quanto non di competenza della Commissione. Critiche nei confronti di Buttiglione, tuttavia, giunsero anche da destra: Enrico Oliari, esponente di Alleanza Nazionale e fondatore di Gaylib, un'associazione di omosessuali di orientamento politico liberale e di centro-destra, giudic\u00f2 appropriata la bocciatura dell'eurodeputato italiano, perch\u00e9 \u00ab\u00e8 sempre stato contro gli omosessuali\u00bb, aggiungendo che la mancata ratifica della nomina di Buttiglione \u00ab\u00e8 un segnale importante di cui l'Italia dovr\u00e0 tenere conto\u00bb.\nLe citate riforme introdotte in Spagna dal 2004 a opera del governo socialista di Jos\u00e9 Luis Zapatero hanno provocato, come detto, pi\u00f9 di una protesta sia del Vaticano, che di parte della gerarchia ecclesiastica spagnola (secondo la quale il \u00ablaicismo galoppante\u00bb del governo intenderebbe ridurre la Chiesa spagnola a poco pi\u00f9 di un club), ma anche dell'opposizione Popolare: in occasione dell'approvazione della legge che estende alle coppie di fatto omosessuali gli stessi diritti civili e fiscali di quelle eterosessuali, l'ex ministro dell'interno \u00c1ngel Acebes giudic\u00f2 l'operato di Zapatero indice di un \u00abanticattolicesimo militante\u00bb, a suo dire capace di portare la Spagna a una situazione analoga a quella che origin\u00f2 la guerra civile del 1936, anche se le obiezioni di Acebes confliggono con i dati che vogliono la riforma delle coppie di fatto approvata da due terzi degli spagnoli.\nLa pi\u00f9 recente polemica che ha visto coinvolti il Vaticano e l'Unione Europea, con i relativi schieramenti (politici cattolici da un lato, laici dall'altro) \u00e8 dell'agosto del 2007: la Commissione Europea, su proposta del commissario alla Concorrenza, la liberaldemocratica olandese Neelie Kroes, ha deciso di chiedere al governo italiano spiegazioni circa i vantaggi fiscali derivanti alla Chiesa grazie all'esenzione del pagamento dell'ICI per quegli immobili di natura \u00abnon esclusivamente commerciale\u00bb: la signora Kroes \u00e8 convinta che tale clausola (\u00abnon esclusivamente\u00bb, che ha sostituito la precedente formulazione \u00abnon commerciale\u00bb) costituisca aiuto illegale di Stato e sfavorisca la libera concorrenza. In Italia le reazioni non hanno tardato: la coalizione di centro-destra, nella sua quasi totalit\u00e0, ha parlato di \u00abanticristianesimo\u00bb e di \u00abanticlericalismo\u00bb. Il senatore Gianfranco Rotondi (DCA) ha denunciato un vento \u00abanticristiano\u00bb che talora soffierebbe in Europa, definendo quella dell'Unione Europea \u00abuna minaccia contro la Chiesa\u00bb. Maurizio Lupi (FI) ha chiesto che Prodi si dissoci dagli \u00abanticlericali\u00bb della sua coalizione. Altri politici hanno trovato \u00abincredibile\u00bb o \u00abintollerabile\u00bb che l'Unione Europea metta la Chiesa sul banco degli imputati e interferisca nelle politiche fiscali italiane; Maurizio Ronconi, vicepresidente del gruppo UDC alla Camera, ha ventilato il sospetto di \u00abcircoli radical-massonici\u00bb che influenzerebbero le decisioni dell'UE, e Rocco Buttiglione (idem) ha chiesto alla Commissione di non agire in maniera da dare l'idea di un'istituzione \u00abanticristiana\u00bb.\nLe idee fondamentali.\nA titolo esemplificativo, ma non esaustivo, se ne elencano alcune delle pi\u00f9 frequenti motivazioni:\nPer completezza di trattazione, si citano anche motivazioni di carattere pi\u00f9 generale che si possono applicare a qualsivoglia gruppo religioso e che, quindi, non sono strettamente attinenti all'osservanza della religione cattolica o, in qualsivoglia forma, all'adesione ai dettami dottrinali del papa:\nTalora questi ultimi due aspetti si sono spesso sovrapposti, come nel caso della lunga stagione terroristica nell'Irlanda del Nord, che vedeva come parti contrapposte in conflitto cattolici irlandesi da un lato e anglicani e protestanti di origine britannica dall'altro, rendendo di fatto estremamente difficile stabilire se la natura dei contrasti avesse natura etnica oppure religiosa."}
{"id": "1245056", "revid": "20768", "url": "https://it.wikipedia.org/wiki?curid=1245056", "title": "Cittavecchia", "text": "Cittavecchia, detta anche Cittavecchia di Lesina (in croato \"Stari Grad\" e nel vernacolare \"Paiz\"), \u00e8 una citt\u00e0 di 2.686 abitanti della Croazia appartenente alla regione spalatino-dalmata.\nGeografia fisica.\nCittavecchia \u00e8 situata lungo la costa occidentale dell'isola di Lesina in Dalmazia, nell'omonima grande insenatura (\"Starigradski zaljev\") che si apre a nord-ovest sul canale di Lesina (\"Hvarski kanal\").\nStoria.\nFu fondata col nome di \"Pharos\" da coloni greci di Paro, in collaborazione con Dionisio I di Siracusa, nel 384 a.C..\nLa citt\u00e0 risulta attestata col nome latino di \"Civitas Vetus\" dal 1205. Il toponimo italiano e quello croato (che significa \"vecchia citt\u00e0\") non fanno che riprendere tale denominazione.\nMonumenti e luoghi d'interesse.\nA partire dal 2008, l'UNESCO ha inserito la piana di Cittavecchia tra i patrimoni dell'umanit\u00e0. La sua iscrizione \u00e8 dovuta al fatto che \u00e8 praticamente rimasta invariata rispetto a come appariva nel IV secolo a.C., quando venne colonizzata dai Greci ioni. La pianura \u00e8 da sempre famosa per le coltivazioni di uva ed olive. Il sito \u00e8 classificato tra quelli di importanza culturale a causa degli antichi muri in pietra, e mostra un sistema di lottizzazione usato dai Greci (chora).\nPalazzo Ettoreo.\nTra i monumenti nella citt\u00e0, si segnala il palazzo Ettoreo (\"ka\u0161tel Tvrdalj\"), ovvero il fortino, una villa fortificata edificata dal poeta rinascimentale Pietro Ettoreo, celebre per il poema \"La pesca e i discorsi con i pescatori\" (\"Ribanje i ribarsko prigovaranje\", scritto in croato \u010dakavo, dove il poeta stesso si dichiara essere Petre Hektorovi\u0107: \"sloxeno po Petretu Hectorovichiu Hvaraninu\", mentre nel suo testamento scritto in italiano dichiara di chiamarsi Piero Hettoreo: \"Testamento de m\u00ec Piero Hettoreo scritto di mia propria mano in carte no. 14...\").\nLa caratteristica principale del palazzo Ettoreo \u00e8 la peschiera, una vasca in cui affluisce l'acqua di mare e dove nuotano sempre decine di cefali. Accanto alla peschiera si trova il \"giardino leggiadro\", citato nel poema \"Ribanje\". Sulla pietra della villa sono riportate varie incisioni in lingua latina. In particolare, sopra la latrina all'ingresso \u00e8 riportata la frase \"Si te nosti cur superbis\" (Se conosci te stesso, perch\u00e9 sei superbo?).\nSociet\u00e0.\nEvoluzione demografica.\nSecondo il censimento del 2001, il comune di Cittavecchia aveva 2817 abitanti.\nCon riferimento al solo capoluogo del comune, Cittavecchia con i suoi 1.189 abitanti costituisce, dopo il capoluogo dell'isola Lesina e la citt\u00e0 di Gelsa, la terza citt\u00e0 dell'isola per popolazione.\nEtnie e minoranze straniere.\nLa composizione etnica dichiarata era la seguente:\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Cittavecchia \u00e8 drasticamente diminuita in seguito agli esodi che hanno seguito la prima e la seconda guerra mondiale\nSecondo il censimento del 1880, su 3363 abitanti ben 2163 erano di lingua italiana. Il censimento austriaco del 1900 segn\u00f2 un drastico ridimensionamento della comunit\u00e0 italiana. Nell'intero comune di Cittavecchia (comprensivo delle frazioni di Val Sant'Anna/Dol, Castelbianchini/Rudine e Selza di Cittavecchia/Selca Kod Starog Grada) su 4.584 abitanti, ben 4.394 (95,9%) di lingua serbocroata e soli 169 (3,86%) di lingua italiana, questi ultimi tutti residenti nel capoluogo. Analizzando i dati per frazione, le percentuali cambiano di poco: Cittavecchia capoluogo contava 3.120 abitanti, di cui 2.930 (93,9%) di lingua serbocroata e 169 (5,4%) di lingua italiana; nelle rimanenti tre frazioni la presenza serbocroata era di rispettivamente 942, 337 e 185 abitanti, 100% di lingua serbocroata.\n\u00c8 la citt\u00e0 nativa di Giovanni Soglian insegnante, linguista e patriota italiano.\nGeografia antropica.\nLocalit\u00e0.\nIl Comune di Cittavecchia \u00e8 costituito da 6 insediamenti (\"naselja\"), di seguito elencate. Tra parentesi il nome in lingua italiana, a volte desueto."}
{"id": "1245059", "revid": "339392", "url": "https://it.wikipedia.org/wiki?curid=1245059", "title": "Freddy Alejandro Guar\u00edn-Vasquez", "text": ""}
{"id": "1245069", "revid": "599013", "url": "https://it.wikipedia.org/wiki?curid=1245069", "title": "Vos", "text": ""}
{"id": "1245074", "revid": "599013", "url": "https://it.wikipedia.org/wiki?curid=1245074", "title": "Osv", "text": ""}
{"id": "1245079", "revid": "547034", "url": "https://it.wikipedia.org/wiki?curid=1245079", "title": "Nicoletto Vernia", "text": "Biografia.\nNacque intorno al 1428 a Chieti, figlio di Francesco, trasferendosi poi a Venezia, dove assistette alle lezioni di Paolo della Pergola.\nSi laure\u00f2 all'Universit\u00e0 di Padova nel 1458, dove fu allievo del filosofo averroista Gaetano da Thiene, succedendogli come docente di filosofia e ottenendo la cattedra di filosofia naturale nel 1468; ebbe come collega Pietro Pomponazzi e tra i suoi allievi Agostino Nifo e Giovanni Pico della Mirandola.\nMalgrado avesse cercato di farsi assumere da altre universit\u00e0 italiane per aumentare il proprio prestigio, insegn\u00f2 per tutta la vita a Padova. Fu per un breve periodo anche all'Universit\u00e0 di Pavia.\nNel 1492 adott\u00f2 un suo ex allievo.\nSeguace dell'averroismo allora imperante nello Studio padovano, cur\u00f2 un'edizione delle opere di Aristotele con il commento di Averro\u00e8, che non vide mai la luce, forse riutilizzato da altri dopo la sua morte.\nSostenne l'unicit\u00e0 dell'intelletto (dottrina poi abbandonata a causa di una condanna inflittagli dal vescovo di Padova), l'autonomia della fisica rispetto alla metafisica e la superiorit\u00e0 della scienza della natura sulle scienze dell'uomo. Bench\u00e8 poco originale a livello di pensiero, fu una personalit\u00e0 molto influente, contribuendo all'ascesa dell'aristotelismo durante il Rinascimento.\nMor\u00ec a Vicenza nel 1499, dove fu tumulato nella chiesa di San Bortolo (poi ospedale civile)."}
{"id": "1245081", "revid": "486946", "url": "https://it.wikipedia.org/wiki?curid=1245081", "title": "L'aldil\u00e0", "text": ""}
{"id": "1245083", "revid": "287204", "url": "https://it.wikipedia.org/wiki?curid=1245083", "title": "Plateau de Beille", "text": "Plateau de Beille \u00e8 una localit\u00e0 sciistica dei Pirenei, nel dipartimento dell'Ari\u00e8ge nei Midi-Pirenei.\nLa stazione sciistica \u00e8 ubicata a quota 1790 metri sul livello del mare, tra Tarascon-sur-Ari\u00e8ge e Ax-les-Thermes, vicino al confine spagnolo. Le piste da sci si trovano ad altitudini comprese tra 1650 e 2000 metri.\nCiclismo.\nPlateau de Beille \u00e8 una celebre salita del Tour de France; l'ascesa parte da Les Cabannes (535 m) ed \u00e8 lunga 15,8 km. La pendenza media \u00e8 7,9% mentre la massima raggiunge il 10,8%. L'arrivo \u00e8 solitamente situato a quota 1780 metri, tuttavia nel 1998 la corsa termin\u00f2 a quota 1747 m.\nNei Tour del 1998, 2002, 2004, e 2007 il vincitore della tappa con arrivo a Plateau de Beille si \u00e8 poi aggiudicato anche la classifica finale del Tour."}
{"id": "1245093", "revid": "1745361", "url": "https://it.wikipedia.org/wiki?curid=1245093", "title": "Guccini (disambigua)", "text": ""}
{"id": "1245095", "revid": "709565", "url": "https://it.wikipedia.org/wiki?curid=1245095", "title": "Episodi de I Simpson (tredicesima stagione)", "text": "La tredicesima stagione de \"I Simpson\" (serie di produzione DABF) \u00e8 andata in onda negli Stati Uniti dal 6 novembre 2001 al 22 maggio 2002.\nLa stagione comprende 5 episodi della serie di produzione CABF, relativa alla precedente stagione.\nIn Italia sedici episodi sono stati trasmessi dal 6 al 27 ottobre del 2003, mentre altri cinque sono andati in onda insieme il 26 gennaio, tutti andati in onda su Italia 1; l'episodio \"L'erba di Homer\" \u00e8 stato trasmesso il 2 febbraio 2004 assieme a quattro episodi della stagione successiva nella raccolta \"Red Hot Chili Simpson\". La visione dell'episodio \"L'erba di Homer\" \u00e8 stata vietata ai minori di 14 anni negli Stati Uniti, a causa delle tematiche riguardanti le droghe e i loro effetti.\nIn Italia perci\u00f2 resta l'unico della serie a essere stato censurato in quanto \u00e8 andato da allora in onda in seconda serata a differenza della trasmissione pomeridiana degli altri episodi che verranno in seguito replicati tutti saltandone la rimessa in onda. \nL'episodio 4, invece, \u00e8 stato trasmesso regolarmente nella fascia oraria pomeridiana, ma, per motivi sconosciuti, non viene replicato.\nDal 20 settembre 2010 \u00e8 in vendita il cofanetto contenente la tredicesima stagione completa.\nQuesta stagione \u00e8 stata replicata su Italia 1 con il formato 16:9 e in alta definizione dal 10 febbraio all'8 marzo, mentre l'episodio \"L'erba di Homer\" \u00e8 stato replicato sempre nel formato 16:9 il 25 maggio 2017 dopo la prima serata de \"I Simpson - il film\".\n\"La paura fa novanta XII\".\nTre storie di Halloween, introdotte dai Simpson, che si recano da Burns per il tradizionale Dolcetto o scherzetto?, ma vengono accolti da alcuni scheletri.\n\"Genitori sotto accusa\".\nBart e Milhouse finiscono nei guai, ma mentre il secondo viene assolto dal giudice Roy Snyder, Bart viene costretto dalla severissima giudice Grazia Negata (che prende il posto di Snyder in ferie) a rimanere ammanettato a Homer, giudicato colpevole quanto il figlio. \nPoco tempo dopo la sentenza viene estesa anche a Marge. Homer e Marge decidono di vendicarsi del giudice, vandalizzando la sua imbarcazione, ma vengono colti in flagrante. Durante il processo che ne segue, Bart decide di addossarsi ogni colpa ed essere giudicato al posto dei genitori. Tuttavia prima che Grazia Negata possa esprimere la propria sentenza, il suo posto viene ripreso dal giudice Snyder, che assolve Bart.\n\"Homer il barista\".\nPer recuperare l'entusiasmo del proprio lavoro, Boe decide di ristrutturare il proprio bar, affidandosi a un designer, che rende il bar estremamente moderno e futuristico, rinominato \"B\". Scontenti del nuovo ambiente Homer, Barney, Lenny e Carl si lamentano con Boe, che per tutta risposta li caccia dal bar. Per ripicca Homer apre un bar nel garage di casa, spacciandolo per un club della caccia. Boe, adiratosi di ci\u00f2, chiede ad Homer di dimostrare che si tratta davvero di un club di caccia: per questo il capofamiglia Simpson organizza una battuta, che viene boicottata da Lisa e Boe, che per\u00f2 rimane ferito. Alla fine il bar di Boe viene ripristinato al suo vecchio stato ed Homer e Boe tornano a essere amici.\n\"Burns, fusto innamorato\".\nHomer inizia a lavorare come scrittore dei bigliettini dei biscotti della fortuna. Uno di questi biglietti predice a Burns che trover\u00e0 l'amore. \nCasualmente Burns si imbatte in Gloria e se ne innamora. Aiutato da Homer, Burns riesce a fare breccia nel cuore della donna, fino ad arrivare al punto di chiederle di sposarla. Tuttavia irrompe Serpente, ex fidanzato di Gloria, che la rapisce. Burns riesce a salvare la donna, che per\u00f2 alla fine si dichiarer\u00e0 ancora innamorata di Serpente.\n\"Rigurgiti del passato\".\nPer farsi perdonare da Marge per uno scherzo, Homer porta la famiglia al ristorante, dove un prestigiatore ipnotizza Homer, facendo venire a galla alcuni terribili ricordi del suo passato. Da piccolo infatti Homer mentre giocava in una diga abbandonata con Boe, Lenny e Carl si era imbattuto in un cadavere. Dopo alcune ricerche si scoprir\u00e0 che tale cadavere arriv\u00f2 nella diga tramite un canale proveniente dalla centrale nucleare di Burns. \nIl cadavere era il padre di Waylon Smithers.\n\"Lei di poca fede\".\nUn missile giocattolo di Bart e Homer danneggia gravemente la chiesa di Springfield e, per poter fare fronte ai danni, Lovejoy \u00e8 costretto ad accettare l'aiuto economico del signor Burns che trasforma la chiesa in una specie di centro commerciale. \nDisgustata, Lisa abbandona la fede cristiana e nel cercare un'altra religione trova rifugio nel buddismo. Marge, Homer e il reverendo Lovejoy tentano in ogni modo di far tornare la bambina alla propria fede, fallendo nel tentativo. Rifugiatasi in un tempio buddista, Lisa ottiene dei consigli da Richard Gere che le rivela che i buddisti possono festeggiare il Natale e le altre feste cristiane, pur mantenendo la propria fede.\n\"Tafferuglio in famiglia\".\nDopo essere stati arrestati per l'ennesima volta per una rissa in famiglia, i Simpson vengono contattati da un assistente sociale, che gli insegna il gioco di squadra affinch\u00e9 possano comportarsi come una vera famiglia. Quando le cose volgono al meglio, per\u00f2 si ripresentano a casa Simpson Amber e Ginger, le due donne che Homer e Ned Flanders avevano sposato a Las Vegas. \nDopo un primo momento di crisi famigliare, i Simpson riescono a far annullare il matrimonio di Amber ed Homer con un nuovo matrimonio della donna con nonno Simpson, sposato in stato di ubriachezza. Ginger invece abbandona Flanders, reputandolo troppo strano.\n\"Dolce e amara Marge\".\nHomer compra un libro dei primati e da allora diviene ossessionato dall'idea di diventare egli stesso un \"recordman\". Cos\u00ec riesce a convincere i suoi concittadini a formare la pi\u00f9 alta piramide umana mai vista, ma proprio quando gli springfieldani stanno per entrare nel Guiness dei Primati, un incidente fa crollare la piramide umana. Tutte le persone formano una specie di gigantesca \"palla\" rotolante, che alla fine si ferma sopra una gigantesca bilancia per camion. Leggendo il peso riportato sulla bilancia, si scopre che Springfield \u00e8 la citt\u00e0 pi\u00f9 cicciona del mondo. Mentre tutti gli abitanti sono contenti di essere entrati nel libro dei primati, Marge \u00e8 invece molto seccata dal fatto che tutta la citt\u00e0 sia in sovrappeso. Dopo aver scoperto che c'\u00e8 zucchero in qualsiasi cosa gli springfieldani mangiano, Marge inizia a raccogliere una serie di firme per protestare al proprietario dello zuccherificio \"AmoreDiMamma\", Garth AmoreDiMamma. Dopo essere stata respinta in malo modo, Marge decide di fare causa alla \"AmoreDiMamma\" insieme a Gil (suo avvocato) e al Professor Frink (suo testimone). \nAlla fine il giudice Snyder accoglie le proteste di Marge e lo zucchero viene bandito da Springfield. Homer, disperato, decide di entrare in un gruppo segreto (capitanato da Garth AmoreDiMamma e comprendente il signor Burns, Apu e altri) per contrabbandare zucchero dall'isola di San Glucosio. La nave carica di zucchero arriva al porto di Springfield, ma quando Marge implora Homer di buttare a mare il carico, Homer obbedisce e tutto lo zucchero finisce in acqua. Tutti gli abitanti si tuffano a mare riscoprendo il dolce sapore dello zucchero, mentre il giudice Snyder si rende conto di essere andato ben oltre i propri poteri e rende nuovamente legale lo zucchero.\n\"A denti stretti\".\nDopo essersi rotto la mandibola, Homer \u00e8 impossibilitato a parlare e a mangiare, per via di un apparecchio sul viso. In questo modo impara ad ascoltare i problemi degli altri e ad avere un atteggiamento galante. Marge si dimostra estremamente soddisfatta di come Homer sia diventato un perfetto gentiluomo, al punto di chiedergli di mantenere quel comportamento anche una volta tolto l'apparecchio. Ci\u00f2 nonostante, Marge comincia a soffrire la noia della tranquillit\u00e0 conquistata in casa, da quando Homer si comporta in modo tranquillo e, in preda a un colpo di testa, si iscrive a un pericoloso Demolition derby. Per salvare Marge, Homer sar\u00e0 costretto a riabbracciare il proprio stile di vita rischioso e folle.\n\"Proposta semi-decente\".\nMarge vorrebbe far sottoporre Homer a un'operazione per farlo smettere di russare, ma l'intervento si rivela troppo costoso. In soccorso di Marge si presenta Artie Ziff, che Marge aveva contattato da casa di Patty e Selma durante una serata alcolica. Artie si offre di pagare l'intervento ad Homer se Marge passer\u00e0 un fine settimana con lui. Riluttante Marge accetta. Arrivati nella sua reggia la donna scopre che Artie ha riprodotto il ballo del liceo andato male che si rivela un disastro quando, Artie approfittando di un suo momento di debolezza ruba un bacio sulle labbra a Marge. Homer che stava spiando la scena si convince che la moglie abbia scelto di stare con Artie Ziff e abbandona Springfield con Lenny per andare a lavorare in un giacimento petrolifero a Springfield Ovest (parodia del Texas). Mentre Homer e Lenny lavorano, dopo aver chiuso un pozzo si danno un cinque con gli occhiali protettivi, la luce del sole passa attraverso questi dando fuoco a una formica che poi lo estende a tutte le altre e, nell'andare a spegnersi danno fuoco a una pozzanghera di petrolio che poi si estende all'estrattore. \nMarge chiarir\u00e0 l'equivoco col marito e lo andr\u00e0 a riprendere con l'elicottero privato fornitole proprio da Artie. Il titolo e la trama dell'episodio sono una parodia del film \"Proposta indecente\".\n\"Tra i due spasimanti il terzo gode\".\nBart diventa amico di Greta, la figlia dell'attore Rainer Wolfcastle, che si \u00e8 innamorata di lui. Quando Bart si rende conto dei sentimenti di Greta, consigliato da Lisa, decide di lasciarla. Per vendicarsi Greta si fidanza con Milhouse, rendendo Bart fortemente geloso, che raggiunge Greta, Milhouse e a Toronto, dove Reiner sta girando un film. \nQui Greta dichiara di non avere pi\u00f9 interesse n\u00e9 in Bart n\u00e9 in Milhouse, che quindi ritornano a essere amici.\n\"L'ultima pistola del west\".\nInseguito da un cane feroce e insistente, Bart si rifugia nella villa di Buck McCoy, un attore di western del passato. Dopo essersi informato sul passato di Buck, Bart torna a casa e racconta a Homer le gesta del nuovo conoscente, considerandolo il pi\u00f9 grande uomo mai esistito nella storia, ma ci\u00f2 suscita la gelosia di Homer. Dopo che Buck viene invitato per cena a casa dei Simpson, Lisa e Bart fanno di tutto per portarlo nello show di Krusty. Buck, innervosito per l'apparizione e impreparato, per tranquillizzarsi inizia a bere dell'alcol. Ubriaco e senza capire quello che sta facendo, Buck entra nello studio, spara verso il pubblico seduto che assiste allo spettacolo e a Krusty. Compiendo quel gesto, Bart perde fiducia in Buck ricredendosi sulla sua personalit\u00e0; Homer, che dovrebbe essere sollevato dalle preoccupazioni e dalle sue gelosie, in realt\u00e0 \u00e8 preoccupato per i sentimenti del figlio. \nCos\u00ec insieme a Marge, Homer cercher\u00e0 di far smettere di bere Buck. Intanto Serpente sta rapinando la Banca Nazionale di Springfield; approfittando della situazione, Homer consiglia a Buck di irrompere in banca e catturare i banditi, in modo da aiutare Bart a fargli recuperare la fiducia che aveva in lui. Ascoltando i consigli, Buck si reca in banca mettendo fine alla rapina e riacquistando la fiducia di Bart.\n\"Nonno a quattro ruote\".\nAbe si infatua di Zelda, una nuova ospite della casa di riposo, che rimane impressionata dal fatto che il nonno guidi un'automobile (quella di Homer). \nDopo un incidente, per\u00f2 Homer proibisce al nonno di prendere ancora l'auto mentre Zelda accetta le avances di un altro anziano auto-munito, che porta la donna a Branson. Aiutato da Bart, nonno Simpson ruba l'auto di Marge e raggiunge Zelda a Branson, soltanto per apostrofarla con l'appellativo \"lucciola\" e riconciliarsi con il figlio Homer.\n\"Opere di pubblico dominio\".\nHomer legge a Bart e Lisa 3 storie da un libro che avrebbe dovuto riconsegnare in biblioteca da anni:\n\"La colpa \u00e8 di Lisa\".\nDopo aver ricevuto una bolletta telefonica esorbitante, la famiglia Simpson scopre che Lisa ha adottato un bambino in Brasile di nome Ronaldo. Preoccupati dal fatto di non avere pi\u00f9 notizie di Ronaldo da tempo, Lisa convince la famiglia a recarsi in Brasile per investigare. Qui per\u00f2 Homer viene rapito e alla famiglia viene richiesto un riscatto, che non \u00e8 in grado di pagare. In aiuto della famiglia arriver\u00e0 proprio Ronaldo, diventato ricchissimo grazie alla sua partecipazione a uno show televisivo.\n\"L'erba di Homer\".\nDopo aver iniziato a curare un piccolo orto nel giardino, Marge scopre che questo viene infestato dalle cornacchie e decide di costruire quindi uno spaventapasseri. Poco dopo averlo costruito, Homer tornato a casa di sera, scambia il fantoccio per un ladro e lo distrugge; cos\u00ec facendo le cornacchie iniziano a considerarlo il loro leader e lo seguono in qualunque posto lui vada, anche alla taverna di Boe. Successivamente il gruppo di cornacchie, dopo un litigio con Homer, finisce con l'attaccarlo e lo spediscono all'ospedale. L\u00ec Hibbert gli prescrive una cura a base di marijuana che funziona da analgesico per il dolore agli occhi che Homer accusa. Homer inizia quindi a fumare degli spinelli che gli causano molte allucinazioni, ma gli permettono di poter ricevere delle promozioni nella centrale nucleare poich\u00e9 egli ride sempre alle battute del signor Burns. Successivamente, tramite votazione, viene bandito l'uso della marijuana come medicinale e le condizioni di Homer migliorano. Il signor Burns deve cercare di convincere gli investitori a versare 60 milioni di dollari per coprire le perdite, ma ora che Homer non pu\u00f2 pi\u00f9 fumare marijuana, non ride pi\u00f9 alle battute del signor Burns, che, preoccupato, va a farsi un bagno e successivamente, Homer e Smithers trovano Burns apparentemente morto nella vasca. Usando il presunto cadavere come marionetta, Homer e Smithers riescono a convincere gli investitori a sborsare quella somma di denaro e a far riprendere il signor Burns dal suo stato di incoscienza.\n\"Homer alla berlina\".\nHomer viene portato dalla propria famiglia al \"Friars' Club\", show condotto da Krusty, nel quale l'uomo viene \"celebrato\" (ovvero sottoposto al rito nordamericano del roast) dai propri concittadini che mostrano alcuni clip degli episodi precedenti. \nIrrompono nello show Kang e Kodos, che dopo aver visto gli episodi relativi ad Homer, si sono convinti a distruggere l'umanit\u00e0 perch\u00e9 ritenuta troppo stupida. Lisa suggerisce agli alieni di scansionare la mente innocente della piccola Maggie per trovare qualcosa per cui valga la pena risparmiare la razza umana. Alla fine gli alieni, scoprendo le meraviglie delle celebrit\u00e0 hollywoodiane, decidono di rinunciare ai propri propositi.\n\"Pap\u00e0 incacchiato\".\nBart, ispirandosi alle disavventure di Homer disegna un fumetto chiamato \"Pap\u00e0 incacchiato\", che ottiene un successo tale da essere acquistato da una societ\u00e0 su internet che ne realizza un cartone animato in flash animation. Le storie di \"Pap\u00e0 incacchiato\" arrivano anche ad Homer, che riconosciutosi, decide di cambiare abitudini e placare il proprio nervosismo. Dopo aver represso in pi\u00f9 occasioni la propria rabbia, alcuni bozzi nascono sul collo di Homer. Tuttavia davanti all'ennesimo scherzo di Bart (in cerca di materiale per i nuovi episodi di \"Pap\u00e0 incacchiato\"), Homer esplode e d\u00e0 sfogo a tutta la propria ira. In seguito Hibbert riveler\u00e0 che in realt\u00e0 reprimere la rabbia stava portando Homer a un esaurimento nervoso e lo scherzo di Bart gli ha salvato la vita. \nAllo stesso tempo Bart ha scoperto che la societ\u00e0 \u00e8 fallita.\n\"Apu prende una sbandata\".\nHomer scopre Apu nell'atto di tradire Manjula, con l'affascinante Annette, una dei fornitori del suo negozio. Manjula scopre del tradimento tramite le registrazioni della sorveglianza e caccia di casa il marito, che si trasferisce negli appartamenti per scapoli dove vive anche Kirk Van Houten. Nonostante i buoni propositi di Homer e Marge di far riconciliare la coppia, Manjula arriva al punto di volere il divorzio, tranne poi ritornare sui propri passi quando Apu tenta di suicidarsi. Tuttavia per accettare nuovamente Apu accanto a lei, Manjula lo costringe a una serie di prove bizzarre (tra le quali una di Homer spedita al New York Times e un'altra voluta da Homer), che l'uomo sar\u00e0 costretto a portare a compimento.\n\"Lisa pseudo-universitaria\".\nLisa \u00e8 costretta a frequentare un corso di ginnastica per recuperare i cattivi voti in educazione fisica. Qui conosce due ragazze universitarie che per via della danza hanno corpi esili come quelli di una bambina e che si convincono che anche Lisa sia una universitaria. \nLisa, approfitta della situazione per frequentare il campus fino a che Milhouse non rivela a tutti la verit\u00e0. Lisa viene quindi snobbata dai compagni della scuola elementare che la ritengono troppo altezzosa e, per riconquistarli, si fa aiutare dal fratello Bart. Il ragazzo, a causa di una malattia infettiva \u00e8 stato costretto a vivere in una specie di enorme sfera trasparente e Lisa utilizza la sfera per piombare sulla torta destinata ai festeggiamenti del preside Skinner, imbrattandolo e rovinandogli la festa, e al contempo recuperando la simpatia dei compagni.\n\"Scherzo gobbo\".\nHomer lavora presso un servizio di consegne pasti a domicilio e si imbatte nella dimora di una ricca anziana, la signora Bellamy, che lo prende in simpatia e lo convince a fare molto pi\u00f9 dei suoi semplici obblighi lavorativi, rendendo sia lui, sia Marge suoi camerieri. Tuttavia Bellamy viene trovata morta e la polizia arresta i due coniugi Simpson credendoli colpevoli. \nI due vengono condannati alla sedia elettrica, mentre Bart, Lisa e Maggie vengono adottati da Cletus e Brandine Spuckler. Alla fine per salvare la vita a Marge, Homer si prende tutta la colpa dell'omicidio, ma quando sta per essere giustiziato si scopre che l'intera storia \u00e8 stata montata da uno show televisivo, \"Ti hanno fregato\" della FOX, a insaputa della famiglia Simpson, e la signora Bellamy, in realt\u00e0 ancora viva, altro non \u00e8 che Carmen Electra, conduttrice dello show.\n\"Il nuovo distintivo di pap\u00e0\".\nIn seguito a una forte ondata di caldo e al conseguente uso selvaggio dei condizionatori d'aria, Springfield \u00e8 vittima di un black out e di un grave saccheggio, in cui la polizia si rivela impotente. Homer, Lenny e Carl fondano un gruppo di vigilanza cittadina, lo SpringScudo, che si rivela anche pi\u00f9 competente della polizia e Quimby decide di licenziare il commissario Winchester e dare ad Homer tutti i compiti della polizia. Tuttavia Homer si mette contro la mafia di Tony Ciccione, che gli intima di abbandonare la citt\u00e0 o lo uccider\u00e0. Homer chiede aiuto alla cittadinanza, ma nessuno si offre e quindi decide di aspettare da solo il suo destino. Tuttavia, nel momento in cui si presentano a casa Simpson, i mafiosi vengono messi in fuga da un misterioso cecchino, che si riveler\u00e0 essere Maggie."}
{"id": "1245097", "revid": "287204", "url": "https://it.wikipedia.org/wiki?curid=1245097", "title": "Neunkirchen", "text": ""}
{"id": "1245098", "revid": "53669", "url": "https://it.wikipedia.org/wiki?curid=1245098", "title": "Nightmare Beach", "text": ""}
{"id": "1245099", "revid": "1305772", "url": "https://it.wikipedia.org/wiki?curid=1245099", "title": "Narita", "text": " \u00e8 una citt\u00e0 giapponese della prefettura di Chiba. Ha circa 120.000 abitanti ed \u00e8 posta a est del centro della capitale giapponese.\nEconomia e trasporti.\nLa citt\u00e0, che \u00e8 nota perch\u00e9 ospita l'Aeroporto Internazionale di Narita, \u00e8 collegata al centro di Tokyo e a Chiba tramite la Narita line e la Joban line. Attraverso Narita passa il Narita Express che serve l'aeroporto internazionale. Narita \u00e8 inoltre un importante centro turistico per via del parco templare di Narita-san.\nL'economia cittadina era storicamente incentrata sull'agricoltura, con l'apertura dell'Aeroporto Internazionale di Narita per\u00f2 essa si \u00e8 rifocalizzata principalmente sui settori dei trasporti, della logistica e del turismo. Gran parte del territorio dell'aeroporto \u00e8 localizzato all'interno dei confini della citt\u00e0 di Narita ma numerosi alberghi e strutture aeroportuali si trovano nelle vicine citt\u00e0 di Shibayama e Tomisato.\nLa Prologis, la FedEx Express, la Sagawa Express e molte altre aziende hanno importanti centri di spedizione in citt\u00e0. La Nippon Cargo Airlines e la Vanilla Air hanno il loro quartier generale nella parte dell'aeroporto situata a Narita. Anche la Spring Airlines Japan ha sede in citt\u00e0, nella zona della stazione di K\u014dzunomori. La JALways aveva il proprio quartier generale al JAL Operations Center dell'aeroporto di Narita prima di essere assorbita dalla compagnia madre, la Japan Airlines, il 1\u00ba dicembre 2010."}
{"id": "1245103", "revid": "767487", "url": "https://it.wikipedia.org/wiki?curid=1245103", "title": "Moab", "text": "Moab (: ) \u00e8 una regione montuosa situata parallelamente alla linea costiera orientale del Mar Morto quindi attualmente in Giordania. In esso era stanziato intorno al I millennio a.C. il popolo chiamato appunto dei Moabiti, pi\u00f9 volte citato nei testi della Bibbia, essendo la sua storia intrecciata con quella del popolo ebraico.\nSecondo la Bibbia i Moabiti discendevano da Moab, che, come il fratello Benammi, capostipite degli Ammoniti (Genesi ), Lot concep\u00ec con le proprie figlie.\nStoricamente \u00e8 noto che un certo Kemoshyat stabil\u00ec un regno autonomo intorno al 900 a.C., ponendo come capitale la citt\u00e0 di Qir-Moab."}
{"id": "1245104", "revid": "399365", "url": "https://it.wikipedia.org/wiki?curid=1245104", "title": "Dirfys", "text": ""}
{"id": "1245107", "revid": "767487", "url": "https://it.wikipedia.org/wiki?curid=1245107", "title": "Dystos", "text": "Dystos () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 5.579 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kymi-Aliveri."}
{"id": "1245108", "revid": "47767", "url": "https://it.wikipedia.org/wiki?curid=1245108", "title": "Lago di Lases", "text": "Il lago di Lases \u00e8 un piccolo lago alpino situato presso il monte La Gorsa (m 1041), a 20 chilometri circa da Trento, nel Trentino orientale.\nIl lago ed il porfido.\nIl lago si trova in una ripida vallata, circondato da alture ormai sviscerate per le quotidiane perforazioni causate dall'estrazione del porfido. Infatti gli scavi hanno portato a formare enormi squarci e quindi grandi discariche che tra San Mauro e il Gorsa incombono sulla strada Provinciale e minacciano di \"strozzare\" il lago di Lases, come il Lago di Valle (piccolo lago di origine vulcanica).\nQueste discariche di materiale di scarto a cielo aperto, hanno sommerso vaste zone di campi boschivi sul fondovalle. Un episodio tra tanti \u00e8 quello che accade nella notte tra il 16 e il 17 gennaio 1986, quando scivolarono a valle, nei pressi del lago circa 300\u00a0000 metri cubi di materiale di scarto.\nIl lago turistico.\nIl lago \u00e8 lungo 700 metri, largo 225 \u00e8 molto pescoso ed ha origine da uno sbarramento morenico.\nIl comune negli ultimi anni ha creato oltre ad alcune spiagge per sdraiarsi, un fondale pi\u00f9 confortevole con la sabbia. Nel passato sorgeva lungo una delle spiagge un trampolino, oggi \u00e8 stato smontato. Esiste inoltre la possibilit\u00e0 di tuffarsi da una roccia.\n\u00c8 possibile effettuare un giro attorno al lago (che misura 2 chilometri circa), anche se il sentiero non \u00e8 dei pi\u00f9 pianeggianti, infatti sale di un centinaio di metri in quota."}
{"id": "1245111", "revid": "66387", "url": "https://it.wikipedia.org/wiki?curid=1245111", "title": "Nikolai Ivanovich Lobachevsky", "text": ""}
{"id": "1245117", "revid": "1914139", "url": "https://it.wikipedia.org/wiki?curid=1245117", "title": "Lissa (citt\u00e0)", "text": "Lissa (in croato Vis) \u00e8 una citt\u00e0 della Croazia appartenente alla regione spalatino-dalmata. La citt\u00e0 contava al censimento del 2011 1.920 abitanti, mentre erano 2.844 nel 1982.\nGeografia fisica.\nLa citt\u00e0 si trova in posizione riparata nella parte nordorientale dell'isola di Lissa e ne costituisce il capoluogo; assieme all'abitato di Comisa \u00e8 uno dei due comuni in cui \u00e8 divisa amministrativamente l'isola.\nStoria.\nLa citt\u00e0 fu fondata dai Sicelioti di Dionisio I, che le diedero il nome di Issa, come colonia della potente Siracusa, nel quadro dell'espansione commerciale in Adriatico promossa dal Tiranno siracusano Dionisio I. Insieme ad Issa vennero fondate Ank\u00f3n (l'attuale Ancona), Adr\u00eca (l'attuale Adria) e Lissos (l'attuale Alessio); si veda la carta a fianco.\nLissa appartenne alla Repubblica di Venezia fino al 1797 e vi era molto diffuso il Veneto da mar anche durante l'occupazione napoleonica.\nUna parte degli abitanti di Lissa abbracci\u00f2 gli ideali del Risorgimento italiano. L'isola venne scelta come base di sbarco per la Marina italiana durante la Battaglia di Lissa nel 1866.\nFino al 1919, una parte dei suoi abitanti era di lingua e cultura italiane. Tra il 1941 ed il 1943 Lissa venne annessa all'Italia e il comune fece parte della Provincia di Spalato del Governatorato della Dalmazia. Dopo la seconda guerra mondiale quasi tutti i pochi italiani di Lissa se ne sono andati.\nMonumenti e luoghi d'interesse.\nL'impronta veneta \u00e8 predominante nell'architettura di Lissa.\nLa cittadina \u00e8 divisa in due sobborghi ai lati della baia. Nel sobborgo di Luka (\"Porto\"), sorgono le chiese della Madonna del 1500 e di Santo Spirito del XVII secolo, e i palazzi nobiliari Mardessi, Dojmi di Delupis, Tramontana e la fortezza Perasti.\nNel sobborgo di Kut (\"Cantone\"), si trovano la chiesa veneta di San Cipriano del XVI secolo e i palazzi Ettoreo, Petris, Iachini e Gazzarri. Fuori della citt\u00e0 si trovano i forti inglesi di Fortezza (originariamente forte veneziano) e Wellington.\nIl patrono della citt\u00e0 \u00e8 San Giorgio.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Lissa \u00e8 drasticamente diminuita in seguito agli esodi che hanno seguito la prima e la seconda guerra mondiale. \nOggi, secondo il censimento ufficiale croato del 2011, sono presenti pochissimi italiani, lo 0,10% della popolazione complessiva del comune.\nFino alla fine dell\"'ottocento\", la cittadina di Lissa aveva circa la met\u00e0 di abitanti di lingua e cultura italiana, in maggioranza in passato. L'ultimo podest\u00e0 italiano fu il medico Lorenzo Dojmi di Delupis (fino al 1866), della celebre famiglia italiana dei Dojmi di Delupis. Con l'arrivo del XIX secolo, gli italiani diminuirono drasticamente e l'elemento croato risult\u00f2 prevalere in larga maggioranza. L'annessione di Lissa al Regno di Jugoslavia, caus\u00f2 l'esodo degli italiani soprattutto verso Zara e Lagosta annesse al Regno d'Italia. Con la fine della seconda guerra mondiale, molti dei pochi rimasti scelsero la via dell'esilio verso l'Italia, ma anche all'estero.\nGeografia antropica.\nLocalit\u00e0.\nIl comune di Lissa comprende 9 insediamenti (\"naselja\"). Tra parentesi il nome in lingua italiana.\nEconomia.\nAttualmente l'economia della citt\u00e0 \u00e8 basata sull'agricoltura (vigneti); solo recentemente Lissa si \u00e8 aperta al turismo. Tuttavia, l'emigrazione dalla citt\u00e0 verso l'estero e altre localit\u00e0 della Croazia ancora non si \u00e8 interrotta."}
{"id": "1245118", "revid": "1318658", "url": "https://it.wikipedia.org/wiki?curid=1245118", "title": "Abiko", "text": " \u00e8 una citt\u00e0 giapponese della prefettura di Chiba. Il nome significa letteralmente \"mio nipote\".\nAbiko \u00e8 localizzata a nord est del centro di Tokyo. \u00c8 posta in un ambiente tipicamente rurale, ai margini della megalopoli.\nAnche se posta in periferia, ha comunque oltre 100.000 abitanti ed \u00e8 collegata al centro di Tokyo tramite la \"Joban line\" che opera un servizio anche intrecciato con la \"Chiyoda line\".\n\u00c8 anche collegata a Narita e Sakura e Chiba da una ramificazione della stessa importantissima \"Joban line\".\nNei pressi di Abiko vi sono coltivazioni e anche uno specchio d'acqua piuttosto esteso, il lago di Teganuma, balneabile fino al primo dopoguerra, in seguito divenuto uno dei pi\u00f9 inquinati del Giappone.\nTra i luoghi di interesse di questa localit\u00e0 ci sono da annoverare il \"Parco di Akenoboyama\" dove sono conservati circa 150.000 esemplari di tulipani di vari tipi e colori, ed il museo degli uccelli (Abiko City Museum of Birds). Il simbolo del comune di Abiko \u00e8 per l'appunto la folaga nera (fulica atra)."}
{"id": "1245120", "revid": "176990", "url": "https://it.wikipedia.org/wiki?curid=1245120", "title": "Elymnioi", "text": "Elymnioi () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 5.648 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Mantoudi-Limni-Agia Anna."}
{"id": "1245123", "revid": "697352", "url": "https://it.wikipedia.org/wiki?curid=1245123", "title": "Gundioco", "text": "Biografia.\nSecondo la \"Lex Gundobada\", il nonno del re burgundo Gundobado sarebbe stato Gundicaro, che dunque sarebbe il padre di Gundioco. Secondo Gregorio di Tours, Gundioco apparteneva alla famiglia di Atanarico, re dei Visigoti; una discendenza maschile \u00e8 improbabile, dunque lo storico S\u00e9cretan propose di riconciliare le due informazioni ipotizzando che avesse sposato la sorella di Ricimero.\nSuccesse al padre Gundecario nel 436 e regn\u00f2 sui Burgundi assieme al fratello, Chilperico I e fu alleato dei Visigoti.\nDurante il regno di Gundioco, tra il 443 e il 447, Ezio install\u00f2 i Burgundi nella \"Sapaudia o Sabaudia\" (bacino dell'alto Rodano). In quanto \"foederati\", i Burgundi combatterono per l'Impero contro gli Unni di Attila.\nNel 453 segu\u00ec il re visigoto Teodorico II nella sua campagna contro il re svevo Rechiaro, ottenendo in cambio l'espansione dei territori burgundi nella valle del Rodano.\nNel 456, alla morte dell'imperatore di origine gallica Avito, i Burgundi approfittarono della debolezza imperiale per espandersi verso sud, giungendo persino a prendere Lione, che apr\u00ec le porte agli invasori. Il nuovo imperatore Maggioriano, eletto il 1\u00ba aprile 457, mosse contro i Burgundi e i Visigoti di Teodorico II, che non ne avevano riconosciuto l'elezione, e li sconfisse, riprendendo Lione. Dopo aver battuto Teodorico II, ad Arles Maggioriano, nel 459, impose la pace a Visigoti e Burgundi.\nL'imperatore Libio Severo, successore di Maggioriano e fantoccio del generale goto Ricimero (probabilmente cognato di Gundioco), riconobbe ai Burgundi lo status di \"foederati\", accettandone anche l'espansione verso sud, oltre la valle della Dr\u00f4me sino a raggiungere la valle della Durance; tra il 461 ed il 465, Gundioco ebbe persino il rango di \"magister militum\" dell'Impero romano d'Occidente. Nel 463, infatti \u00e8 citato in una lettera di papa Ilario: si trova a Vienne e ha ricevuto il titolo di \"magister militum\" dell'Impero romano d'Occidente, Ricimero; \u00e8 possibile che il titolo sia stato conferito per aver impedito ad Egidio, \"magister militum\" dell'imperatore Maggioriano, di marciare sull'Italia all'assassinio del suo sovrano per mano di Ricimero e all'elevazione di Libio Severo (461).\nNel 471 e 472, Gundioco fu alleato dell'impero romano nel difendere Clermont dai Visigoti.\nAlla sua morte, nel 473 circa, il regno venne diviso tra i suoi figli, Gundobado, Chilperico, Gundomaro e Godegiselo, che affiancarono lo zio, Chilperico I, nel governo del regno.\nDiscendenti.\nGundioco ebbe quattro figli:"}
{"id": "1245124", "revid": "3082", "url": "https://it.wikipedia.org/wiki?curid=1245124", "title": "Gundioc", "text": ""}
{"id": "1245125", "revid": "810736", "url": "https://it.wikipedia.org/wiki?curid=1245125", "title": "Elizabeth Siddal", "text": "Biografia.\nIl successo come modella.\nImpiegata inizialmente come modista, la Siddal divenne in breve tempo la modella preferita di alcuni dei pi\u00f9 famosi pittori dell'epoca, i preraffaelliti: ella, infatti, impersonava perfettamente la loro idea di femminilit\u00e0. Fu Walter Howell Deverell che la scopr\u00ec e che la present\u00f2 al circolo dei Preraffaelliti, portandola via da una famiglia che non voleva per lei un futuro artistico. Pos\u00f2 anche per William Holman Hunt e John Everett Millais, ma fu modella fissa per Dante Gabriel Rossetti, di cui si innamor\u00f2 e che spos\u00f2 nel 1860.\nPosando per l\"'Ophelia\" di Millais (1852), la Siddal fu costretta a rimanere a lungo immersa in una vasca da bagno, per rappresentare la morte del personaggio shakespeariano. La sua resistenza fu notevole, anche quando si ruppe una delle lampade che servivano a riscaldare l'acqua: la modella, tuttavia, fu colpita da una bronchite che le min\u00f2 la salute. Suo padre ritenne responsabile Millais e cerc\u00f2 di fargli sborsare un adeguato indennizzo. La salute cagionevole della donna, per\u00f2, potrebbe essere anche attribuita all'uso che ella faceva del laudano, una sostanza stupefacente di uso medico che veniva usata anche come droga.\nLa vita con Rossetti.\nUna volta diventata la modella di Dante Gabriel Rossetti, prima ancora che moglie, la Siddal cominci\u00f2 a studiare con lui. Malgrado il pittore cercasse sempre di ritrarla bella e dolce, in realt\u00e0 la donna aveva un carattere forte e deciso, come traspare dai propri autoritratti: non era quella donna eterea che i pittori amavano idealizzare.\nNel 1855 il critico d'arte John Ruskin si offr\u00ec di pagare bene per tutte le opere artistiche prodotte dalla Siddal, che in realt\u00e0 si limitavano a molti schizzi e ad un solo dipinto, che verteva sui temi medievali delle leggende arturiane. Ruskin, comunque, fu colpito dalla donna e scrisse a Rossetti una lettera in cui lo esortava a non rinviare oltre il matrimonio con la Siddal, per darle quella sicurezza di cui aveva bisogno.\nRossetti, invece, aveva paura a presentare ai propri genitori la Siddal, poich\u00e9 era di umili origini. Gi\u00e0 le sorelle del pittore, Maria Francesca e Christina, avevano avuto parole di fuoco per la donna, ed il timore che i genitori potessero imporre un veto alle nozze, fece s\u00ec che egli attendesse molti anni ancora prima di chiedere in sposa la modella. Quest'ultima, sembra, credette che ci fosse una \"musa\" pi\u00f9 giovane nel cuore del pittore, e questo accentu\u00f2 la sua gi\u00e0 presente malinconia.\nI problemi di salute e la morte.\nLa Siddal viaggi\u00f2 molto per motivi di salute. Quando nel 1860 spos\u00f2 finalmente Rossetti, aveva alle spalle gi\u00e0 molte delusioni: il pittore fissava infatti la data delle nozze e poi all'ultimo secondo la rinviava. Lo stress di questo comportamento accentu\u00f2 lo stato depressivo di cui la donna soffr\u00ec per tutta la vita. Nel 1861 diede alla luce un bambino nato morto. Dalla depressione scaturita da quest'evento, la donna non si riprese pi\u00f9: il marito, poco tempo dopo, la trov\u00f2 morta nel suo letto.\nMalgrado il referto medico parlasse di \"morte accidentale\", dovuta cio\u00e8 ad un'errata valutazione della dose di laudano da assumere, Rossetti cap\u00ec che si trattava di suicidio. Si confid\u00f2 con l'amico pittore Ford Madox Brown, il quale gli consigli\u00f2 di bruciare la lettera d'addio della moglie che il pittore aveva trovato. Il suicidio, all'epoca, oltre ad essere considerato immorale era anche illegale: lo scandalo avrebbe travolto tutta la famiglia di Rossetti e alla Siddal sarebbe stata negata la sepoltura in terra consacrata.\nLe poesie.\nNella tomba, insieme al corpo della Siddal, il marito fece porre anche l'unica copia dei manoscritti d'amore che lo stesso Rossetti aveva dedicato alla Siddal, scritti nel corso degli anni: il quaderno che li conteneva venne infilato fra i suoi capelli rossi. Nel 1869 Rossetti, piegato da alcool e droga e convinto di diventare cieco, fu ossessionato dal desiderio di pubblicare le proprie poesie accompagnate da quelle della moglie. Inoltre soffriva di allucinazioni in cui riferiva di essere visitato dal fantasma di Elizabeth, ricercando anche modelle e amanti fisicamente a lei simili.\nInsieme al proprio agente Charles Augustus Howell e sostenuto dai suoi eccentrici amici come Algernon Swinburne, ottenne il permesso di aprire la tomba della Siddal per recuperare il quaderno di poesie: il tutto venne svolto di notte, per evitare lo sdegno della gente. Howell (che viene ricordato come noto mentitore) raccont\u00f2 che il corpo della Siddal aveva mantenuto intatta la propria bellezza, e che i capelli avevano continuato a crescerle a dismisura. Rossetti pubblic\u00f2 quindi le proprie poesie insieme a quelle della moglie. A causa di alcuni temi erotici, per\u00f2, l'opera venne male accolta dalla critica. Nel 1872 Rossetti tent\u00f2 il suicidio allo stesso modo della moglie, ingerendo del laudano, ma fu salvato dagli amici. Mor\u00ec nel 1882.\n\u00c8 comunque del 1906 la prima raccolta \"in solitaria\" delle poesie della Siddal, ed esattamente cento anni dopo, sul finire cio\u00e8 del 2006, queste composizioni furono per la prima volta tradotte in italiano da Conny Stockhausen. Nel 2018 vengono pubblicate nuove opere inedite di Elizabeth Siddal, gran parte delle quali ritrovate dalla ricercatrice Serena Trowbridge negli archivi dell'Ashmolean Museum di Oxford; la studiosa afferma che la carriera dell'artista quale modella aveva spinto i contemporanei a sottovalutarne le doti letterarie. Le sue opere, seppure rivelano nei molti errori ortografici la sua modesta cultura e provenienza sociale, tuttavia spiccano per costruzione, metrica e intensit\u00e0. La critica della condizione femminile nell'Inghilterra ottocentesca \u00e8 inoltre uno dei temi ricorrenti nelle poesie della Siddal.\nCultura di massa.\nLa storia di Elizabeth \u00e8 stata trattata diverse volte, ad esempio nella fiction BBC sui preraffaelliti \"Desperate Romantics\" (2009), utilizzata in Italia, parzialmente, nella puntata su Londra del programma tv \"Citt\u00e0 segrete\" di Corrado Augias (2019). Il ruolo della Siddal \u00e8 affidato all'attrice scozzese Amy Manson. Il doppiaggio italiano \u00e8 stato ri-effettuato apposta per le scene usate come docufiction nella trasmissione Rai.\nLa prima trasmissione italiana avvenne su Laeffe nel 2015.\nGalleria d'immagini.\nElizabeth venne ritratta in numerosi altri dipinti di Rossetti, come modella principale."}
{"id": "1245126", "revid": "135224", "url": "https://it.wikipedia.org/wiki?curid=1245126", "title": "Ipoxia eucapnica", "text": ""}
{"id": "1245127", "revid": "287204", "url": "https://it.wikipedia.org/wiki?curid=1245127", "title": "Rodolfo d'Asburgo", "text": "Con il nome Rodolfo d'Asburgo si indica in genere uno di questi personaggi:"}
{"id": "1245128", "revid": "1543377", "url": "https://it.wikipedia.org/wiki?curid=1245128", "title": "Sakura (Chiba)", "text": "Sakura \u00e8 una citt\u00e0 giapponese della prefettura di Chiba.\nLa zona di Sakura si trova a est del centro di Tokyo e ha quasi 200.000 abitanti.\n\u00c8 collegata a Tokyo tramite la rete autostradale nipponica e tramite il servizio della \"Keidei main line\" e della \"Joban line\"; quest'ultima la collega inoltre anche ad Abiko.\n\u00c8 inoltre collegata al centro di Chiba grazie alla \"Sobu line\".\nStoria.\nL'area intorno a Sakura era abitata sin dalla preistoria, e gli archeologi hanno scoperto numerosi tumuli sepolcrali del periodo Kofun, insieme ai resti di un tempio buddhista del periodo Hakuh\u014d (673\u2013686). Durante i periodi Kamakura (1185\u20131333) e Muromachi (1336\u20131573), la regione era controllata dal clan Chiba. Nel periodo Sengoku (1467\u20131603), il clan Chiba combatt\u00e9 contro il clan Satomi a sud, e contro il Tardo clan H\u014dj\u014d ad ovest. Dopo la sconfitta del clan Chiba, la zona pass\u00f2 sotto il controllo di Tokugawa Ieyasu, che affid\u00f2 ad uno dei suoi generali, Doi Toshikatsu (1573\u20131644), il compito di ricostruire il castello di Chiba e di governare sul feudo di Sakura come \"daimy\u014d.\" Doi realizz\u00f2 una citt\u00e0-castello (\"j\u014dkamachi\", \u57ce\u4e0b\u753a), che divent\u00f2 la pi\u00f9 grande del genere nella penisola di B\u014ds\u014d. Sotto lo shogunato Tokugawa, il feudo di Sakura pass\u00f2 per gran parte del periodo Edo nelle mani del clan Hotta. Nel periodo Bakumatsu (1853\u20131867) il feudo divent\u00f2 un centro per gli studi rangaku, incentrato sulla scuola Juntend\u014d fondata nel 1843 dal dottor Taizen Sat\u014d (1804\u20131872). La Juntend\u014d ed altre istituzioni educative di Sakura contribuiranno notevolmente al Rinnovamento Meiji. Dopo l'abolizione del sistema feudale, l'area divenne parte della prefettura di Chiba.\nLa cittadina di Sakura \u00e8 stata una delle numerose cittadine del distretto di Inba istituite con la riorganizzazione del sistema delle municipalit\u00e0 del 1\u00ba aprile 1889. Il 31 marzo 1954, Sakura ottenne lo status di citt\u00e0 inglobando i comuni limitrofi di Usui, Wada, Nego, Yadomi e Shizu."}
{"id": "1245129", "revid": "125605741", "url": "https://it.wikipedia.org/wiki?curid=1245129", "title": "Il guardiano della foresta - Mushiking", "text": " \u00e8 un anime basato sul videogioco giapponese \"Mushiking: King of The Beetles\" distribuito da SEGA. \u00c8 stato trasmesso per la prima volta in Italia sulla rete Italia 1 dal 3 settembre al 24 novembre 2007. Il numero di episodi prodotti \u00e8 di 52 e i generi trattati sono il fantasy e l'azione. La sigla italiana \u00e8 cantata da Giorgio Vanni.\nTrama.\nPeter \u00e8 un piccolo ragazzo elfo che vive in una foresta. Un giorno \u00e8 costretto a lasciare la casa per salvare sua madre, che a causa di un evento misterioso, si \u00e8 trasformata in un fiore. Il suo obiettivo sar\u00e0 quello di dirigersi ad est della foresta, salvarne gli abitanti, e ritrovare suo padre che dovr\u00e0 aiutare sua madre a ritornare normale. Durante la sua avventura incontrer\u00e0 Chibiking, un piccolo scarabeo che lo accompagner\u00e0 durante il viaggio, e Mushiking il misterioso e potente Re della foresta che lo difender\u00e0 in battaglia, ma il suo cammino sar\u00e0 continuamente ostacolato dalla squadra di Adder, nemici giurati.\nColonna sonora.\nNell'edizione italiana le sigle d'apertura e di chiusura sono state sostituite da quella italiana, la quale utilizza una parte delle stesse immagini impiegate in quella d'apertura giapponese ma in forma pi\u00f9 breve mentre in chiusura sono identiche alla prima di chiusura originale. La insert song \"Mori no Yume\" cantata da Rumi Shishido (voce originale di Pam) \u00e8 stata ricantata in italiano da Renata Bertolas ma solo negli episodi 2 e 51 mentre nel 38 \u00e8 stata mantenuta in sottofondo in lingua originale; nell'episodio 52 invece il brano \"Ikite koso\" di Kiroro \u00e8 stato mantenuto in una versione parzialmente strumentale.\nLa sigla italiana \"Mushiking il guardiano della foresta\" \u00e8 inedita su CD per via di problemi di diritti, tuttavia la versione completa \u00e8 stata trasmessa il 31 luglio 2010 su Hiro con un montaggio di svariate scene tratte dalle serie.\nFilm.\nIl 21 marzo 2007 fu proiettato nelle sale giapponesi un film d'animazione 3D intitolato , le cui vicende sono ambientate in un mondo parallelo a quello della serie animata; \u00e8 inedito in Italia. Nel mediometraggio di 50 minuti, Peter ricopre nuovamente il ruolo di protagonista e vive serenamente nella foresta assieme all'amico scarabeo Mushiking, con il quale protegge gli altri insetti dalle folli ambizioni di conquista e distruzione da parte del signore del male Adder. Alcune importanti differenze rispetto alla serie televisiva riguardano il fatto che tutti gli scarabei parlano utilizzando lo stesso linguaggio degli abitanti della foresta e l'espediente con il quale Adder rende malvagi gli insetti facendogli diventare gli occhi rossi \u00e8 legato ad un macchinario di sua invenzione anzich\u00e9 ad uno speciale liquido.\nVideogioco.\nIl 19 luglio 2007 \u00e8 stato pubblicato il videogioco \"K\u014dch\u016b \u014dja: Mushikingu Super Collection\", sviluppato da Family Entertainment e pubblicato da SEGA per Nintendo DS. Tale titolo \u00e8 stato reso disponibile esclusivamente in Giappone."}
{"id": "1245130", "revid": "767487", "url": "https://it.wikipedia.org/wiki?curid=1245130", "title": "Istiaia", "text": "Istiaia () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 7.353 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Istaia-Aidispos."}
{"id": "1245140", "revid": "1983214", "url": "https://it.wikipedia.org/wiki?curid=1245140", "title": "Alliina", "text": "L'alliina \u00e8 un amminoacido non proteinogeno ed un solfossido naturale costituente dell'aglio fresco, insieme a cicloalliina, isoalliina e metiina. Il composto \u00e8 stato descritto per la prima volta dai chimici svizzeri A. Stoll e E. Seebeck nel 1950. La sua biosintesi trae origine dall'amminoacido cisteina.\nAlliina ed isoalliina, sottoposte ad azione enzimatica da parte dell'alliinasi (alliina liasi), contenuta nel sistema di vacuoli cellulari della stessa pianta vengono convertite nei sulfonati, in primis allicina passando per intermedi sulfenici, mentre la cicloalliina non \u00e8 sensibile all'enzima. La trasformazione avviene anche solo per schiacciamento degli spicchi, e produce il caratteristico odore. Il composto \u00e8 poco stabile, e per prevenirne l'ossidazione va mantenuto a 4\u00a0\u00b0C."}
{"id": "1245141", "revid": "1305772", "url": "https://it.wikipedia.org/wiki?curid=1245141", "title": "Chilperico", "text": ""}
{"id": "1245143", "revid": "134672", "url": "https://it.wikipedia.org/wiki?curid=1245143", "title": "Cyberiade", "text": "Cyberiade \u00e8 una raccolta di racconti fantascientifici di Stanis\u0142aw Lem, riguardanti soprattutto i due costruttori Trurl e Klapaucius, le loro invenzioni e le loro avventure nello spazio. Vi sono due grandi cicli di storie \u2013 rispettivamente sulle fatiche di Trurl e Klapaucius e sulle tre macchine narratrici di re Genius \u2013 pi\u00f9 alcuni racconti a s\u00e9 stanti.\nLe storie hanno uno stile leggero e giocoso che le rende pi\u00f9 simili a fiabe che a racconti di fantascienza \u2013 ed infatti alcune di esse sono scritte proprio in forma di fiaba \u2013 ma contengono idee e riflessioni che spaziano tra filosofia, fisica e matematica: tra le altre cose troviamo considerazioni sul diavoletto di Maxwell, sull'impossibilit\u00e0 di imporre la felicit\u00e0, o su dove inizi la realt\u00e0 e finisca la simulazione quando questa diventa sempre pi\u00f9 raffinata.\nNel corso della lettura diviene evidente che la maggior parte dei personaggi, compresi Trurl e Klapaucius, sono robot intelligenti, e degli indizi nel testo lasciano intuire che potrebbero discendere da macchine che si sono ribellate ai loro creatori umani, distruggendoli. Sempre in modo indiretto si suggerisce che le avventure siano ambientate talvolta in un remoto passato e talvolta nel lontano futuro.\nCuriosit\u00e0.\nL'ultimo racconto, \"\"Trurl and the construction of happy worlds\", \" non compare n\u00e9 nella traduzione italiana, n\u00e9 in quella inglese del libro. Compare nella raccolta \"Universi\" (2021), che contiene anche \"I viaggi del pilota Pirx\" e altre raccolte di racconti."}
{"id": "1245144", "revid": "125426935", "url": "https://it.wikipedia.org/wiki?curid=1245144", "title": "Karystos", "text": "Karystos ( e Caristo secondo la tradizionale traslitterazione in italiano dei nomi greci) \u00e8 un comune della Grecia situato nella periferia della Grecia Centrale (unit\u00e0 periferica dell'Eubea) con 13.602 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 675\u00a0km\u00b2 e la popolazione \u00e8 passata da 7.144 a 13.602 abitanti.\nStoria.\n\u00c8 un'antica citt\u00e0 greca, gi\u00e0 citata da Omero, situata all'estremit\u00e0 meridionale dell'isola di Eubea.\nNel 490 a.C. la citt\u00e0, che era sottomessa a Eretria, fu occupata dai Persiani. Al costituirsi della prima alleanza marittima ateniese, Caristo fu l'unica citt\u00e0 dell'Eubea che non ne fece parte. Fu costretta successivamente ad allearsi con Atene, che vi sped\u00ec anche una colonia.\nCentro culturale di notevole importanza, diede i natali, tra gli altri, ad Antigono di Caristo, Apollodoro di Caristo, Diocle di Caristo e all'importante esponente della scuola medica erofilea Andrea.\nLocalit\u00e0 marina, ha un porto e nel suo entroterra rimangono alcune antiche cave di marmo cipollino."}
{"id": "1245146", "revid": "1865216", "url": "https://it.wikipedia.org/wiki?curid=1245146", "title": "Funabashi", "text": " \u00e8 una citt\u00e0 giapponese della prefettura di Chiba.\nDescrizione.\nLa zona di Funabashi, nella quale vivono quasi 600 000 persone, \u00e8 nella zona est di Tokyo. Si affaccia sulla baia portuale della capitale giapponese ed \u00e8 densamente popolata ed urbanizzata.\n\u00c8 attraversata da due importantissime autostrade urbane ed \u00e8 servita dalla Keisei line, Tobu Noda line, Tozai line, Chuo line, keiyo line e Musashino line. Queste linee collegano Funabashi a molte altre localit\u00e0 sparse in tutta la megalopoli."}
{"id": "1245162", "revid": "729019", "url": "https://it.wikipedia.org/wiki?curid=1245162", "title": "Fokker F60", "text": "Il Fokker F60 \u00e8 un aereo bimotore turboelica monoplano ad ala alta sviluppato dall'azienda aeronautica olandese Fokker negli anni novanta.\nInizialmente progettato per il mercato dell'aviazione commerciale e proposto come aereo di linea regionale, venne invece adottato dalla Koninklijke Luchtmacht, l'aeronautica militare dei Paesi Bassi, nel ruolo di aereo da trasporto tattico, rimanendo in linea per il decennio successivo.\nStoria del progetto.\nIl Fokker F60 \u00e8 una versione allungata del Fokker F50. Il nuovo \u00e8 facilmente riconoscibile per il fatto di avere una fusoliera pi\u00f9 lunga, aumentata di 1,62 m, e un grande portello di carico merci sulla parte destra, immediatamente dietro la cabina di pilotaggio. Il Fokker F60 venne costruito solamente in 4 esemplari, tutti consegnati alla Reale forza aerea olandese.\nOltre ai quattro Fokker F60 realizzati, un quinto era in costruzione, ma il fallimento della Fokker nel 1996 interruppe i lavori.\nImpiego operativo.\nLe consegne iniziarono nel giugno 1996, con i primi due esemplari destinati alla Koninklijke Luchtmacht opportunamente allestiti per trasportare fino a 45 soldati armati o 24 feriti su barella su una distanza massima di km ( nmi)\nAi primi due si aggiunsero gli altri due, acquisendo in servizio la numerazione progressiva da U-01 a U-04 e, aggregati allo squadrone 334 di stanza a Eindhoven, utilizzati nel ruolo di aereo da trasporto tattico tra il 1996 e il 2007, anno in cui vennero radiati per essere sottoposti a lavori di ammodernamento e riallestimento.\nNel 2010 la Marina de Guerra del Per\u00fa annunci\u00f2 l'acquisto di due esemplari della versione MPA da assegnare alla propria Aviaci\u00f3n Naval con compiti di pattugliamento marittimo, affiancando i Beechcraft B200 e Fokker F27 gi\u00e0 in linea. I primi due F60 MPA vennero consegnati nel luglio di quello stesso anno, ai quali seguirono gli altri due esemplari, tutti con nuova immatricolazione militare da AE563 a AE566."}
{"id": "1245164", "revid": "484362", "url": "https://it.wikipedia.org/wiki?curid=1245164", "title": "Fascismo. Storia e interpretazione", "text": "Fascismo. Storia e interpretazione \u00e8 una raccolta di saggi riguardanti il fascismo, l'epoca del ventennio ed il contesto in cui il movimento ebbe campo, scritti dallo storico di scuola defeliciana Emilio Gentile.\nRaccolti in libro, sono stati pubblicati per la prima volta nel 2002 da Editori Laterza nella collana i Robinson/Letture; nel 2005, l'edizione nella collana Economica Laterza.\nLa maggior parte degli scritti che costituiscono il \"corpus\" della pubblicazione - come ricorda la nota ai testi - \u00e8 stata redatta e pubblicata dall'autore fra il 1973 ed il 1996.\nDue capitoli - il terzo e il decimo - e le considerazioni finali sono invece inedite. La ricerca complessiva, nell'opera di Gentile, \u00e8 stata tesa a definire compiutamente i caratteri essenziali del fascismo, riuniti nella circostanza in una sorta di \"unicum\".\nFascismo come fenomeno ancora misterioso.\nCitando lo storico Stanley G. Payne che in \"A History of Fascism 1914-1945\" scriveva nel 1995:\nL'autore, partendo dal presupposto che \"dopo quasi novant'anni dalla sua comparsa nella storia e dopo oltre mezzo secolo dalla sua scomparsa\" il fascismo \"sembra essere ancora un oggetto alquanto misterioso\". Dopo aver passato in esame nell'introduzione i motivi che hanno portato ad un processo di \"defascistizzazione\" storica del \"fenomeno\" (e delle spinte ideologiche che ne favorirono almeno inizialmente il successo), analizza in due parti distinte, ma complementari l'una all'altra (una prima costituita da tre capitoli a carattere illustrativo ed una seconda organizzata su una serie di quadri \"interpretativi\"), i motivi salienti della nascita, ascesa e caduta del movimento fondato da Benito Mussolini.\nSi sofferma, quindi, su tutti i temi che spesso hanno affascinato gli storici, in particolare - oltre naturalmente al \"mito\" del duce - quelli che hanno visto il fascismo assimilabile ad una religione o quelli tesi al dichiarato obiettivo di giungere alla creazione di un \"uomo nuovo\" in cui l'italianit\u00e0 potesse riflettersi.\nNella sostanza, l'esito dell'analisi storica di Gentile attesta di come - nel suo essere nazionalista e rivoluzionario in chiave totalitaristica, contro il liberalismo ed il marxismo, apertamente imperialista e (con la promulgazione delle leggi razziali fasciste) razzista al pari dell'ideologia \"gemella\" del nazismo - il fascismo (elemento fondamentale all'interno di quello che \u00e8 stato definito dallo storico Eric Hobsbawm \"Il Secolo breve\") sia stato il primo esperimento totalitario nell'Europa occidentale disegnata dall'esito della prima guerra mondiale.\nCome partito-milizia - \u00e8 l'assunto del lavoro di Gentile - il fascismo fu sempre proteso ad annientare i diritti dell'uomo e del cittadino, nella tensione di creare una \"civilt\u00e0 nuova\" basata sulla militarizzazione della politica e sulla sacralit\u00e0 dello Stato nonch\u00e9 sul primato della nazione intesa come comunit\u00e0 etnicamente omogenea.\nI capitoli del libro.\nDalla nota ai testi si riporta di seguito la specifica degli undici capitoli che compongono il libro - corredato da una introduzione e da riflessioni conclusive - e la destinazione prima nella quale gli scritti hanno trovato pubblicazione:\nNella Introduzione, intitolata polemicamente '\u00c8 esistito il fascismo?', lo storico sottolinea la variet\u00e0 e la contraddittoriet\u00e0 delle interpretazioni del fascismo, che appaiono tanto opposte e inconciliabili da far disperare che si possa raggiungere una definizione della sua natura e del suo significato. Gentile giunge a chiedere, provocatoriamente, se il fascismo sia esistito, o se, come vogliono le interpretazioni prevalse fino agli anni \u201860, sia stato un \u2018epifenomeno\u2019, effetto di altre e pi\u00f9 profonde cause, e quindi una pura \u2018negativit\u00e0\u2019 storica, priva di una propria autonomia e di caratteri propri, un concetto che per la sua ambiguit\u00e0 dovrebbe, insieme al concetto di totalitarismo, essere rimosso dal lessico degli storici. \nGentile critica queste interpretazioni che comporterebbero una \u2018defascistizzazione\u2019 del fascismo, nel senso di una rimozione di quelli che egli ritiene essere i suoi caratteri costitutivi, quali un\u2019ideologia propria, un\u2019adesione ed un consenso di massa, un carattere totalitario. Secondo lo storico la tendenza pi\u00f9 evidente di questa defascistizzazione consiste nel ridurre il fascismo a Mussolini e al ruolo personale del Duce, oscurando molti altri aspetti del fenomeno. \nLa prima parte, \u201cAlla ricerca di una individualit\u00e0 storica\u201d, propone due saggi pubblicati nel corso degli anni \u201890 come voci sintetiche in opere di consultazione e un testo inedito. La sezione si apre con un capitolo intitolato \u201cIl fascismo in Italia\u201d che delinea una sintesi delle vicende storiche del fenomeno dalle origini fino alla caduta della Repubblica Sociale.\nNel secondo capitolo, \u201cFascismo\u201d, Gentile si confronta con le principali tendenze interpretative del fenomeno. Lo storico individua una tendenza verso una progressiva dilatazione del concetto dal suo originario contesto storico in Italia ad una concezione generale e astorica, che conduce a definire impropriamente come \u2018 fascisti\u2019 regimi diversissimi nello spazio e nel tempo. Rifiutando tali anacronismi, Gentile classifica le principali interpretazioni del fascismo riconducendole a diverse matrici ideologiche. Le prime interpretazioni, risalenti agli anni \u201820 e al confronto tra fascismo e antifascismo, si concentrano sulla italianit\u00e0\u2019 del fenomeno. A partire dagli anni \u201830, con l'affermazione di regimi antidemocratici in diversi paesi europei, si diffuse un'interpretazione \u2018universale\u2019 del fenomeno \u2018fascista\u2019, identificato, anche grazie alla propaganda dei regimi stessi, con un\u2019alternativa al sistema politico e sociale liberal-democratico. L'interpretazione marxista indic\u00f2 nella reazione del grande capitale il carattere comune ai regimi autoritari di destra, mentre quella liberale lo consider\u00f2 espressione degenerata (\u2018demoniaca\u2019) della politica di potenza dello Stato moderno (Gerhard Ritter), affermazione di una forma irrazionale di pensiero mitico (Ernst Cassirer) o \u2018malattia morale\u2019 (Benedetto Croce). Per i pensatori democratici i regimi totalitari erano il prodotto di un deficit di sviluppo civile e politico di paesi arrivati in ritardo all'unit\u00e0 e alla democrazia, e portatori di un retaggio culturale autoritario. \nSecondo Gentile, il tratto comune di queste interpretazioni consiste nel risolvere il fenomeno fascista nelle cause, nelle condizioni e nelle circostanze della sua origine, senza riconoscergli una propria individualit\u00e0 ed autonomia. Egli concorda invece con quegli storici che identificano la novit\u00e0 e l'originalit\u00e0 dei regimi totalitari in quanto caratterizzati da una serie di elementi specifici, quali un'ideologia integralista, la mobilitazione delle masse, il culto di un capo carismatico, la volont\u00e0 di controllo totale sulla societ\u00e0 e l\u2019aspirazione ad una sua radicale trasformazione. Tale impostazione prevalse a partire dagli anni \u201860, quando si ebbe un rinnovamento degli studi sul fascismo secondo due linee interpretative principali: la prima, originata dagli studi di George L. Mosse, orientata a definire una teoria generale del fenomeno fascista inteso come fenomeno culturale, a partire dalla definizione della sua ideologia; la seconda, cui fa capo lo stesso Gentile, che descrive invece il fascismo come un fenomeno multidimensionale, che include, oltre che un nucleo ideologico, anche aspetti organizzativi e istituzionali. Le novit\u00e0 pi\u00f9 importanti emerse dal dibattito italiano in quegli anni riguardano la distinzione tra 'fascismo movimento' e 'fascismo regime' (Renzo De Felice) e riguardano la distinzione tra il fascismo come 'movimento' alla conquista del potere e come 'regime',\u00a0e il riconoscimento della sua novit\u00e0 e autonomia, radicate nel primato totalitario della politica rispetto alle forze economiche e alle istituzioni tradizionali. La prima parte si conclude con un saggio intitolato \u201cIl Fascismo. Una definizione orientativa\u201d, in cui vengono presentate le tre dimensioni principali che compongono l\u2019esperienza storica del fenomeno secondo l\u2019autore. In apertura Gentile sottolinea l'influenza del contesto storico sulle interpretazioni del passato, notando come, nel corso della Guerra fredda la categoria di Totalitarismo fosse stata svalutata perch\u00e9 considerata uno strumento di polemica nei confronti dell\u2019URSS e dell'ideologia comunista. Il crollo del blocco sovietico ha invece rinnovato l\u2019interesse per lo studio di somiglianze e differenze che accomunano e distinguono fascismo, nazismo e comunismo. Lo storico \u00e8 infatti un convinto assertore della natura totalitaria del fascismo italiano, sia pure affermando la necessit\u00e0 di definirne con precisione le caratteristiche nazionali. In questa \u2018definizione provvisoria\u2019 Gentile \u00e8 soprattutto impegnato a rifiutare la concezione esclusivamente culturale e ideologica del fenomeno, che trova in George Mosse il suo sostenitore pi\u00f9 illustre, per affermarne la natura multidimensionale, cio\u00e8 anche organizzativa e istituzionale. In rapporto all\u2019organizzazione, egli definisce\u00a0il fascismo come un movimento di massa, interclassista ma prevalentemente fondato sui ceti medi, organizzato in un partito milizia che utilizza, oltre alle altre forme di azione politica, anche la violenza per impadronirsi del potere e istituire un nuovo tipo di regime. La sua ideologia si fonda su una concezione razionalistica e mitica della politica, dal carattere pragmatico pi\u00f9 che teorico, che si esprime attraverso le forme della \u2018nuova politica\u2019, con l\u2019uso di simboli, liturgie e celebrazioni che hanno il compito di attuare una mobilitazione permanente delle masse e di coinvolgere attivisticamente gli individui in un\u2019unione \u2018mistica\u2019 della comunit\u00e0 nazionale. La terza dimensione, quella istituzionale, vede l\u2019affermarsi di un partito unico con compiti di conquista del potere prima, e di aggregazione sociale poi, che consente una simbiosi tra il partito e stato, e l'istituzione di nuovi apparati di controllo e repressione, ma soprattutto di un sistema di costruzione del consenso attraverso i mass media, le organizzazioni giovanili e di partito, l\u2019esaltazione della figura di Mussolini quale leader carismatico. \nLa seconda parte del testo, \u201cQuadri di una interpretazione\u201d, presenta diversi saggi in cui \u00e8 approfondita la visione del fascismo come fenomeno complesso, dinamico e composto di diverse dimensioni. Il quarto capitolo, \u201cAlcune considerazioni sull'ideologia fascista\u201d, si apre con la domanda retorica \u201c\u00e8 esistita un\u2019ideologia del fascismo?\u201d. L\u2019autore polemizza infatti con quelle interpretazioni che tendono a negare una coerenza dottrinale al fenomeno fascista, riducendolo ad azione priva di teoria, improvvisazione sulla base delle circostanze, mero opportunismo o strumento del capitale. Questa visione, spiega Gentile, deriva da una particolare concezione dell'ideologia, caratterizzata da una coerenza teoria quasi \u2018geometrica\u2019. In realt\u00e0, spiega lo storico, qualsiasi ideologia comporta, al di l\u00e0 degli aspetti dottrinari, una funzione pratica che si nutre di elementi emotivi e di una dimensione mitica. Il fascismo, in particolare, si \u00e8 alimentato alle critiche dell ideologia ed alle filosofie della vita che esaltano i valori della vitalit\u00e0 e dell'esperienza, piuttosto che quelli astratti della logica. Seguendo la lezione di Georges Sorel e Vilfredo Pareto, Mussolini aveva imparato a concepire l\u2019ideologia per il suo valore pratico e strumentale, piuttosto che per la sua coerenza. Le dottrine rappresentavano piuttosto idee-forza capaci di unire e muovere all\u2019azione, che concezioni astratte e schemi logici. Ma oltre questa visione \u2018anti-ideologica\u2019 e pratica della propria dottrina, il fascismo ha avuto anche un contenuto ideologico positivo, di rivolta spirituale, per quanto vaga e indeterminata, contraria alla concezione materialistica e deterministica della vita e della societ\u00e0. Il fascismo si proponeva infatti di contrapporre alla concezione razionalista dell'uomo cartesiano e alla fiducia illuministica nel progresso, la visione nietzscheana di un \u201cuomo nuovo\u201d, capace di plasmare la storia e la societ\u00e0 grazie alla propria volont\u00e0 di potenza creatrice di miti e di azione. Ed \u00e8 da queste concezioni che si afferma l\u2019idea del primato totalitario della politica e della storia come risultato della volont\u00e0 di minoranze aristocratiche capaci di guidare e dominare le masse, di per s\u00e9 inerti, ma integrate in unit\u00e0 politica nello Stato totalitario. Gentile sostiene che per questa sua visione attivistica e dinamica, proiettata nel futuro di una societ\u00e0 da trasformare in comunit\u00e0 politica organica in cui realizzare il mito dell'uomo nuovo', il fascismo non possa essere affatto ridotto al nazionalsimo, che in quanto movimento conservatore si richiama alla tradizione e al passato.\u00a0Da questo elemento dinamico derivano anche le nuove forme della politica adottate dal fascismo, che rifiuta la concezione liberale della rappresentanza degli interessi individuali per affermare la sintesi della comunit\u00e0 nella nazione come soggetto collettivo. La politica si trasforma quindi in 'spettacolo', in esperienza estetica e simbolica che rappresenta drammaturgicamente, attraverso riti e liturgie, l\u2019unit\u00e0 della comunit\u00e0 organica, percepita attraverso l\u2019esaltazione degli istinti, del sentimento e dell\u2019immaginazione. Gentile individua quindi nel fascismo alcune caratteristiche tipiche di un regime totalitario, quali il culto e la fede in un capo carismatico, i rituali e le liturgie che trasformano la politica in una religione civile, la celebrazione dei martiri e dei simboli nelle grandi adunate. \nAnche il quinto capitolo presenta come titolo una domanda polemica: \u201cIl fascismo fu una rivoluzione?\u201d, e anche in questa caso Gentile contesta quelle concezioni che negano un carattere eversivo al fascismo adottando un concetto univoco e a priori di \u2018ivoluzione, in particolare quello marxista. Contrariamente a quelle interpretazioni che riducono il fascismo a strumento della reazione, lo storico sottolinea l\u2019autonomia politica dei ceti medi sia rispetto alle \u00e9lites al potere che al proletariato, riconoscendone anzi il ruolo di \u2018classe fondamentale\u2019 nella modernizzazione politica. Adottando la distinzione introdotta da Renzo De Felice, egli evidenzia come il fascismo-movimento aveva avuto non solo un orientamento antisocialista, ma anche un carattere eversivo nei confronti dei gruppi\u00a0dominanti\u00a0conservatori, successivamente ridimensionato dal trasformismo e dai compromessi di Mussolini con le \u00e9lites al potere nel corso della costruzione del regime. La 'rivoluzione fascista' consisteva in un progetto politico di realizzazione di uno 'stato totale' capace di integrare le masse popolari\u00a0nella nazione, sia pure nelle forme di una \u2018democrazia totalitaria\u2019 caratterizzata da una rigida struttura gerarchica non pi\u00f9 sulla base dello status ma della funzione.\u00a0Da questo punto di vista risulta di estrema importanza il ruolo dei ceti medi, che hanno rappresentato il gruppo sociale pi\u00f9 dinamico e politicamente innovativo a partire dalla rivoluzione francese, tale da dover essere considerati, secondo lo storico, \u201dclasse fondamentale\u201d al pari della borghesia e del proletariato. Alla conquista dello stato sarebbe seguita la rigenerazione spirituale della societ\u00e0 in una comunit\u00e0 organica in cui far nascere, attraverso l\u2019attivismo vitalistico e una pedagogia eroica,\u00a0\u2018l\u2019uomo nuovo\u2019 fascista. \nCapitolo XI, La modernit\u00e0 totalitaria\nL\u2019ultimo capitolo, apparso per la prima volta nei primi anni \u201870, \u00e8 poi confluito come nuova Introduzione alla seconda edizione del volume Le Origini dell\u2019ideologia Fascista del 1996. \nGentile evidenzia come uno dei maggiori progressi della storiografia sul fascismo a partire dagli anni \u201870 sia dovuto proprio alla rinnovata attenzione alla sua ideologia e agli aspetti culturali. \nFino ad allora era prevalsa la concezione secondo la quale il fascismo non avrebbe avuto un\u2019ideologia propria, ma si fosse caratterizzato piuttosto come movimento di opposizione e repressione nei confronti del sistema liberale e del movimento socialista. A sostegno di questa interpretazione si sottolineavano l\u2019incoerenza programmatica, il primato dell\u2019azione e il disprezzo per la teoria, la tendenza al compromesso con le \u00e9lites al potere. Gentile ritiene che tali valutazioni derivino da pregiudizi radicati in orientamenti storiografici pi\u00f9 fedeli ai valori dell\u2019antifascismo che ad una corretta una ricostruzione storica. La premessa di tale atteggiamento storiografico, che tende ad interpretare il fenomeno fascista esclusivamente in termini di \u2018mera negativit\u00e0 storica\u2019, cio\u00e8 di reazione alla modernit\u00e0 e alle forze progressiste, dipende da una concezione teleologica che oppone storia e \u2018antistoria\u2019, ragione e irrazionalit\u00e0, progresso e reazione. Di fronte a questa dicotomia il fascismo non poteva essere\u00a0considerato come portatore di un'alternativa di valori morali e di un progetto politico e sociale originale, ma doveva essere piuttosto \u2018smascherato\u2019 come il braccio armato del capitale e dei gruppi reazionari. Il successo ed il vasto consenso sia popolare che da parte degli intellettuali poteva essere spiegato in termini di opportunismo o tutt'al pi\u00f9 di mancata comprensione della sua vera natura. Tali posizioni appaiono a Gentile una sorta di tardivo \u2018rito di esorcizzazione\u2019 che preferisce eludere la realt\u00e0 storica piuttosto che confrontarsi con essa. Soprattutto, egli ritiene che questa interpretazione lasci irrisolti molti dei problemi essenziali per la comprensione del fascismo, a partire dal fatto che esso non ha mai fatto mistero n\u00e9 delle proprie posizioni irrazionalistiche n\u00e9 della volont\u00e0 di potenza e di affermazione di un modello autoritario e gerarchico di societ\u00e0. Come interpretare allora la conquista del potere e di un consenso di massa di cui ha goduto il regime per due decenni? \nGentile si prefigge di spiegare il fascismo come il risultato di una dimensione mitica della politica moderna, capace di coinvolgere e mobilitare le masse attraverso una \u2018sacralizzazione della politica\u2019 che ricorre a credenze, ideali e valori opposti e contrari alle premesse razionali e individualiste della societ\u00e0 liberale. Lo storico ritiene che il fascismo non sia solo un movimento politico e sociale, ma che abbia rappresentato anche la risposta ad esigenze di rinnovamento culturale radicate nella cultura del primo \u2018900. Secondo lo storico il nucleo fondamentale dell\u2019ideologia fascista furono il primato della politica da realizzare nella supremazia dello stato totalitario e la risoluzione del privato nella dimensione pubblica attraverso la mobilitazione permanente delle masse. \nEgli polemizza con quelle interpretazioni che ricostruiscono le radici culturali dell\u2019ideologia fascista in maniera \u2018astorica\u2019 e generica, ricercando le sue origini nel razzismo e nell\u2019antisemtismo in Francia e in Germania. Ritiene infatti necessario analizzare il percorso storico quale si svilupp\u00f2 prima di tutto in Italia nel periodo immediatamente successivo alla prima guerra mondiale che definisce \u2018la madre\u2019 del fascismo. Sulla base di questa concreta esperienza storica \u00e8 possibile secondo Gentile individuare una serie di caratteristiche specifiche del fascismo italiano, che fu: 1) un movimento di massa interclassista ma in cui ebbero un ruolo prevalente i ceti medi, organizzato in un partito milizia e che\u00a0si ritenne investito da una missione di rigenerazione nazionale. Il fascismo si impegn\u00f2 in una lotta per il monopolio del potere sia attraverso la violenza che l\u2019uso tattico della competizione elettorale e degli accordi con le \u00e9lites al potere. 2) La sua ideologia trov\u00f2 espressione in forme estetiche pi\u00f9 che teoriche, in un nuovo stile politico e l\u2019uso di miti, riti e simboli tipici di una \u2018religione laica\u2019. 3) La sua cultura si manifest\u00f2 attraverso il pensiero mitico e un senso attivistico della vita, concepita come volont\u00e0 di potenza capace di farsi artefice della storia. 4) La politica fu concepita come esperienza integrale in cui realizzare la fusione dell'individuo e delle masse nell'unit\u00e0 organica della nazione come comunit\u00e0 etnica e morale. 5) L'etica del fascismo fu fondata sulla dedizione totale dell'individuo alla comunit\u00e0 nazionale, sulla disciplina, la virilit\u00e0 e il cameratismo. 6) Il partito fu inizialmente lo strumento per la conquista del potere e l\u2019instaurazione del regime, poi per l'organizzazione delle masse nello stato totalitario attraverso una mobilitazione permanente capace di generare un senso di appartenenza emozionale. 7) Il regime si dot\u00f2 di un apparato di controllo pervasivo e di repressione. 8) Al vertice sia dello stato che del partito Mussolini rappresent\u00f2 la figura di capo carismatico considerato infallibile. 9) Il conflitto sociale\u00a0tra le classi fu sostituito da un modello corporativo solidaristico tra i ceti produttori. 10) La politica estera fu ispirata al mito e la potenza della grandezza nazionale e dell'espansione imperialista quale espressione della nuova civilt\u00e0 italiana. \nDunque il fascismo fu un fenomeno \u2018multidimensionale\u2019 nel senso che integra la dimensione organizzativa rappresentata dal partito, quella ideologica e culturale che si esprime attraverso miti e simboli,\u00a0e quella istituzionale del regime e dello Stato totalitario. Gentile sottolinea che non \u00e8 possibile comprendere l'esperienza storica concreta del fascismo se non se ne indagano tutte le componenti nelle loro reciproche relazioni.\nPer quanto riguarda le matrici ideologiche del fascismo esse affondano in una cultura formata da tradizioni politiche preesistenti sia di destra che di sinistra, quali l'eredit\u00e0 del nazionalismo giacobino, l'irrazionalismo, lo spiritualismo ed il volontarismo delle filosofie della vita e dell'azione, il radicalismo nazionale che considerva il Risorgimento una \u2018rivoluzione spirituale incompiuta\u2019. Questi movimenti non devono essere in nessun modo considerati\u00a0come forme di \u2018protofascismo\u2019, come farebbe una lettura\u00a0teleologica a ritroso, ma piuttosto come un contesto culturale condiviso. Questo approccio consente anche di chiarire i rapporti tra il fascismo e i movimenti dell'avanguardia modernista, ma soprattutto il pi\u00f9 controverso problema del rapporto tra fascismo e modernit\u00e0. \nDella relazione tra fascismo e avanguardie si sono interessati inizialmente critici letterari e storici dell'arte, seguendo la tesi di Walter Benjamin della \u2018estetizzazione della politica\u2019. In questa prospettiva si rischia per\u00f2 di perdere di vista l'elemento centrale del fascismo, che \u00e8 invece quello della \u2018politicizzazione dell'estetica\u2019, cio\u00e8 la creazione del nuovo stile politico delle liturgie di massa e del simbolismo espressione di una vera e propria religione laica. Per quanto riguarda invece i rapporti del fascismo con la modernit\u00e0, essi sono essenziali per comprendere i motivi profondi dell'adesione consapevole da parte di molti intellettuali italiani. Essi videro infatti in questo movimento una speranza di rigenerazione culturale per il tramite della politica. Molti tra di loro, in particolare i Futuristi, condividevano l\u2018aspirazione alla costruzione di una \u2018nuova civilt\u00e0\u2019 che realizzasse la modernizzazione della societ\u00e0 italiana. Gentile definisce questo atteggiamento culturale \u2018nazionalismo modernista\u2019, secondo cui la modernit\u00e0 era concepita come una nuova fase storica da conquistare da parte dell\u2019intera collettivit\u00e0 nazionale non solo nelle forme del progresso tecnologico, ma soprattutto\u00a0in quelle di una vera e propria \u2018rivoluzione spirituale\u2019. Di fronte alla crisi della religione, molti intellettuali si sentirono chiamati a dare il loro contributo a quest\u2019opera di rinnovamento delle coscienze da realizzare pi\u00f9 attraverso la creazione di miti e valori capaci di suscitare passioni ed emozioni pi\u00f9 che attraverso un approccio razionale, percepito come legato alla cultura liberale ed individualistica del passato. Il tentativo di filosofi come Benedetto Croce di proporre un progetto liberale e razionale di sviluppo della societ\u00e0 attraverso la libert\u00e0 individuale era destinato al fallimento di fronte alle esigenze di \u2018trasmutazione dei valori\u2019 che trovavano espressione in atteggiamenti vitalistici e irrazionali nelle aristocrazie di \u2018superuomini\u2019 capaci di guidare le masse. Alla base della rivoluzione politica fascista si trovava anche l\u2019aspirazione ad una \u2018rivoluzione spirituale\u2019 fondata sui miti della giovinezza, della violenza rigeneratrice e di una \u2018pedagogia eroica\u2019 capace di plasmare le nuove generazioni e far nascere l\u2019uomo nuovo fascista, capace di conquistare all\u2019Italia la grande storia del mondo. \nAnche quando si volse ai miti del passato, come quello della romanit\u00e0, il fascismo non lo fece mai per un senso di nostalgia ma sempre nella prospettiva della costruzione del futuro. Il progetto fascista della modernit\u00e0 rifiutava gli elementi illuministici che considerava deteriori, quali l'individualismo liberale, ed aspirava ad una \u2018rivoluzione totale\u2019 che trasformasse tutti gli aspetti della vita e della societ\u00e0, integrando le masse popolari nella nazione attraverso il pensiero mitico, i riti e i simboli. In definitiva si pu\u00f2 affermare che il fascismo ha rappresentato per l\u2019Italia un peculiare percorso verso la modernit\u00e0. "}
{"id": "1245169", "revid": "110157", "url": "https://it.wikipedia.org/wiki?curid=1245169", "title": "Changjiaquan", "text": "Il \"Changjiaquan\" (\u82cc\u5bb6\u62f3, pugilato della famiglia Chang) \u00e8 uno stile di arti marziali cinesi cos\u00ec chiamato perch\u00e9 sviluppato da Chang Naizhou (\u82cc\u4e43\u5468). Questo stile \u00e8 anche conosciuto come \"Changmenquan\" (\u82cc\u95e8\u62f3, pugilato della scuola Chang) o \"Changshi wuji\" (\u82cc\u6c0f\u6b66\u6280, abilit\u00e0 marziale del clan Chang). Lo stile si ispira allo Y\u00ecj\u00ecng, alla medicina cinese, oltre che alle numerose scuole di pugilato a cui si \u00e8 accostato il suo creatore.\nIl \"Changjiaquan\" comprende i seguenti Taolu a mano nuda:\nI Taolu con armi sono:\nI principali Duilian con armi sono:"}
{"id": "1245172", "revid": "125139430", "url": "https://it.wikipedia.org/wiki?curid=1245172", "title": "Scardona", "text": "Scardona (in croato: Skradin) \u00e8 una citt\u00e0 di 3.807 abitanti della Croazia, nella regione di Sebenico e Tenin.\nGeografia fisica.\nLa cittadina \u00e8 situata lungo il fiume Cherca nei pressi del Parco Nazionale del fiume Cherca, a 18\u00a0km da Sebenico e ad un centinaio di chilometri da Spalato. Scardona \u00e8 nota anche per le vicine cascate (la pi\u00f9 importante, lo \"Skradinski Buk\", prende appunto il nome dalla citt\u00e0).\nStoria.\nIl nome italiano della citt\u00e0 corrisponde all'antico toponimo latino: \"Scardona\". Era un insediamento degli Illiri lungo i confini tra le trib\u00f9 dei \"Delmatae\" e dei Liburni, e di questi ultimi ne era la capitale. Si trovava sulla riva destra del fiume \"Titius\" (il moderno corso del Cherca), a circa 20\u00a0km dal mare. Divenne poi un importante centro amministrativo (\"municipium\" sotto i Flavi) e militare romano (qui vennero seppelliti alcuni veterani dell'esercito romano) della regione.\nNel 1116 Scardona divenne sede vescovile in seguito alla traslazione della sede vescovile di Zaravecchia dopo la distruzione di quest'ultima citt\u00e0. La citt\u00e0 appartenne all'Impero ottomano dal 1522 al 1683, dopodich\u00e9 pass\u00f2 a Venezia (acquisto sancito dalla pace di Carlowitz) e rimase parte della Serenissima fino al 1797, seguendo poi le vicende dell'intera Dalmazia. L'antica diocesi di Scardona fu soppressa nel 1828 e riunita alla diocesi di Sebenico.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Scardona \u00e8 drasticamente diminuita in seguito agli esodi che hanno seguito la prima e la seconda guerra mondiale.\nCentro a maggioranza croata, Scardona, come gi\u00e0 accennato, ospitava una minoranza italiana, discendente di quegli impiegati, medici, notai, militari che la Repubblica di Venezia aveva qui installato durante il XVIII secolo. Per tutto il XIX secolo, gli atti del Comune furono redatti esclusivamente in italiano. Nel 1867, il deputato bilingue e podest\u00e0 cittadino Giovanni Marassovich rilevava che in citt\u00e0 si impartiva l'istruzione in italiano e in lingua slava, \"\u201cci\u00f2 in omaggio alla coltura italiana di Scardona e alla sua nazionalit\u00e0 slava\u201d\". Lo stesso Marassovich si impegn\u00f2 per diffondere il bilinguismo in tutta la Dalmazia, contro le pretese nazionaliste dei croati. Alle elezioni del 1890, la citt\u00e0 espresse un deputato italiano, il notaio Emanuele Vidovich. Nel 1897 venne aperta dagli italiani locali una sede della Lega Nazionale, come anche a Dernis. Tuttavia nel 1927 si contavano appena 26 italiani a Scardona. \nNativo di Scardona fu l'irredentista Natale (Nade) Krekich, poi avvocato a Zara e deputato del Regno.\nGeografia antropica.\nIl Comune di Scardona \u00e8 composto dalle seguenti 22 frazioni (\"naselja\"), di seguito elencate. Tra parentesi il nome in lingua italiana, generalmente desueto."}
{"id": "1245175", "revid": "13833", "url": "https://it.wikipedia.org/wiki?curid=1245175", "title": "Cittavecchia di Lesina", "text": ""}
