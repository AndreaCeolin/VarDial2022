{"id": "1327523", "revid": "115697315", "url": "https://it.wikipedia.org/wiki?curid=1327523", "title": "Il racconto del cappellano delle monache", "text": "Il racconto del cappellano delle monache (\"The Nun's Priest's Tale\") \u00e8 la ventesima novella scritta da Geoffrey Chaucer all'interno dei \"Racconti di Canterbury.\"\nTrama.\nIn un cottage vive una vedova madre di due figlie e che possiede molti animali, tra i quali spiccano un gallo molto bello di nome Chanticleer e sette galline, di cui in particolare una, Lady Pertelote, \u00e8 stata l'amante preferita di Chanticleer sin da quando erano pulcini.\nUna mattina Chanticleer si sveglia di soprassalto e racconta a Pertelote di aver avuto un incubo, nel quale uno strano animale (dalla descrizione si evince che si tratta di una volpe) si sarebbe avvicinato al pollaio per ucciderlo e mangiarselo. Chanticleer crede che questo sia un sogno premonitore, ma Pertelote, deridendolo, gli d\u00e0 del codardo in quanto crede a un sogno provocato solo da un'indigestione. Tuttavia il gallo per convincerla le racconta svariati eventi nei quali i sogni si sono poi trasformati in realt\u00e0, alcuni biblici, altri provenienti da storie popolari.\nQuella stessa mattina Chanticleer, che non aveva mai visto una volpe prima, ne vede entrare una nel suo pollaio. La volpe, per catturarlo, gli dice che vorrebbe sentirlo cantare in quanto lui notoriamente canta molto bene, e lo convince a cantare con gli occhi chiusi; il gallo stupidamente fa come gli viene detto e viene preso dalla volpe. Allora tutto il villaggio si mette alla caccia della volpe, la quale scappa con il gallo in bocca, inseguita dagli altri animali della fattoria, e si rifugia in un bosco vicino. Allontanatosi, Chanticleer furbamente dice alla volpe, prima che lo mangi, di gridare agli inseguitori che non li raggiungeranno mai, cosa che la volpe fa. Appena la volpe apre la bocca, il gallo scappa dalle sue fauci e vola sugli alberi salvandosi."}
{"id": "1327539", "revid": "768068", "url": "https://it.wikipedia.org/wiki?curid=1327539", "title": "Opistodomo", "text": "Nel tempio greco l'opistodomo \u00e8 lo spazio posto dietro la cella (dal greco \u1f40\u03c0\u03b9\u03c3\u03b8\u03cc\u03b4\u03bf\u03bc\u03bf\u03c2, composto da \u1f44\u03c0\u03b9\u03c3\u03b8\u03b5\u03bd \"di dietro\" + \u03b4\u03cc\u03bc\u03bf\u03c2 \"stanza\").\nEsso poteva contenere le suppellettili utili al rito e ai sacrifici. Dato che l'opistodomo ospitava anche le ricche offerte consacrate agli dei, era chiuso con cancellate metalliche. Vi potevano accedere solo i sacerdoti. Ma solitamente e principalmente l'opistodomo era costruito solamente per creare quella perfezione, identificata nell'analogh\u00eca. Infatti, la sua costruzione creava simmetria, in relazione al pronao.\nNei templi di et\u00e0 arcaica l'opistodomo \u00e8 pi\u00f9 ampio del pronao e le sue ante non sono allineate con le colonne laterali della peristasi, mentre in et\u00e0 classica esso tende ad assumere dimensioni uguali o minori e ad allinearsi con la terza colonna del colonnato laterale. Generalmente si trova nella configurazione del vano \"distilo in antis\" ovvero con due colonne (distilo) tra le ante."}
{"id": "1327540", "revid": "183581", "url": "https://it.wikipedia.org/wiki?curid=1327540", "title": "Kirkegarden", "text": ""}
{"id": "1327542", "revid": "1573940", "url": "https://it.wikipedia.org/wiki?curid=1327542", "title": "Facelina rubrovittata", "text": "Facelina rubrovittata () \u00e8 un mollusco nudibranchio della famiglia Facelinidae.\nDescrizione.\nHa un corpo lungo fino a 2 centimetri, di colore da bianco a rossastro, talvolta rosso, traslucido, caratterizzato da linee rosse spezzate e cerata rossi.\nBiologia.\nSi nutre di idrozoi del genere \"Eudendrium\".\nDistribuzione e habitat.\nLa specie \u00e8 endemica del mar Mediterraneo. Vive su fondali sabbiosi fino a 20 metri di profondit\u00e0."}
{"id": "1327543", "revid": "121824034", "url": "https://it.wikipedia.org/wiki?curid=1327543", "title": "Alfabeto tibetano", "text": "L'alfabeto tibetano \u00e8 un alfabeto utilizzato per scrivere la lingua tibetana, la lingua dzongkha, la lingua ladakhi e a volte anche la lingua balti.\nLa scrittura \u00e8 romanizzata secondo diversi sistemi. Uno dei pi\u00f9 comuni in ambito accademico \u00e8 il sistema Wylie, utilizzato anche per questo articolo.\nStoria.\nL'invenzione dell'alfabeto tibetano \u00e8 attribuita a Thonmi Sambhota nella met\u00e0 del VII secolo. Secondo la tradizione Thonmi Sambhota, un ministro di Songtsen Gampo (569-649), fu inviato in India per studiare l'arte della scrittura che introdusse in Tibet. La forma delle lettere \u00e8 infatti basata su un alfabeto indiano di quel periodo, ma quale tra i vari presenti all'epoca rimane oggetto di controversie.\nCi sono tre sistemi ortografici standardizzati dopo l'invenzione della scrittura. Il pi\u00f9 importante, utilizzato per la traslitterazione delle scritture buddhiste, fu elaborato nel corso del IX secolo. L'ortografia tibetana non fu pi\u00f9 alterata da allora, nonostante i cambiamenti sul piano della lingua parlata. Questo ricade anche sulle traslitterazioni: ad esempio \"\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51\"\u0f0b, (il lignaggio della \"Trasmissione Orale\", una delle 4 principali scuole del Buddhismo tibetano), \"Kagyu\" (lingua parlata) si traslittera \"Bka'.brgyud\" (lingua scritta).\nDescrizione.\nL'alfabeto tibetano ha 30 consonanti. Le vocali sono a, i, u, e, o. Come in altre scritture indiane ogni consonante include una \"a\", mentre le altre vocali sono scritte con altri segni.\nLettere utilizzate per le parole di origine sanscrita\nVocali"}
{"id": "1327544", "revid": "29244", "url": "https://it.wikipedia.org/wiki?curid=1327544", "title": "Hervia berghii", "text": ""}
{"id": "1327545", "revid": "1310927", "url": "https://it.wikipedia.org/wiki?curid=1327545", "title": "Agust\u00edn Garc\u00eda \u00cd\u00f1iguez", "text": "Caratteristiche tecniche.\nPu\u00f2 giocare sia difensore centrale che laterale sinistro."}
{"id": "1327546", "revid": "29244", "url": "https://it.wikipedia.org/wiki?curid=1327546", "title": "Eolis grubbii", "text": ""}
{"id": "1327548", "revid": "834", "url": "https://it.wikipedia.org/wiki?curid=1327548", "title": "Liceo Linguistico", "text": ""}
{"id": "1327555", "revid": "339392", "url": "https://it.wikipedia.org/wiki?curid=1327555", "title": "Gyula Andr\u00e1ssy jr", "text": ""}
{"id": "1327568", "revid": "174925", "url": "https://it.wikipedia.org/wiki?curid=1327568", "title": "Opistodomos", "text": ""}
{"id": "1327569", "revid": "767487", "url": "https://it.wikipedia.org/wiki?curid=1327569", "title": "Antonio Calcagni", "text": "Biografia.\nFormatosi nella bottega dei Lombardo a Recanati, esord\u00ec portando a termine la statua di Gregorio XIII (1574) iniziata da Ludovico Lombardi ad Ascoli. Cur\u00f2 e diresse la lavorazione delle opere per la Basilica di Loreto. Tra i vari fonditori allora presenti nella scuola fondiaria recanatese, Antonio Calcagni collaborava con Tiburzio Vergelli e i Lombardo.\nDal 1580 cominci\u00f2 la collaborazione fra Calcagni e il pi\u00f9 giovane Tiburzio Vergelli, con il quale realizz\u00f2 gli \"Apostoli\" d'argento, andati distrutti in epoca napoleonica, e la decorazione della \"Cappella Masilla\" nella Basilica di Loreto. Il sodalizio fra i due si sciolse dopo la realizzazione del Monumento a Sisto V del 1587. Antonio Calcagni mor\u00ec nel 1593 dopo aver preparato i modelli per la Porta Monumentale della Basilica di Loreto, che fu portata a termine da suo nipote Tarquinio Jacometti e da Sebastiano Sebastiani, allievo anch'esso del Calcagni."}
{"id": "1327570", "revid": "446353", "url": "https://it.wikipedia.org/wiki?curid=1327570", "title": "Chetoacidosi", "text": "La chetoacidosi, da non confondere con la chetosi, \u00e8 uno stato patologico di produzione incontrollata di chetoni, che porta all'acidosi metabolica. Nella maggioranza dei casi la chetoacidosi \u00e8 provocata da una deficienza di insulina nel diabete di tipo 1 o negli stadi avanzati del diabete di tipo 2, ma pu\u00f2 anche essere il risultato dell'abuso cronico di alcol, salicilismo (avvelenamento da acido salicilico), o ingestione di alcol isopropilico. La chetoacidosi provoca gravi disturbi metabolici, e costituisce un'emergenza medica potenzialmente fatale. La chetoacidosi \u00e8 distinta dalla chetosi fisiologica in quanto produce anche un'insufficienza nella naturale regolazione della produzione di corpi chetonici.\nNella chetosi fisiologica, invece, chetoni nel flusso sanguigno superano i livelli base di riferimento, ma l'omeostasi acido-base del corpo si mantiene regolare.\nAltre possibili cause di chetoacidosi patologica sono:\nSintomi e terapia.\nChetoacidosi diabetica\nLa bassa concentrazione ematica di insulina, insieme con la presenza di ormoni controregolatori (glucagone), provoca:\nQuesti eventi portano alla iperglicemia, dunque alla glicosuria, con conseguente diuresi osmotica, perdita di elettroliti e ipovolemia.\nLa presenza di corpi chetonici comporta una forte diminuzione della riserva alcalica, che, unita all'insufficienza renale dovuta all'ipovolemia, porta all'acidosi.\nLa triade \"chetosi, iperglicemia, acidosi\" viene chiamata nel diabetico chetoacidosi diabetica o DKA.\nChetoacidosi infantile\nLa chetoacidosi nel bambino \u00e8 detta \u201cacetone\u201d e, se non \u00e8 dipendente dal diabete, \u00e8 una manifestazione benigna che si accompagna a malattie febbrili, shock emotivi oppure al digiuno, tutte condizioni che si presentano frequentemente nel bambino.\nIl quadro clinico \u00e8 caratterizzato da rifiuto del cibo e vomito, che in casi estremi pu\u00f2 portare alla disidratazione e provocare senso di malessere generale, come dolori addominali o cefalee, accompagnato da lingua asciutta e patinosa, respiro profondo e frequente. La crisi \u00e8 di solito rapida. I sintomi durano dalle 24 alle 48 ore.\nDiagnosi.\nLa diagnosi di DKA \u00e8 immediata, dato il forte odore di aceto dell'alito. Tuttavia un esame dell'urine (anche su stick rapido) \u00e8 in grado di accertare la presenza e di valutare la concentrazione dei corpi chetonici. \u00c8 necessario eseguire l'ECG per valutare la funzionalit\u00e0 cardiaca, spesso compromessa, e analisi approfondite quali azotemia e creatininemia per valutare la funzionalit\u00e0 renale.\nLa chetosi nel bambino, manifesta grazie all'odore di frutta dell'alito, \u00e8 solitamente accompagnata da febbre\nTrattamento.\nTrattamento della chetoacidosi diabetica"}
{"id": "1327577", "revid": "1543377", "url": "https://it.wikipedia.org/wiki?curid=1327577", "title": "Yamaha SZR 660 Supersingle", "text": "L'SZR 660 Supersingle, prodotta dalla casa giapponese Yamaha a partire dal telaio della TZR 250 e dal motore della XTZ 660 Tener\u00e9, fu il tentativo di commercializzare un \"supermono\", ovvero una moto con telaio sportivo e motore monocilindrico. Questa concezione di moto sportiva trovava nei primi anni '90 una condizione favorevole soprattutto per l'annunciato campionato supermono, che poi tuttavia ebbe difficolt\u00e0 a decollare.\nQuesto modello venne assemblato in Italia dal 1995 al 1997 da parte dell'importatore ufficiale Belgarda e commercializzato in varie nazioni fino al 2001. La casa giapponese affermava che erano di origine prettamente giapponese solamente il motore, il carburatore, il telaio e la ruota anteriore, mentre tutto il resto era \"Made in Italy\".\nL'estetica era caratterizzata dalla presenza di un cupolino abbastanza ampio e da un serbatoio con profonde sagomature per le ginocchia del conducente. La posizione di guida era abbastanza caricata in avanti, da classica sportiva.\nL'impianto frenante era limitato alla presenza di un monodisco Brembo sia all'anteriore che al posteriore e l'avantreno presentava una forcella, sempre italiana della Paioli, a steli rovesciati. L'impianto di scarico era della Lafranconi silenziatori. Tuttavia, dato lo scarso peso della moto, risultava sufficientemente potente.\nLa moto, cui fu dedicato anche un campionato monomarca, l\"'SZR Cup\", nonostante fosse in quel periodo praticamente senza concorrenti nel campo dei monocilindrici stradali di grossa cubatura, ebbe scarso successo commerciale, soprattutto per alcune azzardate scelte di design, particolarmente lontane dai canoni di quegli anni."}
{"id": "1327578", "revid": "767487", "url": "https://it.wikipedia.org/wiki?curid=1327578", "title": "Booba (rapper)", "text": "Biografia.\n\u00c9lie Yaffa \u00e8 nato il a Boulogne-Billancourt, Hauts-de-Seine da padre senegalese e madre francese. Cresce a Meudon-la-For\u00eat e pi\u00f9 tardi si sposta a Pont de S\u00e8vres, a Boulogne-Billancourt, quartiere che rappresenter\u00e0 nei suoi testi (e che viene chiamato \"Boulbi\"). Il suo nome d'arte, Booba, \u00e8 un omaggio a un suo cugino di nome Boubacar conosciuto durante il suo primo viaggio in Senegal. Spesso si \u00e8 detto che fosse di confessione ebrea, ma ha smentito affermando di essere musulmano anche se poco praticante.\nGli inizi con Ali (1994-2002).\nBallerino di hip hop per il gruppo La Cliqua, inizia la sua carriera come rapper nel 1994. Successivamente conosce il rapper Al\u00ec, insieme al quale fonda il gruppo Lunatic; i due abbandonano La Cliqua e pi\u00f9 tardi entrano a far parte del collettivo \"Time Bomb\", formato da altri importanti rapper francesi come Oxmo Puccino, Pit Baccardi e gli X-Men.\nNel 1996 i Lunatic realizzano il singolo \"Le crime paie\", una delle canzoni rap francesi pi\u00f9 importanti e iconiche di sempre . Dal 1997 al 1998 Booba \u00e8 incarcerato per furto ai danni di un tassista. I Lunatic, dopo aver fondato la loro etichetta musicale 45 Scientific, nel 2000 realizzano l'album \"Mauvais Oeil\", un classico del rap francese.\nCarriera solista.\nIl 24 aprile del 2002 Booba pubblica il suo primo album solista dal titolo \"Temps Mort\" con buon successo di critica. Questo album permette al giovane rapper di ottenere un contratto con la Universal e di realizzare il secondo lavoro solista nel 2004 dal titolo \"Panth\u00e9on\", che contiene anche una collaborazione con il cantante giamaicano Wayne Wonder. Nel 2004 Booba commercializza la sua linea di abbigliamento chiamata \u00dcnkut, disponibile anche sull'Xbox Live Marketplace e scaricabile come contenuto promozionale del gioco \"Saints Row\". Inoltre fonda l'etichetta indipendente Tallac Records.\nNel 2006 pubblica l'album \"Ouest Side\": il brano \"Tout c'qu'on conna\u00eet\" \u00e8 inserito nella colonna sonora del film \"Taxi 3\", inoltre collabora con Akon al brano \"Gun In Hand\". Inoltre nel 2005 e 2007 fa uscire i mixtape \"Autopsie vol. 1\" e \"Autopsie vol. 2\".\nIl 24 novembre 2008 pubblica l'album \"0.9\", che raggiunge il disco d'oro. L'anno successivo rilascia il mixtape \"Autopsie vol. 3\" che batte ogni record di vendita per un mixtape in Francia.\nNel 2010 realizza il disco dal titolo \"Lunatic\", prodotto per la sua etichetta indipendente (Tallac Rec.) e interamente registrato a Miami, che vede collaborazioni internazionali importanti con P. Diddy sul brano \"Cesar Palace\" e con Akon nella \"titletrack\". L'album ottiene grande successo arrivando al platino, superando le 150.000 copie. L'anno successivo pubblica il mixtape \"Autopsie vol. 4\".\nNel 2012 Booba pubblica l'album \"Futur\", quasi interamente prodotto dal team di producer Therapy, fortemente ispirati dalle sonorit\u00e0 trap. Il disco esce sotto etichetta AZ/Universal e vede collaborazioni internazionali con i rapper americani Rick Ross e 2 Chainz, inoltre vi \u00e8 un featuring con Kaaris che contribuisce a dare grande visibilit\u00e0 a quest'ultimo. \"Futur\" raggiunge il platino e viene ripubblicato l'anno successivo insieme a un cd di inediti, con il titolo \"Futur 2.0\".\nNel 2014 fonda una nuova etichetta, la 92.i, che mette sotto contratto alcuni artisti emergenti del panorama francese e belga, come Benash, Damso, Shay e Sidboy.\nNel 2015 vengono pubblicati il disco \"D.U.C.\", che vanta un featuring con il rapper americano Future, e il mixtape \"Nero Nemesis\".\nNel 2017 pubblica l'album Tr\u00f4ne, e, tre anni dopo, incide il suo ultimo progetto Ultra.\nControversie.\nBooba \u00e8 famoso anche per le numerose \"faide\" con altri esponenti della scena rap, e non solo, che lo hanno visto coinvolto nel corso degli anni. Tra queste vanno ricordate senza dubbio quelle con Rohff, Sinik, La Fouine, Kaaris, Gims e quella con Fred Musa, conduttore del programma \"Plan\u00e8te Rap\" di SkyrockFM.\nNel marzo del 2013 i dissapori con La Fouine sono sfociati in una rissa in una palestra a Miami, di cui sono stati caricati i video su YouTube.\nA dicembre 2018, attraverso i propri social, Booba sfida pubblicamente Kaaris a presentarsi sul ring per un incontro di MMA, in modo da chiudere definitivamente la faida tra i due dopo i fatti di Orly.\nNell'agosto 2018, Damso abbandona l'etichetta di Booba, ringraziando per il supporto ricevuto. Quest'ultimo tuttavia non la prende bene e attacca il rapper belga in svariate occasioni attraverso i social network. A giugno 2019, Damso collabora con Nekfeu alla traccia \"Tricheur\", in cui si scaglia contro il mondo delle etichette discografiche: Booba lo interpreta come un dissing a lui diretto e risponde con nuovi attacchi, sia su Instagram che con alcuni dissing.\nProcedimenti giudiziari.\nIl 1\u00ba agosto 2018, Booba \u00e8 protagonista di una violenta rissa con Kaaris all'aeroporto di Orly nella zona duty-free, davanti a centinaia di testimoni. Il tutto culmina con diverse decine di migliaia di euro di danni provocati e con la denuncia dei due rapper e dei rispettivi \"entourage\", posti in custiodia cautelare in attesa del processo fissato ai primi di settembre. L'episodio \u00e8 il culmine di una faida che fino ad allora si era svolta solamente sul web e con frecciate reciproche in varie canzoni. Il 23 Agosto, il celebre rapper francese \u00e8 stato rilasciato sotto controllo giudiziario, con il divieto di uscire dal territorio francese, aspettando il processo fissato il 6 Settembre al \"Tribunal de grande instance\" di Cr\u00e9teil. La sentenza arriva ai primi di ottobre e vede i due rapper condannati a 18 mesi con condizionale e al pagamento di 50000 euro di danni."}
{"id": "1327583", "revid": "2086161", "url": "https://it.wikipedia.org/wiki?curid=1327583", "title": "Monte San Vicino", "text": "Il San Vicino,1480m.s.l.m. , (1.484 m s.l.m.considerando l'apice della croce) , \u00e8 un monte dell'Appennino umbro-marchigiano situato in provincia di Macerata, non lontano dalla linea di confine con la provincia di Ancona.\nGeologia.\nLa montagna \u00e8 di origine mesozoica e vi prevalgono rocce di tipo calcareo.\nEtimologia.\nLa montagna era un tempo chiamata anche \"Monte Suavicino\".. L'origine del nome San Vicino \u00e8 forse legata alla divinit\u00e0 romana di Giano, il Giano bifronte vigilante (vicilinus), a cui la montagna potrebbe essere stata dedicata perch\u00e9 vegliasse sul confine tra i Piceni ed i popoli Umbri.\nDescrizione.\nQuesta montagna ha una particolarit\u00e0: vista da sud ha una forma a gobba di cammello, da nord assume una forma tricuspidale, e da est o ovest assomiglia a un vulcano spento. Dato il suo isolamento il monte \u00e8 facilmente distinguibile anche da molto lontano, e dalla sua cima si gode di un vastissimo panorama che arriva fino alla Dalmazia.\nPoco lontano dalla sua vetta si trova una grande croce di ferro. Il giorno di Pasquetta, come da tradizione, gli abitanti dei paesi vicini sono soliti andare a fare un picnic con pizze pasquali e salumi sulla cima del monte.\nAccesso alla vetta.\nLa salita al Monte San Vicino \u00e8 di tipo escursionistico e pu\u00f2 avvenire seguendo sentieri segnati; si pu\u00f2 partire dai \"Prati di San Vicino\" (a sud della vetta) oppure - con un dislivello maggiore(circa 470 metri) - partendo poco sopra \"Pian dell'Elmo\" (a nord); partendo da qui il sentiero a quota circa 1200 m.s.l.m. si biforca: procedendo a destra si affronta \"la direttissima\",molto ripida e fuori dal bosco, procedendo a sinistra si continua nel sentiero principale con una salita abbastanza graduale per poi uscire dal bosco a un centinaio di metri dalla vetta.\nTutela naturalistica.\nIl Monte San Vicino e l'area circostante fanno parte della ZPS \"Monte San Vicino e Monte Canfaito\" (cod. \"IT5330025\") e del SIC \"Monte S.Vicino\" (cod. \"IT5330015\"), istituiti nell'ambito della rete europea Natura 2000. Ricadono inoltre nella Riserva naturale regionale del Monte San Vicino e del Monte Canfaito (1111 m.s.l.m.) , istituita nel 2009 dalla Regione Marche.\nNella cultura popolare.\nDa tempo immemorabile esiste un proverbio legato al San Vicino, che aiutava nella previsione del clima durante l'inverno. Esistono due versioni del proverbio. La prima recita: \"Se San Vicino si mette il cappello, vendi le capre e compra il mantello; se San Vicino si mette le brache, vendi il mantello e compra le capre.\" Il \"cappello\" e le \"brache\" (calzoni) sono le nuvole che vanno a coprire, rispettivamente, o la cima del monte o la sua base, lasciando la cima visibile; nel primo caso si prevede che piover\u00e0, nel secondo che sar\u00e0 bel tempo. In tempi recenti la parola \"mantello\" \u00e8 stata sostituita dal pi\u00f9 moderno \"ombrello\".\nLa seconda versione \u00e8 quella riportata dagli anziani di Frontale di Apiro, ultimo paese alle pendici del monte, ed \u00e8 forse la pi\u00f9 veritiera: \"Se San Vicino mette il cappello, vendi la capra e compra il mantello; se San Vicino sbraca, vendi il mantello e compra la capra\". Gli anziani del paese dicono che il cappello non \u00e8 riferito alle nuvole, ma alla prima nevicata dell'inverno: se questa coprir\u00e0 solo la parte superiore della montagna (a mo' di cappello!) l'inverno sar\u00e0 freddo e rigido (\"vendi la capra e compra il mantello\"); se, invece, la prima nevicata \"sbracher\u00e0\", ovvero si \"allargher\u00e0 troppo\", la neve interesser\u00e0 non solo la cima della montagna, ma anche il paese (\"vendi il mantello e compra la capra\", perch\u00e9 l'inverno non sar\u00e0 rigido).\nEra preso come riferimento e orientamento dai marinai e pescatori del Mare Adriatico nei secoli scorsi, in quanto chiaramente visibile al largo delle coste."}
{"id": "1327588", "revid": "92723", "url": "https://it.wikipedia.org/wiki?curid=1327588", "title": "Gyula Andr\u00e1ssy", "text": "Gyula Andr\u00e1ssy \u00e8 stato il nome di due politici ungheresi, padre e figlio:"}
{"id": "1327595", "revid": "120856565", "url": "https://it.wikipedia.org/wiki?curid=1327595", "title": "Loggia degli Osii", "text": "La Loggia degli Osii si trova in piazza dei Mercanti a Milano, dirimpetto al Palazzo della Ragione.\nOrigine e funzione.\nL'edificio fu innalzato dal podest\u00e0 Oldrado da Tresseno su un sedime appartenente all'eminente e omonima famiglia milanese, ed \u00e8 certo che dalla met\u00e0 del Duecento faceva gi\u00e0 parte integrante del complesso del Broletto Nuovo. Il 4 giugno 1252 un atto fu rogato \u201csuper lobia que fuit de Osiis, in brolieto novo comunis.\u201d\nVenne poi ricostruita nel 1316 per ordine di Matteo I Visconti, che intendeva realizzare attorno al Palazzo della Ragione un sistema di portici nei quali comporre le attivit\u00e0 giuridico notarili della citt\u00e0. Deve il nome ai palazzi e alle propriet\u00e0 degli Osii site in questo punto prima della sua realizzazione.\nSuo architetto fu Scoto da San Gimignano.\nDalla Loggia degli Osii i magistrati annunciavano alla cittadinanza editti e sentenze, affacciandosi dal balconcino (detto \"parlera\"), ornato da un'aquila che stringe una preda, simbolo della giustizia.\nDescrizione.\nL'edificio ha una fronte gotica porticata e loggiata; insolitamente per lo stile gotico milanese, ha un paramento a fasce marmoree bianche e nere, proprio pi\u00f9 del gotico genovese, forse in onore della nuora di Matteo I Visconti Valentina Doria che spos\u00f2 nel 1318 Stefano Visconti.\nLa facciata si presenta aperta, con due loggiati sovrapposti ed una serie di trifore all'ultimo piano, che accolgono le statue. Lungo il parapetto della loggia superiore (al centro del quale sporge l'arengo da cui si bandivano gli editti), corre una fascia con gli emblemi araldici dei rioni (che prendevano il nome dalle sei porte storiche) della citt\u00e0, quelli della citt\u00e0 stessa di Milano e gli stemmi viscontei.\nLe statue sono opera in parte di Maestri Campionesi - in particolare Ugo da Campione, assieme al figlio Giovanni - e di maestri toscani. Furono realizzate al momento della costruzione dell'edificio, all'incirca nel secondo decennio del XIV secolo.\nLe modifiche postmedioevali e il restauro.\nDopo il Medioevo, la Loggia venne deturpata nel Seicento e nel Settecento, con il tamponamento delle arcate, l'aggiunta di una scala esterna e altre modifiche.\nA ripristinare una situazione in grandi linee corrispondenti all'antica, sopraggiunse il restauro in stile del 1904, realizzato da Giovan Battista Borsani e Angelo Savoldi. I fondi per il restauro furono resi disponibili con una richiesta di sottoscrizione cittadina a cui risposero la Camera di Commercio e, con generosit\u00e0, la vedova del tenente generale conte Egidio Osio comandante della Divisione militare di Milano fino alla sua morte avvenuta nel marzo 1902 e citato nella lapide qui sotto riportata; ai termini dei lavori di ristrutturazione la Loggia venne inaugurata con una festa pubblica il 16 giugno 1904.\nIn questo restauro venne eliminato il fastigio settecentesco che era stato aggiunto al centro del palazzo, sul cornicione, e vennero sostituiti con nuove colonne i pilastri del portico a piano terra; questi pilastri, del Seicento, avevano a suo tempo sostituito le colonne originarie cui le attuali si ispirano. Venne inoltre liberato il primo piano loggiato che era stato anche soppalcato e vennero riaperte le arcate tamponate.\nTale restauro viene menzionato nella lapide dalla relativa iscrizione."}
{"id": "1327600", "revid": "767487", "url": "https://it.wikipedia.org/wiki?curid=1327600", "title": "Il racconto dello scudiero", "text": "Il racconto dello scudiero (\"The Squire's Tale\") \u00e8 l'undicesima novella raccontata ne \"I racconti di Canterbury\" di Geoffrey Chaucer.\nTrama.\nQuesta novella \u00e8 ambientata a Tzarev, terra dei Tartari. Si svolge durante l'anniversario dei vent'anni di regno del re Cambuskan, sovrano popolare e potente avente due figli ed una figlia. Durante il banchetto un giovane cavaliere, Sir Gawain, si introduce a palazzo portando doni per i reali, inviati dal re d'India e Arabia.\nIl primo era un cavallo di metallo che aveva il potere di animarsi al suono di un campanello e una volta trasformato poteva portare il cavaliere in qualunque posto e sparire da un momento all'altro. Il secondo dono era invece uno specchio magico che avvertiva i pericoli pi\u00f9 imminenti. Il terzo era un anello che dava la possibilit\u00e0 a chi lo avesse indossato di parlare con qualunque essere vivente umano o animale. Il quarto ed ultimo dono era una spada che poteva annientare qualunque persona e che avrebbe scalfito qualunque tipo di armatura.\nIl giorno seguente il cavaliere d\u00e0 a tutti una dimostrazione pratica di come si potesse utilizzare la statua del cavallo, cos\u00ec elimina tutti i dubbi del re nei confronti della riuscita dell'avvenimento. Alla giovane principessa vengono assegnati lo specchio e l'anello dal quale lei \u00e8 molto attratta e decide di sperimentare la mattina seguente. Cos\u00ec facendo, durante una passeggiata trova un falco femmina disperata perch\u00e9 ferita moralmente e fisicamente. Infatti quest'ultima era stata abbandonata dal marito sparviero ed era rimasta ferita ed amareggiata. Cos\u00ec la giovane principessa decide di curarla per poterle donare una vita migliore di quella precedente."}
{"id": "1327602", "revid": "599013", "url": "https://it.wikipedia.org/wiki?curid=1327602", "title": "David Pate", "text": "Giocatore destro di 182 cm per 77 kg di peso, vinse nella sua carriera 18 titoli di doppio e due di singolo. L'8 giugno 1987 arriv\u00f2 ad occupare la posizione numero 18 della classifica ATP di singolo mentre il 14 gennaio 1991 era alla posizione numero uno della classifica di doppio. In carriera ha totalizzato guadagni per 2.029.723 di dollari"}
{"id": "1327609", "revid": "122836341", "url": "https://it.wikipedia.org/wiki?curid=1327609", "title": "Settimana santa di Ispica", "text": "I riti della settimana santa di Ispica (RG) sono organizzati dalle due principali confraternite storiche del paese, quella di Santa Maria Maggiore, detta dei \"cavari\" (di colore rosso) e quella della Santissima Annunziata, detta dei \"nunziatari\" (di colore blu). Il ciclo di festivit\u00e0 si apre con l'ultimo venerd\u00ec di quaresima e con la domenica delle palme, per culminare con i riti del gioved\u00ec santo, del venerd\u00ec santo e della Pasqua.\nLe manifestazioni, molto numerose, sono costituite da processioni e vere e proprie sacre rappresentazioni rifacentisi a riti antichi gi\u00e0 praticati nel XVII secolo, i quali rivestono una doppia valenza, sia mistico-religiosa che popolare, attraverso i loro pi\u00f9 salienti e riconoscibili tratti iconografici.\nLa manifestazione ha un richiamo piuttosto ampio, e coinvolge in genere, oltre agli ispicesi, anche visitatori delle province confinanti. Dal 2014 fa parte del registro delle eredit\u00e0 immateriali Unesco della regione Sicilia\nUltimo venerd\u00ec di quaresima.\nCon l'ultimo venerd\u00ec di quaresima alla basilica Santissima Annunziata si entra nei festeggiamenti della settimana santa.\nIn serata si svolge la tradizionale processione dell'urna reliquiaria contenente la \u201cSanta spina\u201d.\nDopo aver accompagnato la \"Santa Cascia\" (termine siciliano che sta ad indicare le tantissime reliquie di santi contenuti all'interno dell'urna, tra cui, appunto, la \"Santa Spina\" cos\u00ec chiamata perch\u00e9 facente parte della corona intrecciata dai romani e messa sul capo di Cristo) in Basilica, ha inizio la Via Crucis Vivente. Essa \u00e8 un momento di vera fede dove si ripercorrono gli ultimi istanti della Passione di Ges\u00f9 in maniera reale e commovente. Inutile dire che la Via Crucis Vivente richiama ogni anno migliaia di fedeli o semplici visitatori da tutte le province per la particolarit\u00e0 e suggestivit\u00e0 della stessa.\nDomenica delle palme.\nI festeggiamenti della domenica delle palme si svolgono nella basilica di Santa Maria Maggiore e nella basilica della Santissima Annunziata. In mattinata, a Santa Maria Maggiore un corteo di fedeli con palme e rami di ulivo da benedire, si reca all'ingresso della citt\u00e0; qui avviene la benedizione delle palme, e quindi si forma un corteo che, preceduto da Ges\u00f9 seduto sul dorso di un asino seguito dai discepoli e attorniato da palme e rami di ulivo, risale la strada verso la basilica fra due ali di folla.\nTriduo pasquale.\nGioved\u00ec santo - Santissimo Cristo flagellato alla colonna.\nLa processione.\nIl gioved\u00ec santo, per i \"cavari\" della basilica di Santa Maria Maggiore, ha inizio in piena notte.\nAlle ore 1:30 inizia il pellegrinaggio dei fedeli alla chiesa rupestre di Santa Maria della Cava da dove parte la Via Crucis, animata dai giovani della parrocchia. Durante il tragitto vengono rappresentate le stazioni della passione di Cristo e le ultime due, la crocefissione e la deposizione del Cristo morto nel sepolcro, avvengono nella piazza antistante la basilica di Santa Maria Maggiore.\nAppena dopo la sepoltura del Cristo, alle ore 4:00, il parroco ed il presidente dell'arciconfraternita, si avviano verso l'ingresso principale della basilica dove, bussando per tre volte al portone, danno avvio alla \"tradizionale apertura delle porte\", che si spalancano all'improvviso consentendo ai fedeli di entrare di corsa in chiesa per dirigersi verso l'altare del Santissimo Cristo alla colonna, dove \u00e8 usanza recarsi a pregare (\"'U Patri a Culonna\"), tra il pungente odore di incenso e il tipico suono dell'organo a canne che intona le note della marcia funebre dedicata al Cristo. Inizia cos\u00ec la liturgia del gioved\u00ec santo.\nLa mattina verso le 11 il parroco sale sull'altare del Cristo flagellato, bussa per tre volte con una chiave sulle porte dell'SS. Cristo flagellato che improvvisamente scivolano gi\u00f9. Dopo un'omelia in cui il sacerdote spiega il vero significato della devozione popolare, la banda musicale inizia a suonare la marcia funebre intitolata al cristo, ed il simulacro inizia a scendere lentamente tra i devoti suscitando una profonda commozione.\nDopo la mezzanotte, la \"trasuta\" e i tradizionali giri all'interno della basilica.\nLa statua.\nIl Santissimo Cristo flagellato alla Colonna \u00e8 situato nella cappella sinistra del transetto della basilica di Santa Maria Maggiore. La statua \u00e8 raccolta in una macchinetta lignea argenteo-dorata costruita nel 1700 e pi\u00f9 volte fatta indorare. La base della macchinetta \u00e8 rettangolare, di legno. La colonna dalla base a quasi met\u00e0 del corpo, \u00e8 di colore oro, il resto \u00e8 colore argento, sormontata da un capitello in stile corinzio. Nel corpo della colonna, un medaglione di cristallo contiene una reliquia della santa croce.\nIl corpo nudo del Cristo flagellato \u00e8 cinto alla vita da un perizoma dorato e la testa \u00e8 coperta da una parrucca raccolta in due code e realizzata con veri capelli, offerti dai devoti come ringraziamento e devozione.\nDei due Giudei ai lati, quello di destra \u00e8 raffigurato nell'atto di percuotere la schiena di Ges\u00f9, mentre quello di sinistra \u00e8 piegato in avanti all'altezza del Cristo e lo percuote al petto.\nUn'altra macchinetta lignea sormonta il gruppo con frange statiche ed \u00e8 collegato alla base da quattro colonne simile a quella centrale ma pi\u00f9 piccole.\nSul capo del Cristo nel 1899 fu posto un nimbo in argento impreziosito da pietre, e comunemente chiamato \"patena\", dove all'interno \u00e8 applicata la reliquia della santa croce posseduta dalla chiesa fin dal 1696, frammento donato alla basilica dal frate G. Battista, per ricambiare i favori ottenuti dal marchese don Maurizio Statella.\nLa storia \nIl Santissimo Cristo flagellato alla colonna ha una storia complessa. L'immagine che tutt'oggi si pu\u00f2 ammirare \u00e8 il risultato di una serie di lavorazioni effettuate per motivi religiosi e politici nel corso dei secoli.\nIl simulacro risale all'incirca al 787 d.C., l'anno del concilio di Nicea e apparteneva alle comunit\u00e0 del fondo valle, delle grotte della \"cava ranni\" (Cava Grande), una parte di Cava d'Ispica, dove sorgeva l'antico insediamento della citt\u00e0. \nAlcune parti del cristo risalgono ad ancora prima, cio\u00e8 ad un crocifisso di manifattura bizantina chiamato \"crucifixi de cava\", che si venerava nel santuario della valle. Il volto mostra i tratti tipici delle immagini bizantine: inanimato e inespressivo, con gli occhi dilatati.\nCon la dominazione bizantina si diffuse l'uso di abbellire le immagini sacre con ricche decorazioni e ornamenti, ma l'introduzione di alcune pratiche religiose port\u00f2 alla distruttiva campagna degli iconoclasti. Infatti, queste eccessive forme di piet\u00e0 portarono l'imperatore Leone III l'Isaurico ad una campagna iconoclasta delle immagini di Cristo, della Madonna e dei santi e questi inevitabilmente raggiunsero l'antica spaccaforno.\nIl grande crocifisso fu ridotto in frammenti e grazie alla piet\u00e0 di qualche fedele, la testa e gli avambracci con le mani vennero nascoste e risparmiati alla distruzione. I resti vennero portati alla luce dopo l'Editto di Nicea e gli Editti di Teodora che riammettevano il culto delle immagini sacre.\nCos\u00ec con gli avambracci e la testa del grande crocifisso della cava venne composto un nuovo corpo, non pi\u00f9 sulla croce ma sotto forma di \"Ecce Homo\" con le mani legate in avanti.\nIntanto, all'epoca si diffuse il culto del flagellato e cos\u00ec il Cristo venne modificato con le mani indietro e pi\u00f9 curvo, ad angolo retto con la spalla destra pi\u00f9 bassa e le gambe larghe e tremanti, col corpo lacerato dalle percosse e grondante di sangue.\nIn questo modo per\u00f2 il Cristo presentava un anacronismo visto che il flagellato aveva le mani forate e il capo coronato di spine: per ovviare si camuff\u00f2 il vecchio capo con un fermaglio d'oro e con una parrucca, le mani vennero legate alla Colonna.\nRiprese cos\u00ec il culto del Cristo di spaccaforno.\nInoltre il simulacro miracolosamente si salv\u00f2 al terremoto dell'11 gennaio 1693, ritrovato intatto sotto le macerie tra le grida di gioia del popolo della cava, il quale, suonando la vecchia campana di \"Santa Maria della Cava\" appesa provvisoriamente in un albero vicino, ripet\u00e9 per tre volte \" Eppicciuotti Culonna \",grido che viene ancora oggi usato dai portatori di Cristo.\nNel 1695, il simulacro, ancora senza giudei, venne caricato su un carro trainato da buoi per essere portato nel nuovo insediamento urbano. \"Come narra la tradizione popolare\", i buoi appena arrivati nella collina accanto non vollero pi\u00f9 andare avanti e cos\u00ec in quello stesso luogo, sull'ameno colle della Calandra, venne edificata una cappella per ospitare il Cristo, con le stesse pietre della distrutta antichissima chiesa di \"Santa Maria della Cava\". Dopo diversi ampliamenti, prima con l'altare del Cristo alla Colonna, poi quello Maggiore, si arriv\u00f2 all'attuale basilica di \"Santa Maria Maggiore\".\nIl simulacro si salv\u00f2 per la seconda volta il 6 gennaio 1727 dopo un altro sisma che distrusse la navata destra, il tetto e parte della cupola, \"risparmiando\" proprio la navata sinistra con la cappella del \"Cristo\".\nDopo il 1729, ad opera dell'artigiano \"Francesco Guarino da Noto\", alla statua vennero aggiunti i due giudei ai lati del Cristo, lo stesso artigiano che nel 1728 realizz\u00f2 il simulacro del SS Cristo alla Croce. I due personaggi sono d'ispirazione popolare e mentre il Cristo, per la sua storia antica, viene chiamato affettuosamente \"'u viecciu\" (il vecchio), i due Giudei vengono chiamati \"Pap\u00e8\" (quello alla destra del Cristo) e \"Pluchinotta\" (quello alla sua sinistra), dai nomi dei due artigiani di Spaccaforno che aiutarono a realizzare il Cristo alla Colonna.\n Mentre di Pape' non si ha memoria, di Michele Pluchinotta sappiamo che contribu\u00ec a realizzare numerose statue sacre compreso il simulacro di S. GIORGIO a Modica. \nResta il fatto che questi due artigiani non venivano citati prima del 1998... per rispetto all' unicit\u00e0 del SS. Crsto.\nLa statua si salv\u00f2 per la terza volta nel luglio del 1943 quando una bomba tirata dalle navi degli alleati colp\u00ec la cappella del \"Cristo alla Colonna\". La bomba miracolosamente \"non esplose\".\nIl venerd\u00ec santo - Santissimo Cristo con la croce sulla via del calvario.\nLa processione.\nIl Venerd\u00ec santo \u00e8 il giorno in cui si celebra e rievoca la passione del Signore e per \"i nunziatari\" della basilica Santissima Annunziata \u00e8 il giorno pi\u00f9 importante per la fede e la tradizione nella Settimana Santa.\nLa giornata inizia di buon mattino con l'incensamento e l'apertura delle porte della chiesa ai fedeli. Inizia il ringraziamento all'altare del Cristo con la croce(\"'U Patri a cruci\").\nSi forma un lungo corteo per entrare \"la vara\" in chiesa, si cerca il posto per assistere alla tradizionale caduta delle \"porte\". \nNonostante l'impressionante numero di persone che riempiono il tempio, il silenzio \u00e8 grande quando alle ore 11,00 il sacerdote bussa tre volte sulle \"porte\". \n\u00c8 allora che avviene la caduta delle stesse con la svelata improvvisa della sacra immagine del Cristo con la croce tra il grido dei devoti \"eppicciuotti: cruci, cruci, cruci ...\" e il suono delle bande musicali, mentre il simulacro pian piano scende tra i fedeli.\n\u00c8 antica usanza portare da parte della gente numerosi ex voto in cera o offerte in denaro che vogliono essere un segno di riconoscenza per la grazia ricevuta. \nNel pomeriggio, dopo l'arrivo in piazza Santissima Annunziata della \"cavalleria dei soldati romani\", ha inizio la processione del simulacro del Cristo con la croce preceduta dalla cavalleria, dalle delegazioni di tutte le chiese di Ispica con le proprie insegne, dai confrati dell'Associazione Santissima Annunziata in abito confraternale, dai giovani dell'Associazione \"Don Bosco\", seguito dalle autorit\u00e0 civili, militari, dai corpi bandistici e dai fedeli.\nLa processione percorre le principali vie della citt\u00e0 e ha dei momenti particolarmente toccanti nella via delle regioni con lo sparo di 21 colpi a cannone e l'illuminazione suggestiva della stessa, poi in prossimit\u00e0 della chiesa San Giuseppe l'incontro con \"la Veronica\", nella chiesa Madonna delle Grazie \"l'incontro con le pie donne\", e l'incontro con \"la Madonna Addolorata\" che viene dalla \"basilica Santa Maria Maggiore\".\nDopo la mezzanotte il rientro in chiesa del simulacro, la fiaccolata e all'interno \"i tradizionale giri\" per le navate con la riposizione del simulacro nella sua nicchia.\nLa statua.\nIl Cristo con la Croce \u00e8 situato nella nicchia dell'altare destro del transetto della chiesa Santissima Annunziata. Il gruppo statuario come quello del Cristo alla Colonna \u00e8 raccolto in una macchinetta lignea di colore oro. Sulla base rettangolare \u00e8 collocato il Cristo che porta la croce con i due giudei. La parte superiore che sovrasta il gruppo con un baldacchino \u00e8 legata alla base da quattro colonnine di colore oro. Queste sono pi\u00f9 larghe alla base e tendono a restringere verso la parte superiore, dove sono sormontate da quattro piccoli capitelli in stile corinzio, di colore oro.\nIl Cristo indossa una tunica blu con un bordino colore oro al collo e alle maniche; la vita e le spalle sono legate ad una corda sorretta dai due giudei ai lati.\nIl gruppo statuario non \u00e8 frontale ma \u00e8 rivolto verso il lato sinistro, rappresentato nell'atto di salire verso il monte del Calvario. Sulla spalla sinistra il Cristo sorregge la Croce di legno scuro mentre i due giudei lo sollecitano con forza a camminare. Quello di sinistra \u00e8 di carnagione scura ed \u00e8 raffigurato nell'atto di tirare con forza Ges\u00f9 in avanti. L'altro giudeo, di carnagione chiara, con una mano stringe la corda con cui \u00e8 legato Cristo e con l'altra grava violentemente sulle spalle di Ges\u00f9. Il Cristo \u00e8 coronato di spine e sul capo \u00e8 posta un'aureola di argento. Il volto \u00e8 molto espressivo, \u00e8 scarno \u00e8 stravolto dalla fatica, grondante di sangue, con gli occhi pietosi e la bocca socchiusa per l'affanno.\nLa storia.\nLa storia del Cristo con la croce \u00e8 sicuramente meno travagliata del Cristo alla colonna e della presenza del simulacro nella chiesa della Santissima Annunziata del parco Forza (\"Fortilitium\") non si hanno fonti certe. Si afferma l'esistenza di un primo simulacro del Cristo di finissimo ilice del marzo 1623, commissionato dai Signori e Nobili che abitavano all'interno delle mura del \"Fortilitium\" (oggi parco Forza), residenza degli Statella. Questi, infatti, vollero a tutti i costi un simulacro da portare in processione proprio come il Cristo alla colonna, portato in processione dal popolo povero in fondo alla valle di Cava d'Ispica. \nIniziava cos\u00ec la rivalit\u00e0 storica tra le due Confraternite: \"nunziatari\" (da SS Annunziata) e \"cavari\" (da Santa Maria della Cava).\nQuesto primo simulacro, per\u00f2, venne andato distrutto durante il terremoto dell'11 gennaio 1693.\nLa realizzazione del secondo simulacro del Cristo che porta la croce fu commissionata solo nel 1728 a \"Francesco Guarino da Noto\". L'artista realizz\u00f2 la statua in cartapesta e stucco, portata da Avola a Spaccaforno il 19 marzo 1729 e posta nella nuova chiesa della Santissima Annunziata, dove tutt'oggi si venera. La solenne processione che si svolge il Venerd\u00ec santo, al posto di quella antica della S. Spina (spostata all'ultimo venerd\u00ec di quaresima), risale al 1861.\nLa domenica di Pasqua - Santissimo Cristo risorto.\nLa festa.\nLa domenica di Pasqua il Cristo Risorto (\u201d'U Risuscitatu\u201d) della basilica Santissima Annunziata di Ispica conclude i festeggiamenti della Settimana Santa. \nAlle ore 12,00 il Cristo uscendo dalla Chiesa percorrer\u00e0 il Corso Garibaldi gremito di gente per incontrarsi (\u201d'U \u2018ncuontru\u201d) di corsa con Maria Addolorata proveniente dalla Chiesa Madre San Bartolomeo tra spari di moschetterie, volo di colombe, lancio di biglietti di auguri e il grido dei nunziatari \"\u201c...Eppicciuotti Viva lu Patri (viva il Cristo), viva lu Patri..\u201d\" \nDopo un giro della piazza principale riscende verso la propria chiesa. \nParticolare \u00e8 il rientro fatto tutto di corsa dallo spiazzale antistante sino all'interno della Santissima Annunziata."}
{"id": "1327612", "revid": "648716", "url": "https://it.wikipedia.org/wiki?curid=1327612", "title": "Locomotiva FS 895", "text": "La locomotiva a vapore Gruppo 895 era una locotender progettata dalle Ferrovie dello Stato per il servizio merci sulle linee secondarie del nodo di Salerno e per il servizio di manovra pesante nei grandi scali ferroviari.\nStoria.\nLe locomotive del gruppo 895 nacquero dall'esigenza di aumentare il tonnellaggio dei treni merci trainati dalle locomotive sulle linee interne dal profilo altimetrico difficile del nodo di Salerno. Successivamente il loro impiego venne esteso alle lunghe tirate di carri in manovra nei grandi scali di smistamento e alle tradotte tra impianti ferroviari contigui. Tra il 1908 e il 1915 ne vennero prodotte ed immesse in servizio ben 107 in due serie con lievi differenze.\nCaratteristiche tecniche.\nLe locomotive 895, nel loro schema costruttivo tenevano presenti le caratteristiche e le soluzioni necessarie al traino di lunghe composizioni in salita o in manovra. A tale scopo venne adottato un rodiggio a 4 assi accoppiati, (D), e ruote di piccolo diametro. La loro velocit\u00e0 massima pertanto era limitata a 40\u00a0km/h ma la potenza massima di 510\u00a0CV veniva sviluppata alla velocit\u00e0 prossima ai 30\u00a0km/h.\nErano delle macchine a 2 cilindri esterni di grande diametro, a vapore saturo e a semplice espansione. Il forno aveva una buona superficie di griglia e la caldaia, a 12 bar, aveva una buona produzione oraria di vapore.\nVennero costruite in due serie di 107 unit\u00e0 complessive."}
{"id": "1327613", "revid": "1573940", "url": "https://it.wikipedia.org/wiki?curid=1327613", "title": "Al-Sahab", "text": "Al-Sahab (\"la nuvola\") \u00e8 una casa di produzione e di diffusione di messaggi video e audio\nSecondo le Intelligence occidentali, \"al-Sahab\" ha prodotto e distribuito la maggior parte dei messaggi audio e video di Osama bin Laden e di Ayman al-Zawahiri resi pubblici dal 2001 a oggi.\nI primi messaggi erano prodotti di qualit\u00e0 amatoriale e venivano recapitati alle emittenti televisive attraverso corrieri, mentre nell'ultimo periodo la qualit\u00e0 tecnica \u00e8 migliorata e i messaggi vengono diffusi direttamente in Internet, dopo essere stati montati in studio e spesso sottotitolati in inglese.\nIn alcuni video viene anche utilizzata la tecnica televisiva del chromakey per rendere pi\u00f9 difficile l'individuazione del luogo in cui \u00e8 avvenuta la registrazione."}
{"id": "1327614", "revid": "767487", "url": "https://it.wikipedia.org/wiki?curid=1327614", "title": "Dee Nasty", "text": "Dee Nasty, il padre parigino dell'hip hop, \u00e8 uno dei primi DJ di Radio Nova, \u00e8 inoltre conosciuto per aver prodotto il primo disco hip hop in Francia.\nBreve biografia.\nDee Nasty inizi\u00f2 la sua carriera di DJ nel 1981 dopo aver scoperto l'hip hop gi\u00e0 a partire dal 1979. Dal 1985 ando formandosi una prestigiosa reputazione di promotore e produttore di musica hip hop. Dal 1987 si fece conoscere a livello internazionale partecipando al \"World DMC Championships\", grazie al fatto di essere stato campione DMC di Francia dal 1986 al 1988. L'esperienza internazionale ha avuto il suo culmine all'European DMC Championships del 1990 in cui divenne campione. Negli anni ha continuato a lavorare sulla scena francese, realizzando collaborazioni per diversi importanti lavori discografici."}
{"id": "1327615", "revid": "125265174", "url": "https://it.wikipedia.org/wiki?curid=1327615", "title": "Bovaro dell'Entlebuch", "text": "Il bovaro dell'Entlebuch \u00e8 una razza canina svizzera appartenente al gruppo dei bovari svizzeri.\nStoria.\nLEntlebucher \u00e8 il pi\u00f9 piccolo cane dei cani da montagna svizzeri. Proviene dall'Entlebuch, una valle nella regione dei cantoni Lucerna e Berna. La prima descrizione sotto il nome \"entlibucherhund\" \u00e8 datata 1889, ma per molto tempo dopo questa data, non furono fatte differenze fra il bovaro dell'Appenzell e l'Entlebuch Cattle Dogs. Nel 1913 quattro esempi di un incrocio di questo cane con il Bobtail furono presentati all'esposizione canina a Langenthal e presentati ad Albert Heim, il grande protettore dei cani da montagna svizzeri. In accordo con il verdetto dei giudici, entrarono nello Swiss Canine Stud Book (SHSB) come la quarta razza di cane da montagna. Ad ogni modo, il primo standard fu steso per la prima volta solo nel 1927. Dopo il 28 agosto 1926, la data di fondazione della Swiss Club of Entlebuch Cattle Dogs fondata dal Dott. B. Kobler, questa razza fu pubblicizzata come una razza pura. Come il piccolo numero di razze entrate nello SHSB (Swiss Stud Book) mostra, la razza si diffuse lentamente.\nCarattere.\nBrioso, con un forte spirito e senza paura. Di buona natura e devoto alle persone familiari che lo sono con lui, leggermente sospettoso degli estranei. Non pu\u00f2 essere utilizzato come cane da guardia. Intelligente e facile da addestrare.\nMalattie.\nNonostante le piccole dimensioni anche il Bovaro dell'Entlebuch \u00e8 soggetto alla displasia dell'anca (HD). \nLe altre patologie pi\u00f9 ricorrenti in questa razza sono quelle ereditarie connesse all'apparato visivo quali\nAltre patologie ereditarie, ma meno frequenti, in questa razza sono:\nAllevamento.\nAustria.\nIn Austria l'allevamento dell'Entlebuch e il rilascio del relativo pedigree pu\u00f2 essere effettuato solo da un allevatore approvato dall'associazione austriaca del Bovaro Svizzero (VSS\u00d6 Verein f\u00fcr Schweizer Sennenhunde in \u00d6sterreich).\nI requisiti previsti sono:\nItalia.\nIn Italia l'allevamento dell'Entlebuch e il rilascio del relativo pedigree pu\u00f2 essere effettuato solo da un allevatore riconosciuto ENCI con regolare affisso.\nI prerequisiti per essere un allevatore ENCI con regolare affisso sono:\nOgni esame veterinario o prova di lavoro/carattere sono opzionali e discrezionali.\nSvizzera.\nIn Svizzera l'allevamento dell'Entlebuch e il rilascio del relativo pedigree pu\u00f2 essere effettuato solo da un allevatore approvato dal Club Svizzero del Bovaro dell'Entlebuch (SKES Schweizerischen Klub f\u00fcr Entlebucher Sennenhunde) che sottopone i cani da far riprodurre a delle prove di selezione che vanno ripetute annualmente.\nI requisiti previsti sono:"}
{"id": "1327618", "revid": "2074539", "url": "https://it.wikipedia.org/wiki?curid=1327618", "title": "Jake Burns", "text": "Burns \u00e8 anche il compositore principale delle canzoni del gruppo, tra le quali \"Alternative Ulster\", \"Suspect Device\", \"Straw Dogs\" e \"At the Edge\". Le composizioni avvengono a volte in collaborazione con gli altri componenti del gruppo, o con il manager Gordon Ogilvie.\nL'album di debutto degli Stiff Little Fingers, \"Inflammable Material\", entr\u00f2 nella classifica degli album britannici come la pi\u00f9 alta nuova entrata il 21 febbraio del 1979, in coincidenza con il ventunesimo compleanno di Burns. L'album venne accolto con ottime critiche e lanci\u00f2 il gruppo nella scena punk rock, anche grazie ai testi che trattavano della situazione politica dell'Irlanda del Nord al periodo.\nIl gruppo dopo aver subito molti cambi di formazione, si esibisce e registra ancora, anche se Burns \u00e8 rimasto l'unico membro fondatore ad essere presente dalla nascita del gruppo ad oggi. Del gruppo ha fatto parte anche Bruce Foxton, bassista dei The Jam, fino al 2006, anno in cui \u00e8 stato sostituito dal bassista originale Ali McMordie.\nNel 1982 gli Stiff Little Fingers si sciolgono temporaneamente e Burns forma un altro gruppo, i Jake Burns and the Big Wheel, con i quali suoner\u00e0 fino al 1987, anno in cui gli Stiff Little Fingers si riuniscono. Dalla formazione di Jake Burns and the Big Wheel entrano a far parte degli Stiff Little Fingers Ian McCallum alla chitarra e Steve Grantley alla batteria.\nIl 27 marzo 2006 pubblica un album solista dal titolo \"Drinkin' Again\".\nBurns \u00e8 sposato con Shirley Sexton, la webmistress del sito ufficiale degli Stiff Little Fingers, e vive a Chicago in Illinois."}
{"id": "1327619", "revid": "188668", "url": "https://it.wikipedia.org/wiki?curid=1327619", "title": "Scrittura tibetana", "text": ""}
{"id": "1327620", "revid": "38120", "url": "https://it.wikipedia.org/wiki?curid=1327620", "title": "Ugo Piazza", "text": ""}
{"id": "1327621", "revid": "643494", "url": "https://it.wikipedia.org/wiki?curid=1327621", "title": "Taormina Film Fest 2007", "text": "La 53\u00aa edizione del Taormina Film Fest si \u00e8 svolta a Taormina dal 16 al 22 giugno 2007.\nIl festival ha sede presso le sale del Palazzo dei Congressi e il Teatro Greco. La direzione artistica \u00e8 assegnata a Deborah Young, gi\u00e0 vice-direttrice dal 1999 al 2004 durante la direzione di Felice Laudadio (1999-2006).\nLe sezioni.\nSono previste sette sezioni, articolate in due categorie in concorso (\"Mediterranea\" e \"Cortometraggi Siciliani\") e due fuori concorso (\"Oltre il Mediterraneo\" e \"Il Grande Cinema al Teatro Greco\"), due retrospettive (\"Omaggio Giuseppe Tornatore\" e \"Ospite d'onore: l'Egitto\") e un contenitore di lezioni di cinema (\"Master Classes\").\nConcorso \"Mediterranea\".\nSette film prodotti nel bacino del Mediterraneo in concorso per l'assegnazione del Tauro d'Oro.\nIl Grande Cinema al Teatro Greco.\nSei film in anteprima mondiale o europea proiettati al Teatro Greco di Taormina.\nOltre il Mediterraneo.\nSette film fuori concorso.\nCortometraggi Siciliani.\nCortometraggi realizzati da film-maker siciliani in concorso per l'assegnazione del premio \"Taormina\u2013NICE per il Miglior Corto Siciliano\".\nOmaggio Giuseppe Tornatore.\nRetrospettiva integrale sul regista Giuseppe Tornatore, con la proiezione della sua filmografia (lungometraggi, documentari e spot), l'allestimento di una mostra fotografica e l'edizione di un libro.\nOspite d'onore: l'Egitto.\nRetrospettiva-focus dedicata all'Egitto in occasione del centenario dalla nascita del cinema egiziano.\nMaster Classes.\nQuattro lezioni di cinema presso il Palazzo dei Congressi tenute da registi internazionali, attraverso la proiezione di un film e, a seguire, di un incontro pubblico. Nel 2007 sono stati presenti:\nI premi.\nTaormina Arte Awards.\nI Taormina Arte Awards vengono consegnati a personaggi che si sono distinti per il loro contributo al mondo del cinema. In questa edizione ne sono stati assegnati otto. I premiati sono:"}
{"id": "1327622", "revid": "182396", "url": "https://it.wikipedia.org/wiki?curid=1327622", "title": "Anartii", "text": "Gli Anartii erano un'antica popolazione di origine mista tra le genti germaniche dei Bastarni e quella celtiche.\nStoria.\nDurante il I secolo a.C. fino all'impero di Claudio (50 d.C.), abitarono l'Ungheria nordorientale al confine settentrionale con la Dacia, attorno alla futura fortezza legionaria di Aquincum. Da qui migrarono verso i Carpazi occidentali, avendo come vicini il popolo celta dei Cotini, che si trovava a nord e ad est della loro nuova posizione.\nIl primo contatto con questo popolo risale al 3-1 a.C., da parte di un certo Marco Vinicio, come riporta un'iscrizione trovata a Tuscolo, vicino a Frascati che recita: "}
{"id": "1327637", "revid": "120540340", "url": "https://it.wikipedia.org/wiki?curid=1327637", "title": "Olivio Sozzi", "text": "Biografia.\nStudia disegno a Palermo, dove si sposa con Caterina Cappello, la cui ricca dote gli permette di proseguire gli studi. Nel 1729 si trasferisce a Roma presso la bottega di Sebastiano Conca. Durante il soggiorno romano assimila la lezione del classicismo romano e instaura rapporti di amicizia con Corrado Giaquinto.\nTornato a Palermo, nel 1732 nasce il figlio primogenito Francesco Sozzi di cui sar\u00e0 il primo maestro.\nNel 1763 viene chiamato ad Ispica da Francesco Saverio Statella per decorare a fresco la Basilica di Santa Maria Maggiore. Qui realizza i 26 affreschi della chiesa, considerati fra i massimi capolavori del XVIII secolo in Sicilia.\nMuore due anni dopo, il 31 ottobre 1765, cadendo da un'impalcatura allestita sulla Cappella Grande dell'Assunta, mentre con il genero Vito D'Anna sta ritoccando a tempera gli affreschi della Basilica di Santa Maria Maggiore. \u00c8 sepolto nell'angolo destro della stessa Cappella.\nDipinge, insieme al figlio Francesco, Santi Padri orientali a Mezzojuso, nella Chiesa di Santa Maria di Tutte le Grazie.\nOpere.\nRagusa e provincia.\nIspica.\nBasilica di Santa Maria Maggiore:\nSiracusa e provincia.\nMelilli.\nBasilica di San Sebastiano:\nDuomo di San Nicol\u00f2:"}
{"id": "1327644", "revid": "2519", "url": "https://it.wikipedia.org/wiki?curid=1327644", "title": "Mar di Kara", "text": ""}
{"id": "1327647", "revid": "830939", "url": "https://it.wikipedia.org/wiki?curid=1327647", "title": "Kuriakose Elias Chavara", "text": "Biografia.\nNacque l'8 febbraio 1805,a Kainakari, da genitori siro-malabaresi. Al Battesimo ricevette il nome di Kuriakose (Ciriaco).\nVenne ordinato sacerdote nel novembre del 1829 e, due anni dopo, fond\u00f2 con padre Palackal e padre Tommaso Porukara l'ordine dei Carmelitani della Beata Vergine Maria Immacolata. Deceduti i cofondatori divenne il Priore dell'ordine.\nNel 1866 fond\u00f2 a Konammavu un convento femminile, dedito a insegnare le virt\u00f9 cristiane e alcuni lavori professionali. In India scrisse diversi componimenti poetici in prosa e in rima, pubblicati dopo la sua morte. Egli fond\u00f2 i primi istituti religiosi in India. Mor\u00ec a causa di una malattia dopo aver passato la sua vita in aiuto del prossimo il 3 gennaio 1871 a Konammavu. Fu inumato nella chiesa di Santa Filomena adi Konnanam. Tuttora le sue reliquie sono oggetto di venerazione.\nLa Causa di Beatificazione e la Canonizzazione.\nIl processo inizi\u00f2 nel 1957. Il 7 aprile 1971 venne dichiarato Venerabile e l'8 gennaio 1986 venne Beatificato da papa Giovanni Paolo II insieme ad Alfonsa dell'Immacolata Concezione.\nIl 23 novembre 2014 papa Francesco lo ha proclamato santo.\nIl Martirologio pone la sua memoria liturgica al giorno 3 gennaio.\nIl sogno dell'uguaglianza.\nDa sacerdote aveva sempre desiderato che le donne fossero, ad un livello in campo culturale ed educativo, pari agli uomini.Infatti non disdegn\u00f2, nel 1868, di andare di casa in casa a convincere i genitori a mandare le loro figlie a scuola."}
{"id": "1327648", "revid": "93556", "url": "https://it.wikipedia.org/wiki?curid=1327648", "title": "Locomotiva FS 896", "text": "La locomotiva a vapore gruppo 896 era una locotender delle Ferrovie dello Stato a vapore surriscaldato ed a semplice espansione, costruita per il servizio di manovra pesante nei grandi scali ferroviari.\nStoria.\nLe locomotive del \"gruppo 896\" ripresero, aggiornandolo, il progetto delle 895 che erano state create per lunghe tirate di carri in manovra nei grandi scali di smistamento e per tradotte tra impianti ferroviari contigui. Venne deciso di adottare il surriscaldamento del vapore che permetteva una maggiore economia di carbone e lo sviluppo di una maggiore potenza effettiva: Questa \u00e8 forse la prima applicazione di tale dispositivo ad una macchina per manovra in ambito FS.\nTra il 1921 e il 1922 ne vennero prodotte ed immesse in servizio 30 unit\u00e0 tutte ordinate e costruite dalle OM, Officine Meccaniche di Milano. La loro prima assegnazione fu al deposito di Salerno, in seguito alcune unit\u00e0 giunsero a Milano per la manovra dei treni viaggiatori in partenza e in arrivo dalla nuova stazione di Milano Centrale.\nCaratteristiche tecniche.\nLe locomotive 896, nel loro schema costruttivo ripresero le caratteristiche e le soluzioni delle precedenti 895.xxx. Fu mantenuto il rodiggio a 4 assi accoppiati con ruote di piccolo diametro che permetteva una buona e piena aderenza. La loro velocit\u00e0 massima pertanto rimase limitata a 40\u00a0km/h ma la potenza massima sal\u00ec a 610\u00a0CV, sviluppata alla velocit\u00e0 di 30\u00a0km/h, in virt\u00f9 dell'adozione del surriscaldatore di vapore sulla falsariga di esperienze estere. Rimasero invariati i due cilindri esterni di grande diametro a semplice espansione."}
{"id": "1327652", "revid": "767487", "url": "https://it.wikipedia.org/wiki?curid=1327652", "title": "Innamorati cronici", "text": "Innamorati cronici (\"Addicted to Love\") \u00e8 un film del 1997 diretto da Griffin Dunne con protagonisti Meg Ryan e Matthew Broderick.\nTrama.\nSam \u00e8 un astronomo, Maggie una fotografa che gira in motocicletta. I due si incontrano in una fabbrica diroccata situata davanti al palazzo dove abitano assieme i loro rispettivi ex. Inizia cos\u00ec un pedinamento sull'onda della vendetta per rovinare le vite della nuova coppia, cos\u00ec come i due protagonisti ritengono rovinate le proprie. Il film si dipana in divertenti vicende con una sottile vena di cattiveria."}
{"id": "1327655", "revid": "585241", "url": "https://it.wikipedia.org/wiki?curid=1327655", "title": "Hors Cat\u00e9gorie", "text": "Hors Cat\u00e9gorie \u00e8 un termine di derivazione francese che, nella terminologia ciclistica, viene utilizzato per indicare salite estremamente difficili, in particolare al Tour de France. Negli ultimi anni, il termine viene utilizzato anche dalla Unione Ciclistica Internazionale per classificare alcune gare dei circuiti continentali, sia corse in linea sia a tappe, ritenute tra le pi\u00f9 difficili.\nLe salite del Tour de France.\nQuando, nel 1933, venne istituita la classifica scalatori al Tour de France, c'era solo un tipo di salita ed i punti (da 10 ad uno) venivano assegnati ai primi dieci ciclisti che scollinavano. Dopo la seconda guerra mondiale, nell'edizione 1947 della \"Grande Boucle\", le ascese vennero distinte in due categorie, prima e seconda. Le salite di prima categoria davano un punteggio analogo a quando avveniva precedentemente (da 10 punti ad uno ai primi dieci), mentre le salite di seconda categoria assegnavano solo 5 punti al primo corridore che scollinava.\nLa divisione in categorie fu un successo e gi\u00e0 due anni dopo, nel 1949, venne aggiunta una terza categoria. Si trattava di piccole montagne e venivano assegnati solo 3 punti al primo corridore che scollinava.\nNel 1962, venne aggiunta la quarta categoria ed il sistema di assegnazione dei punti venne rivisto: la prima categoria assegnava 15 punti al primo corridore, la seconda categoria 10, la terza 5 e la quarta 3. La quarta categoria scomparve l'anno successivo, ma ritorn\u00f2 nel 1964. Tale sistema rimase in auge fino al 1978, anche se il sistema di assegnazione dei punti cambiava nel corso degli anni.\nNel 1979, quattro categorie furono considerate insufficienti ed una nuova categoria venne aggiunta. Invece di creare una \"quinta categoria\", gli organizzatori del Tour decisero a favore della \"Hors Cat\u00e9gorie\", che nel corso degli anni ha contrassegnato le salite pi\u00f9 difficili quali, Alpe d'Huez, Colle dell'Agnello, Plateau de Beille, Colle del Galibier, Mont Ventoux, Colle dell'Izoard, Colle del Tourmalet e molti altri. Inizialmente il termine venne utilizzato per distinguere le strade di montagna che le vetture non riuscivano ad affrontare.\nCorse in linea e corse a tappe.\nL'UCI ha provveduto a classificare le corse a seconda della loro importanza. In generale le corse, sia a tappe che in linea, si dividono in:"}
{"id": "1327656", "revid": "1431409", "url": "https://it.wikipedia.org/wiki?curid=1327656", "title": "Vladimir Man\u010dev", "text": "Con la maglia della Nazionale bulgara ha partecipato al in Portogallo."}
{"id": "1327661", "revid": "1543377", "url": "https://it.wikipedia.org/wiki?curid=1327661", "title": "Generalife", "text": "Il Palacio de Generalife (arabo: \"Jannat al-'Arif\" - \"Giardino dell'Architetto\") fu la residenza estiva dei sultani Nasridi del Sultanato di Granada. Successivamente la famiglia Durazzo ne assunse il marchesato, acquistando il titolo di marchesi di Generalife.\nIl palazzo ed i relativi giardini furono costruiti durante il regno di Maometto III (1302-1309) e ridecorati da Abu I-Walid Isma'il (1313-1324).\nIl complesso \u00e8 stato composto dal \"Patio de la Acequia\" (Corte del Giardino Acquatico), che conteneva una lunga piscina contornata da aiuole, fontane, colonnati e padiglioni, e dal \"Jard\u00edn de la Sultana\" (Giardino della Sultana o Corte dei Cipressi). Alcuni ritengono che il primo sia il migliore esempio dei giardini medievali di al-Andalus. All'inizio il palazzo era collegato ad Alhambra attraverso un camminamento coperto che oltrepassava il burrone che li divideva. Il giardino di Generalife \u00e8 uno dei pi\u00f9 antichi giardini mori sopravvissuti.\nI giardini odierni vennero iniziati nel 1931 e completati da Francisco Prieto Moreno nel 1951. I sentieri sono pavimentati in tipico stile di Granada con un mosaico di ciottoli: quelli bianchi provengono dal fiume Darro mentre quelli neri dal fiume Genil."}
{"id": "1327663", "revid": "228587", "url": "https://it.wikipedia.org/wiki?curid=1327663", "title": "The Wire (rivista)", "text": "The Wire (detta anche Wire) \u00e8 una rivista di musica d'avanguardia, fondata nel 1982 dal produttore jazz Anthony Wood e dal giornalista Chrissie Murray. Il suo lavoro, inizialmente concentrato su jazz contemporaneo e musica d'improvvisazione, dal 1990 circa si \u00e8 specializzato in \"post-rock\" (termine coniato da Simon Reynolds sulle pagine di \"The Wire\"), hip hop, musica classica moderna, musica d'improvvisazione e diverse forme di musica elettronica. Al giorno d'oggi la rivista continua a coprire tutti questi generi e altre forme di musica sperimentale.\nNel ruolo di direttore, a Anthony Wood \u00e8 succeduto Richard Cook, a sua volta sostituito da Mark Sinker nel Giugno 1992; dopo il licenziamento di Sinker, avvenuto agli inizi del 1994, la rivista \u00e8 stata diretta da Tony Herrington, Rob Young e Chris Bohn (conosciuto anche con lo pseudonimo di \"Biba Kopf\").\nDal 1997 alla rivista sono stati allegate compilation musicali intitolate \"The Wire Tapper\".\nLa rivista ha contato un vasto numero di collaboratori quali Simon Reynolds, Kodwo Eshun, David Keenan, Hua Hsu, David Toop e Rob Young."}
{"id": "1327664", "revid": "8862", "url": "https://it.wikipedia.org/wiki?curid=1327664", "title": "Harry Potter and the Deathly Hallows", "text": ""}
{"id": "1327669", "revid": "124127397", "url": "https://it.wikipedia.org/wiki?curid=1327669", "title": "Bel Ami", "text": "Bel Ami \u00e8 il secondo romanzo realista di Guy de Maupassant, pubblicato nel 1885, prima a puntate sulla rivista \"Gil Blas\" e poi in volume, per i tipi dell'editore Ollendorf.\nIl romanzo tratta dell'ascesa sociale di Georges Duroy, un uomo ambizioso e seduttore, che da povero militare in congedo e modesto impiegato nelle Ferrovie del Nord diventa uno degli uomini di maggiore successo nella societ\u00e0 parigina, grazie al giornalismo e alla sua capacit\u00e0 di manipolare donne potenti.\nSullo sfondo della scalata sociale del protagonista, Maupassant descrive la societ\u00e0 francese negli ultimi decenni del XIX secolo e i rapporti d'interdipendenza tra stampa, politica e affari.\nLe vicende hanno ad oggetto pure l'influenza delle donne, escluse dalla vita politica, ma operanti nell'ombra, come consigliere ed educatrici di uomini potenti.\nTrama.\nLa vicenda si svolge per la maggior parte a Parigi, nel gruppo di persone formato dai principali giornalisti de \"La Vie Fran\u00e7aise\" e dai loro amici e familiari. Georges Duroy, dopo aver svolto per due anni il servizio militare in Algeria, si \u00e8 trasferito a Parigi, dove - da sei mesi - lavora come impiegato alle Ferrovie. Mentre una sera si aggira per le strade e i viali attorno all'Op\u00e9ra, solo, squattrinato e roso dall'invidia per i ricchi che vede passeggiare, incontra casualmente Charles Forestier, un vecchio commilitone che, dopo il congedo, aveva iniziato a lavorare come giornalista ed era diventato caporedattore politico de \"La Vie Fran\u00e7aise\". Forestier incoraggia l'amico ad intraprendere la via del giornalismo e lo invita a pranzo per presentarlo al signor Walter, un ricco finanziere ed uomo politico ebreo, proprietario e direttore de \"La Vie Fran\u00e7aise\".\nNella stessa occasione, Duroy conosce la bella e intelligente moglie di Forestier, Madeleine, e un'amica di quest'ultima, Clotilde de Marelle.\nMadeleine aiuta il protagonista a scrivere il suo primo pezzo giornalistico, ma poi i loro rapporti si raffreddano e Georges diventa amante di Clotilde. Pochi mesi dopo, i Forestier si trasferiscono nel sud della Francia, a causa delle peggiorate condizioni di salute di Charles, e l'assenza dell'amico consente a Duroy di acquistare spazio nel giornale. Quando una lettera di Madeleine lo informa che il marito sta per morire e lo implora di raggiungerla per aiutarla a sopportare il momento, Duroy si reca a Cannes dai due amici. Dopo la morte di Forestier, Duroy chiede alla giovane vedova di sposarlo e, dopo qualche settimana di riflessione, lei accetta. Su suggerimento della futura moglie, Duroy inizia a firmarsi Du Roy, per attribuirsi un'ascendenza nobiliare. Dopo il matrimonio, i novelli sposi partono per la Normandia, dove i genitori di Georges conducono una vita molto modesta, gestendo un'osteria di campagna a Canteleu, un paese vicino a Rouen. L'incontro coi suoceri non \u00e8 gradito da Madeleine, che ben presto convince il marito a tornare in citt\u00e0.\nLa coppia s'inserisce sempre pi\u00f9 nella politica e negli affari. Madeleine, grazie alle sue conoscenze, riesce molte volte ad apprendere ci\u00f2 che succede nel \"dietro le quinte\" della politica. Sulla base di queste informazioni, marito e moglie scrivono assieme, col determinante apporto di lei, articoli che spesso servono per avviare campagne di stampa contro ministri ed altri uomini di potere, avversari del gruppo d'interesse vicino al signor Walter. In breve, comunque, le cose tra Georges e Madeleine si guastano. I colleghi iniziano a prendere in giro Duroy, per il fatto che i suoi articoli assomigliavano in modo sorprendente a quelli di Forestier, segno rivelatore di chi fosse la vera autrice. Lo soprannominano cos\u00ec \u2018Forestier\u2019. Georges, sempre pi\u00f9 adirato con i colleghi, inizia anche a sospettare tradimenti da parte della moglie.\nDuroy, ormai non pi\u00f9 innamorato della moglie, inizia una storia con Virginie Walter, moglie del suo editore, che fino ad allora non aveva mai tradito il marito. Grazie a lei, viene a sapere che il nuovo governo, giunto al potere con l'appoggio del giornale, ha in progetto di invadere il Marocco e che il signor Walter, a conoscenza dei piani governativi, ha elaborato una grossa speculazione finanziaria. La signora Walter intende parteciparvi in proprio e promette all'amante che gli ceder\u00e0 una met\u00e0 del guadagno. L'operazione riesce, consentendo a Walter di essere accettato nell'alta societ\u00e0. Frequentando i Walter, Duroy approfondisce la conoscenza con la loro figlia pi\u00f9 giovane, una graziosa ragazza di nome Suzanne.\nArchitetta quindi un piano per liberarsi della moglie, entrando, assieme a un commissario di polizia, nell'appartamento dove Madeleine si incontrava con il ministro degli Esteri, Laroche-Mathieu, e sorprendendo i due in flagrante adulterio. Fugge quindi con Suzanne Walter, accettando di tornare a Parigi soltanto quando i genitori di lei acconsentono al loro matrimonio. Il romanzo termina con le sfarzose nozze celebrate alla Madeleine. Tra gli invitati, oltre ai maggiori esponenti della politica e della societ\u00e0 parigina, c'\u00e8 anche Clotilde De Marelle, che aveva rotto con lui alla notizia del suo fidanzamento con la signorina Walter. Dallo scambio di battute tra Georges e Clotilde, si capisce che lei gli ha perdonato il secondo matrimonio e che la loro relazione clandestina pu\u00f2 riprendere.\nLa figura del protagonista.\nIl protagonista del racconto, Georges Duroy, rappresenta il prototipo dell'arrampicatore sociale d'ogni tempo. Il giovane \u00e8 un fatuo provinciale che scende a Parigi dalla provincia normanna dopo una deludente avventura militare in Algeria e che, sfruttando il successo con le donne, si trasforma in un giornalista di grido imparentato con l'alta finanza.\nDietro la sua cinica, insopprimibile vitalit\u00e0 si cela un forsennato tentativo di negazione della morte attraverso l'esaltazione dei suoi pi\u00f9 vistosi contrari come la salute, la forza fisica, la bellezza, la virilit\u00e0, la scatenata sensualit\u00e0, il fervore dei progetti, il denaro, l'irreligione.\nDuroy, nei cui tratti \u00e8 ravvisabile lo stesso Maupassant, svolge la funzione di antieroe nel romanzo che lo segue nella scalata sociale: in funzione della lezione realista ricevuta dal romanziere dai grandi scrittori francesi del tempo, la storia evade ogni tentativo di \"tragicismo\" per narrare le vicende del personaggio. Sebbene vitale e prorompente in tutte le sue manifestazioni ed esternazioni, Duroy non \u00e8 dipinto in maniera tale da accattivarsi le simpatie del lettore: l'estremo cinismo che dimostra nelle relazioni amicali ed amorose lo rende distante dal lettore e dallo scrittore stesso, a differenza della Madame Bovary di Gustave Flaubert nella quale quest'ultimo dichiar\u00f2 di riconoscersi.\nL'arrampicatore di successo non si arride quindi nessuna simpatia ma evita anche di connotarsi come mefistofelico, poich\u00e9 non esprime passionalit\u00e0 tipicamente romantiche: un personaggio cattivo che, grazie alla maestr\u00eca di Maupassant, non ha forti contrasti ma rappresenta l'uomo mediocre alle prese con una vita presa di petto per garantirsi una soddisfazione personale che esclude il contatto intimo con l'altro.\nAnche i personaggi minori non vengono ritratti se non come mediocri \"mezzi\" tramite i quali Duroy ottiene ci\u00f2 che vuole: perfino le sue amanti, che rappresentano lo sfogo della parte sensuale dell'uomo, non contrastano n\u00e9 accompagnano l'uomo, che procede solo ed autoescluso per sua stessa volont\u00e0, per la propria via."}
{"id": "1327671", "revid": "287204", "url": "https://it.wikipedia.org/wiki?curid=1327671", "title": "Eustatismo", "text": "L'eustatismo, in geologia, \u00e8 il fenomeno di innalzamento o abbassamento a scala globale del livello medio dei mari, non dipendente cio\u00e8 da fenomeni locali quali la subsidenza. Lungo le coste esso causa indietreggiamenti e avanzamenti del mare rispetto alla costa.\nLe cause possono essere diverse. L'unica accertata \u00e8 il fenomeno delle glaciazioni e dei disgeli (deglaciazioni) che comportano variazioni di volume dell'acqua con il successivo abbassamento o innalzamento del livello marino.\nL'esempio della Glaciazione W\u00fcrm \u00e8 chiaro: durante questo periodo la massa di acque marine evaporate e progressivamente congelate sui continenti fece abbassare il livello dei mari di circa 120 metri. A questo eustatismo glaciale, possono sommarsi gli effetti dell'eustatismo termico: il raffreddamento delle acque marine provoca la loro contrazione in proporzioni considerevoli, giacch\u00e9 1 grado centigrado in pi\u00f9 o in meno della temperatura media dei mari provoca, rispettivamente, una elevazione o un abbassamento di 2 metri del loro livello generale.\nEsiste anche un eustatismo tettonico, dovuto alle deformazioni delle conche oceaniche come conseguenza del fenomeno geofisico del movimento delle placche tettoniche. Cos\u00ec per esempio l'elevazione di una catena montuosa sottomarina sposta un volume corrispondente di acqua a livelli superiori a quelli precedenti."}
{"id": "1327672", "revid": "1318658", "url": "https://it.wikipedia.org/wiki?curid=1327672", "title": "Giulio Renzi Ricci", "text": "Biografia.\n\u00c8 conosciuto soprattutto per aver doppiato Rupert Grint (Ron Weasley) nella saga cinematografica di \"Harry Potter\". Inoltre \u00e8 stato attore televisivo, interpretando sotto il nome d'arte di \"Jonathan Ross Latham\" la parte di \"Giuseppe Buzzetti\" nel film per la televisione \"Don Bosco\" del 2004.\nDopo il 2011, ha smesso di doppiare, trasferendosi in Inghilterra ed iniziando una nuova carriera come finanziere.\nNel 2022 torna a doppiare Rupert Grint nello speciale televisivo \"Harry Potter 20\u00ba anniversario - Ritorno a Hogwarts\"."}
{"id": "1327673", "revid": "767487", "url": "https://it.wikipedia.org/wiki?curid=1327673", "title": "Stomy Bugsy", "text": "Nasce a Sarcelles, una zona suburbana di Parigi. I suoi genitori provenivano da Capo Verde. \u00c8 stato uno dei fondatori del \"Minist\u00e8re A.M.E.R.\", assieme a Passi. Tuttavia dal 1996 Stomy Bugsy ha intrapreso una carriera da rapper solista.\nViene spesso nominato come uno dei pionieri dello stile gangsta rap in Francia. A questo genere musicale Stomy \u00e8 rimasto legato per molto tempo, assieme ad un suono tipicamente West Coast hip hop, sino al marzo 2003 quando ha pubblicato il disco \"4\u00e8me round\", dove il rapper francese ha dimostrato una nuova maturit\u00e0 rispetto ai canoni della sua iniziale carriera con i Minist\u00e8re A.M.E.R.. Stomy ha poi intrapreso la carriera di attore sin dal 1997. Inoltre, fa parte del gruppo capoverdiano di world music La Mc Malcriado."}
{"id": "1327674", "revid": "4175", "url": "https://it.wikipedia.org/wiki?curid=1327674", "title": "The Wire Tapper", "text": "The Wire Tapper \u00e8 una serie di compilation uscite in allegato alla rivista musicale \"The Wire\". Non tutte le edizioni della compilation sono state allegate alle copie della rivista distribuite in edicola; alcune di esse furono inviate solo agli abbonati."}
{"id": "1327681", "revid": "180559", "url": "https://it.wikipedia.org/wiki?curid=1327681", "title": "Paperino e il cimiero vichingo", "text": "Paperino e il cimiero vichingo (\"The Golden Helmet\") \u00e8 una storia a fumetti di Carl Barks.\n\u00c8 apparsa per la prima volta in USA su \"Four Color\" N. 408 (1952), e in Italia su \"Albi d'Oro\" n. 339 della Mondadori, il 12 settembre 1952.\nTrama.\nPaperino \u00e8 un guardiano di un museo annoiato dal suo lavoro monotono, e anela alla dura vita degli antichi Vichinghi. Il racconto ruota attorno alla rivalit\u00e0 per il possesso di un elmo dorato appartenuto in precedenza a Olaf l'Azzurro, che prover\u00e0 che il possessore \u00e8 il padrone del Nord America. Azure Blue, che afferma di essere l'ultimo discendente di Olaf, e il suo avvocato senza scrupoli, Sylvester Sharky, partono per un viaggio in mare per recuperare l'elmo. Paperino e i nipotini, per raggiungere l'elmo prima di loro e impedire ad Azure Blue di diventare imperatore del Nord America, si dirigono sulle coste del Labrador, su mandato del direttore del museo.\nDopo che la sua nave \u00e8 stata rubata da Azure, Paperino naviga come i vichinghi senza ausilio di equipaggiamenti moderni. Spalleggiati da una legge che si basa sul possesso di propriet\u00e0, l'elmo scatena una frenetica ricerca del potere passando da Azure al direttore del museo, quindi a Paperino e infine a Sharky. Ognuno di loro dichiara di essere l'ultimo discendente di Olaf e quindi il legittimo proprietario del Nord America. Alla fine sono i nipotini a ristabilire il buon senso: uno di loro tira in faccia a Sharky un pesce, facendo s\u00ec che l'elmo finisca in mare. Nondimeno, un altro nipotino guarda con brama il punto in cui il cimiero vichingo \u00e8 scomparso, anche lui suscettibile al fascino del potere. \"Ho visto, sai, come ti scintillavano le pupille!\" gli dice uno dei fratelli prendendolo a calci.\nSparito l'elmo Paperino torna a fare il custode al museo, appagato a sufficienza del suo iniziale bisogno di avventura e felice infine di interessarsi anche lui ai \"paralumi ricamati\" che un visitatore vuole osservare.\nSequel.\nDi questa storia esistono dei sequel:\nCuriosit\u00e0.\nDi questa storia Carl Barks ha disegnato anche la copertina, da cui ha tratto ispirazione per un suo quadro a olio."}
{"id": "1327682", "revid": "110157", "url": "https://it.wikipedia.org/wiki?curid=1327682", "title": "Circondario di Ludwigslust", "text": "Il circondario di Ludwigslust (in tedesco: Landkreis Ludwigslust) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con il circondario di Parchim, formando il nuovo circondario di Ludwigslust-Parchim.\nSuddivisione amministrativa.\nAl momento dello scioglimento, il circondario si componeva di 4 citt\u00e0 non appartenenti ad alcuna comunit\u00e0 amministrativa, e nove comunit\u00e0 amministrative (\"Amt\"), che raggruppavano complessivamente 9 citt\u00e0 e 80 comuni."}
{"id": "1327685", "revid": "124085470", "url": "https://it.wikipedia.org/wiki?curid=1327685", "title": "Hotel Fuenti", "text": "L'Hotel Fuenti (il cui vero nome avrebbe dovuto essere Amalfitana Hotel), soprannominato spregiativamente \"Mostro di Fuenti\" \u00e8 stato uno dei pi\u00f9 noti edifici abusivi italiani.\nL'hotel sorgeva a Vietri sul Mare, in localit\u00e0 Fuenti sulla costiera amalfitana arroccato su una scogliera di tufo a picco sul mare in cui sorgeva una cava di pietra calcarea, a poca distanza dalla storica Torre di Bassano del 1563.\nLa sua posizione e le sue dimensioni gli fecero ottenere da parte di Legambiente il soprannome di \"ecomostro\", definizione poi estesa ad altri edifici dalle caratteristiche simili ed entrata nel gergo comune italiano.\nOltre a essere stato il primo edificio a essere definito con questo neologismo, fu anche il primo a essere (almeno parzialmente) abbattuto.\nLa vicenda della sua costruzione venne definita \"Un misfatto ecologico esemplare\" dal giornalista Antonio Cederna nel 1972.\nOggi si chiama Giardini del Fuenti ed \u00e8 una struttura ricettiva articolata, un giardino mediterraneo perfettamente integrato nella natura circostante, in grado di offrire un ristorante sul mare, un beach club, un'arena per concerti e spettacoli. \u00c8 utilizzato inoltre come location per matrimoni ed eventi privati e organizza una stagione culturale di altissimo livello. \nLa costruzione.\nL'Hotel Fuenti venne edificato a partire dal 1968 per volere della famiglia Mazzitelli, capitanata da Orfeo Mazzitelli.\nLa concessione iniziale riguardava una struttura alberghiera da 34\u00a0000 metri cubi di cemento, un edificio lungo 150 metri e alto 7 piani (pi\u00f9 altri quattro livelli per 24 metri totali), con 2000 metri quadrati di superficie calpestabile.\nNonostante l'area su cui sarebbe dovuto sorgere l'edificio fosse soggetta a vincolo ambientale, la propriet\u00e0 dell'albergo riusc\u00ec a ottenere la licenza edilizia comunale firmata dal sindaco Gino Masullo e il nulla-osta paesaggistico del sovrintendente regionale Armando Dillon, e incominciarono i lavori.\nLa costruzione dur\u00f2 tre anni per concludersi nel 1971, e fu accompagnata da aspre critiche e da azioni legali per impedire la distruzione della zona di scogliera su cui si arroccava la costruzione.\nNell'ambito della Giunta comunale espresse la sua ferma opposizione all'opera l'assessore Ovidio Gagliardo, attorno al quale si and\u00f2 formando un gruppo di cittadini vietresi e salernitani: erano Pietro Amos, Alfonso Gambardella, Alfonso Tafuri, il gruppo salernitano di Italia Nostra che nel tempo raccolsero attorno a loro nomi prestigiosi dell'ambientalismo italiano, come Antonio Iannello, Elena e Alda Croce e Antonio Cederna; questa presenza determin\u00f2 in modo significativo lo sviluppo della questione, che dopo trent'anni porter\u00e0 alla (per ora parziale) distruzione della costruzione.\nLa confisca.\nDurante dei sopralluoghi, furono rilevate forti differenze tra il progetto depositato e l'effettiva costruzione. Tra le pi\u00f9 gravi discrepanze risult\u00f2 la differenza tra gli sbancamenti previsti e quelli effettivamente eseguiti, che oltre a rendere l'opera pi\u00f9 dannosa per il fianco della scogliera ne avrebbe potuto mettere a rischio la stabilit\u00e0.\nQuesti abusi portarono dapprima alla revoca del nulla osta regionale, e in seguito, ma solo nel 1977, alla perdita della licenza comunale. Mazzitelli fece ricorso, ottenendo per\u00f2 un rifiuto dal TAR della Campania. La regione Campania gi\u00e0 nel 1980 si pronunci\u00f2 in favore dell'abbattimento.\nIntanto, con il terremoto dell'Irpinia del 1980 e in attesa di sviluppi, l'albergo venne usato come centro di accoglienza per ospitare 600 persone, grazie a un finanziamento statale che prevedeva di rimborso per pasto erogato.\nNel 1981 il Consiglio di Stato conferm\u00f2 le revoche delle licenze, confiscando la struttura e impedendo l'inizio dell'attivit\u00e0.\nMazzitelli, il sindaco Masullo e il sovrintendente Dillon vennero condannati in primo grado per abuso edilizio, sentenza annullata dopo pochi mesi dalla Corte d'Appello di Salerno.\nLa demolizione.\nL'inizio della demolizione fu reso possibile solo dall'introduzione di un emendamento del deputato dei Verdi Sauro Turroni nel disegno di legge Ronchi recante \"nuovi interventi in campo ambientale - un disegno di legge proposto nel 1998 dal ministro Ronchi che sarebbe poi divenuto la legge n. 426/1998. L'emendamento venne approvato dall'aula e divent\u00f2 parte della legge avanzata dal ministro dell'ambiente Edo Ronchi.\nLa legge rendeva pi\u00f9 facili le procedure atte a concludere in tempi brevi le opere di demolizione degli edifici abusivi in aree protette dando al ministro la possibilit\u00e0 di procedere direttamente se necessario scavalcando le competenze delle autorit\u00e0 locali, facendo uso dei mezzi dell'esercito e garantendo un consistente fondo per il pagamento diretto dei lavori necessari.\nVa rilevato che il disegno di legge era stato stilato appositamente per risolvere il caso del Fuenti e per la costiera amalfitana, ed era stato supportato da diverse associazioni ambientaliste per limitare il dilagare degli abusi nei parchi naturali e archeologici.\nLa nuova legge prevedeva l'intervento diretto del ministero: questo fatto era stato reso necessario dall'inerzia dimostrata dalle autorit\u00e0 di Vietri sul Mare nell'eseguire l'ordinanza d'abbattimento nei due anni precedenti.\nDopo la demolizione.\nI lavori di demolizione cominciarono il 23 aprile 1999 e si protrassero (intervallati da un ulteriore ricorso al TAR) fino a giugno con la demolizione dell'Ala Est, quella pi\u00f9 visibile dal mare.\nTuttavia, ci si limit\u00f2 a un intervento parziale che lasci\u00f2 una parte delle strutture cementizie ancora erette e soprattutto l'intervento risparmi\u00f2 il pesante basamento della struttura.\nL'opera di demolizione fu criticata da alcuni sindacati della zona, in particolare del \"Sindacato Azzurro\" (un piccolo movimento che in precedenza si era gi\u00e0 opposto alla chiusura di alcune discariche abusive e aveva chiesto l'abrogazione dell'obbligo di assicurazione) e dagli stessi Mazzitelli, i quali dichiararono di aver incominciato l'abbattimento solo per mantenere la propriet\u00e0 del terreno e sostennero che la demolizione avrebbe reso il terreno instabile, mettendo a rischio la strada statale che si trova in cima alla scogliera.\nNonostante tutto, l'area rimase di propriet\u00e0 di Dante Mazzitelli, che approfittando della permanenza del basamento avanz\u00f2 un primo progetto di sfruttamento dell'area tramite la costruzione di diverse strutture, pi\u00f9 piccole.\nIl progetto poi venne allargato, aggiungendo al primo albergo da 50 posti uno da 250 in una cava poco distante. Dopo una lunga concertazione, la Provincia e i proprietari dell'area giunsero a un accordo e si cominci\u00f2 un intervento di ri-edificazione dell'area.\nNel 2004 l'area \u00e8 stata destinata a parco, e sulle macerie la societ\u00e0 Turismo Internazionale Srl (di propriet\u00e0 di Maria Teresa Mazzitelli) ha costruito un \"Giardino mediterraneo\". \u00c8 stato ridotto di un terzo il volume cementificato, sono stati impiantati alberi, vigneti, uno stabilimento balneare e un piccolo porticciolo turistico, oltre ad altri servizi aggiuntivi tra cui un ristorante e un parcheggio.\nLa ricostruzione, oltre a essere in linea con le normative vigenti, prevede un'edificazione meno invasiva e si propone pi\u00f9 armonizzata rispetto al contesto naturale in cui si trova.\nLa rinascita.\nNell'estate del 2019 la struttura \u00e8 rinata con un progetto ambizioso e improntato a un maggiore rispetto dell'ambiente a cura della Third Generation Group srl.\nI Giardini del Fuenti sono diventati una struttura ricettiva articolata, composta da un beach club con ristorante sulla spiaggia, un'arena per concerti e spettacoli e un garage con 150 posti auto. Nel 2020 \u00e8 prevista l'apertura di un ristorante e di una cigar room. In sinergia con le strutture al suo interno, Giardini del Fuenti \u00e8 anche la location ideale per tutti quegli eventi che richiedono la disponibilit\u00e0 di ampi spazi attrezzati e di servizi dedicati, in un contesto spettacolare e unico. \nI Giardini del Fuenti sono anche organizzatori della rassegna \u201cPassaggio a sud-ovest\u201d, con la direzione di Peppe Servillo e Michelangelo Busco, che ha visto esibirsi artisti internazionali come Danilo Rea e Paolo Fresu, Toni Servillo, Dee Dee Bridgewater, Enzo Avitabile e Peppe Servillo, Mario Incudine e l'Orchestra Piazza Vittorio."}
{"id": "1327686", "revid": "73843", "url": "https://it.wikipedia.org/wiki?curid=1327686", "title": "Scott Davis", "text": "Vinse complessivamente 3 titoli in singolo e 22 in doppio arrivando ad occupare la posizione numero 11 della classifica ATP di singolo l'11 ottobre 1985 e la numero 2 della classifica di doppio nel gennaio 1991.\nGiocatore destro di 188 cm per 77 kg di peso, divenne professionista nel 1983 e si ritir\u00f2 nel 1998 guadagnando complessivamente premi per 2.287.611 dollari. Dopo il suo ritiro rimase comunque attivo nell'\"over 35\" senior tour e come allenatore.\nIn Coppa Davis ha giocato due match rappresentando gli Stati Uniti uscendone per\u00f2 sempre sconfitto."}
{"id": "1327701", "revid": "729019", "url": "https://it.wikipedia.org/wiki?curid=1327701", "title": "Strada statale 501 di Mongiana", "text": "La ex strada statale 501 di Mongiana (SS 501), ora \"strada provinciale ex SS 501 Fabrizia-Mongiana (SP ex SS 501)\" in Provincia di Vibo Valentia e \"strada provinciale 8 inn. SS 281 (Sant'Antonio) - Confine Provincia (Passo Croceferrata) (SP 8)\" in Provincia di Reggio Calabria, \u00e8 una strada provinciale italiana il cui percorso si sviluppa in Calabria.\nPercorso.\nLa strada ha inizio distaccandosi dalla strada statale 110 di Monte Cucco e Monte Pecoraro, raggiungendo in sequenza Mongiana, Fabrizia e salendo fino al passo di Croce Ferrata (1100 m s.l.m.) dove entra nella Provincia di Reggio Calabria.\nL'arteria scende quindi verso Grotteria e prosegue oltre fino ad innestarsi al Bivio Catalisano sulla ex strada statale 281 del Passo di Limina ora SP 5 (Rosarno-Marina di Gioiosa Jonica).\nIn seguito al decreto legislativo n. 112 del 1998, dal 2002 la gestione \u00e8 passata dall'ANAS alla Regione Calabria, che ha provveduto al trasferimento dell'infrastruttura al demanio della Provincia di Vibo Valentia e della Provincia di Reggio Calabria per le tratte territorialmente competenti."}
{"id": "1327713", "revid": "106908", "url": "https://it.wikipedia.org/wiki?curid=1327713", "title": "Circondario del Meclemburgo-Strelitz", "text": "Il circondario del Meclemburgo-Strelitz (in tedesco: Landkreis Mecklenburg-Strelitz) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con la citt\u00e0 extracircondariale di Neubrandenburg, il circondario rurale della M\u00fcritz, pi\u00f9 parte del circondario di Demmin, formando il nuovo circondario della Mecklenburgische Seenplatte.\nSuddivisione amministrativa.\nAl momento dello scioglimento, il circondario si componeva di due comuni extracomunitari (\"Amtsfreie Gemeinden\") e sei comunit\u00e0 (\"\u00c4mter\"), che raggruppavano complessivamente 6 citt\u00e0 e 48 comuni.\nComunit\u00e0 (\"\u00c4mter\").\nsede del capoluogo *"}
{"id": "1327720", "revid": "466539", "url": "https://it.wikipedia.org/wiki?curid=1327720", "title": "Michael O'Leary", "text": "Biografia.\nSecondo di sei fratelli, cresce a Kanturk nella contea di Cork. Si \u00e8 laureato in economia al Trinity College, lavorando come barista in un pub di propriet\u00e0 dello zio. Nel 1985 O'Leary ha incontrato Tony Ryan, capo della GPA (Guinness Peat Aviation, una societ\u00e0 di leasing). Ryanair \u00e8 stata fondata in questo periodo e in origine ha seguito un modello di business tradizionale, ma presto ha cominciato a perdere soldi. Successivamente O'Leary \u00e8 stato assunto in Ryanair ed inviato negli Stati Uniti per studiare il modello di business di Southwest Airlines. \nO'Leary \u00e8 stato vice amministratore delegato di Ryanair, tra il 1991 e il 1994 ed \u00e8 stato promosso a CEO nel gennaio 1994. Sotto la gestione di O'Leary, Ryanair ha ulteriormente sviluppato il modello a basso costo originato da Southwest Airlines. Il modello di business immaginato da O'Leary utilizza convenzioni con agenzie di shopping, gioco online, noleggio auto e prenotazioni alberghiere per sostituire il gettito dei biglietti. Risparmio viene fatto anche negoziando sconti con gli aeroporti sulle tasse di atterraggio. In molti casi, gli aeroporti regionali hanno eliminato le tasse in modo da garantire i voli che portano passeggeri e ricchezza nella loro area.\nPolemiche e controversie.\nO'Leary ha una reputazione di grande parlatore. Molti articoli di stampa lo hanno descritto come arrogante, e incline a contraddirsi. Stravagante e schietto nelle sue dichiarazioni pubbliche, a volte ricorrendo ad attacchi personali e un linguaggio volgare. Il suo stile di gestione spregiudicato, la ricerca spietata di riduzione dei costi e il suo atteggiamento esplicitamente ostile nei confronti di concorrenti aziendali, autorit\u00e0 aeroportuali, governi, sindacati e clienti \u00e8 diventato un marchio di garanzia. Nel 2007 \u00e8 stato costretto a ritirare una affermazione che Ryanair aveva tagliato le emissioni di diossido di carbonio della met\u00e0 negli ultimi cinque anni.\nNel maggio 2014 O'Leary \u00e8 stato molto critico su uno sciopero di 24 ore indetto dal personale di Aer Lingus, il cui principale azionista all'epoca era Ryanair, che ha dovuto cancellare 200 voli e ha lasciato a terra 200.000 persone. O'Leary ha accusato Aer Lingus di \"cattiva gestione\" delle sue relazioni con i dipendenti, chiamati per il licenziamento di un membro del consiglio, e ha detto che i lavoratori in sciopero devono essere puniti.\nNel 2012 Mister Ryanair \u00e8 finito iscritto nel registro degli indagati della procura di Bergamo assieme al direttore Juliusz Komorek per gli affari legali. Il pubblico ministero ha contestato loro di non aver versato i contributi di 220 dipendenti, perch\u00e9 assunti con contratto in Irlanda, che per\u00f2 lavorando ad Orio al Serio usufruivano della copertura assicurativa INPS. Uno stratagemma che, stando ai calcoli dell'Inps e della Dpl (Direzione provinciale del lavoro) di Bergamo, avrebbe comportato un danno all'erario di quasi 12 milioni di euro. Una cifra stimata al ribasso, perch\u00e9 secondo il database della Polizia di frontiera, dal 2003 al 2010 i lavoratori passati dall'aeroporto bergamasco sono stati 900. Quindi l'imponibile evaso \u00e8 stato pi\u00f9 consistente.\nNel 2013 Mister Ryanair viene condannato in Francia per lo stesso reato che aveva compiuto in Italia, a pagare 10 milioni di euro e una multa di 200.000 euro per avere assunto 127 dipendenti con contratto irlandese e non locale, tra il 2006 e il 2007, e di conseguenza di non aver versato i contributi.\nVita privata.\nO'Leary vive in Irlanda. Si \u00e8 sposato con Anita Farrell nel settembre 2003 e ha quattro figli. Alleva bestiame Aberdeen Angus e cavalli nella contea di Westmeath. Nel 2006 i suoi cavalli hanno vinto la Cheltenham Gold Cup. O'Leary \u00e8 anche un sostenitore del e indossava una maglietta della squadra quando ha svelato nuove destinazioni Ryanair da e per l'aeroporto di Manchester nel 2011."}
{"id": "1327727", "revid": "88740", "url": "https://it.wikipedia.org/wiki?curid=1327727", "title": "L'uomo di vetro", "text": ""}
{"id": "1327740", "revid": "767487", "url": "https://it.wikipedia.org/wiki?curid=1327740", "title": "Alan Vega", "text": "Biografia.\nNegli anni settanta e ottanta \u00e8 stato la voce dei Suicide, duo no wave.\nDiscografia.\nCompilation.\nlabel play loud! productions\nThe Wire"}
{"id": "1327747", "revid": "117691831", "url": "https://it.wikipedia.org/wiki?curid=1327747", "title": "Thonmi Sambhota", "text": "Biografia.\nThonmi Sambhota era al seguito dell'imperatore Songts\u00e4n Gampo, della dinastia Yarlung del Tibet centrale, ed \u00e8 ritenuto l'ideatore dell'alfabeto tibetano, atto a fornire un sistema di scrittura alla lingua tibetana, che aveva avuto sino a quel momento una solida tradizione orale; questa si rivel\u00f2 inadeguata quando il Dharma Buddhista inizi\u00f2 a penetrare in Tibet e si dovette affrontare l'esigenza di diffondere i testi della dottrina buddhista in modo che il loro apprendimento fosse chiaro e inequivocabile. Sebbene la figura di Thonmi Sambhota non abbia evidenti basi storiche, \u00e8 proprio durante il periodo in cui si presume sia vissuto, che sono attestate le prime traduzioni e trascrizioni di testi, per lo pi\u00f9 di provenienza cinese ed indiana, in lingua tibetana per mezzo dell'alfabeto di nuova creazione. \nLa tradizione vuole che lo studioso abbia intrapreso, su richiesta del suo mecenate Songts\u00e4n Gampo, viaggi di studio in India, Nepal e forse in Kashmir, che confinava con le regioni pi\u00f9 occidentali delle terre tibetane, dove si trovavano gli antichi regni di Guge e Shangshung. Un opuscolo del Sikkim Research Institute of Tibetology riporta come probabili archetipi dell'alfabeto tibetano i simboli grafematici Akshara dell'alfabeto Brahmi e quelli Varnamala dell'alfabeto Sanscrito, anche se \u00e8 legittimo avanzare l'ipotesi che il modello assunto da Sambhota sia l'alfabeto Licchavi in uso in quel periodo nella vicina valle di Kathmandu, i cui caratteri usati per scrivere il sanscrito, sono sorprendentemente simili a quelli elaborati per l'alfabeto tibetano.\nLe fonti storiche attestano che le relazioni della corte tibetana con la dinastia Licchavi nepalese e la successiva dinastia Malla, furono costanti e proficue, annoverando una vasta gamma di interessi commerciali, religiosi e culturali. Moderni e recenti studi sul Tibet pre-buddhista, sul regno di Guge e lo Shang Shung, indicano nei caratteri Tagzik Pungyik (una scrittura influenzata dal persiano) l'origine della scrittura elaborata da Thonmi Sambhota (I principali stili sviluppati e resi popolari furono \u00dcchen, \u00dcmed, Tsugyik, Druma e Khyugyik).\nUna delle due regine consorti del primo imperatore del Tibet, Songts\u00e4n Gampo, (l'altra fu la principessa cinese Wencheng, nipote dell'imperatore Taizong della dinastia Tang), fu Brikuti Devi, figlia di Amshuvarma, correggente e successore di Shivadeva I. L'unione avvenne tra il 624 e il 632 (le fonti nepalesi e tibetane presentano spesso discrepanze nelle datazioni dovute al diverso computo degli anni causato dalle differenti ere di riferimento), proprio nel periodo in cui Thonmi Sambhota forgiava il nuovo alfabeto. Indicate dalla storiografia tibetana come patrocinatrici dell'introduzione del culto buddhista nella corte imperiale tibetana, le due principesse ebbero un non trascurabile impatto intellettuale e cultuale sulla societ\u00e0 tibetana, a quel tempo ancora animista, legata al culto delle tombe reali e connessa allo sciamanesimo e al proto buddhismo B\u00f6n.\nI primi testi buddhisti tradotti in tibetano risalgono presumibilmente \nal 625 e furono il frutto dello sforzo congiunto di gruppi formati da studiosi bilingui indiani e tibetani. La scelta di un sistema grafico modellato sul sanscrito \u00e8 rivelatore circa il rapporto privilegiato che la corte tibetana volle instaurare con la cultura e la religione della sfera indiana, piuttosto che con quella cinese, il cui sistema di scrittura sarebbe stato pi\u00f9 consono per scrivere la lingua tibetana che, come la cinese, \u00e8 formata prevalentemente da dittonghi, appartenendo entrambe al gruppo sinotibetano. \nIl lavoro di traduzione dei testi Buddhisti impegn\u00f2 stuoli di studiosi e traduttori per almeno cinque secoli e la definitiva sistematizzazione dell'ortografia e della grammatica tibetana, assai dotta peraltro, fu raggiunta all'inizio del IX secolo, permettendo la comprensione e la diffusione in Tibet di commentari ed esposizioni dei grandi maestri indiani come N\u0101g\u0101rjuna, \u0100ryadeva, Asa\u1e45ga, Vasubhandu, Dignaga e Dharmakirti.\nQuesto incessante lavoro di traslazione delle scritture buddhiste diede vita all'imponente corpo testuale presente nelle raccolte tibetane, che offrono la pi\u00f9 ingente ed esaustiva selezione di testi sacri buddhisti del mondo . \nVi \u00e8 da rimarcare solo un ultimo passo che consiste nella forma meccanica in cui i testi furono stampati e che si avvalse della tecnica di derivazione cinese della xilografia, stampa ottenuta mediante matrici in legno incise. Da questo dettaglio si desume che fu inevitabile la penetrazione in Tibet della millenaria cultura cinese e la storia riferisce di un complesso rapporto di attrazione e repulsione tra questi due popoli. In campo religioso le relazioni furono pacifiche e proficue, lo scambio di testi e di personalit\u00e0 monastiche continu\u00f2 ininterrotto fino all'inizio del secolo scorso. Non vi \u00e8 alcun dubbio che la tradizione cinese sia riuscita ad imprimere un marchio indelebile alla diffusione della Dottrina buddhista nel Paese delle Nevi."}
{"id": "1327748", "revid": "2091899", "url": "https://it.wikipedia.org/wiki?curid=1327748", "title": "Vera Barclay", "text": "Oltre che famosa autrice di romanzi e racconti per fanciulli in lingua inglese e francese \u00e8 stata coautrice, insieme a Robert Baden-Powell (B.-P.), del \"Manuale del Lupetto\", \u00e8 stata un'importante studiosa in campo umanistico e una dei maggiori esperti inglesi nello studio della Sacra Sindone.\nImportantissima presenza nel movimento scout britannico, raro ed importante esempio di \"donna capo\" all'interno dell'associazione maschile: gi\u00e0 capo di reparti di esploratori venne scelta da Baden-Powell come primo \"Akela d'Inghilterra\" (ovvero responsabile della neonata branca lupetti dell'associazione Britannica) e diede a questa un importante impulso organizzativo quanto metodologico, sviluppando l'iniziale intuizione di B.-P. nell'ottica di uno \"scautismo per fanciulli\".\nSempre ritenuta marginale nella storia del movimento (forse a causa del sessismo dell'epoca) troviamo invece sue importanti impronte nello scautismo moderno: si devono a lei la definizione di \"famiglia felice\" per il branco e la codifica della \"legge del lupetto\" (\"il lupetto ascolta il vecchio lupo; il lupetto non ascolta se stesso\").\nBiografia.\nVera Barclay nacque nel Sussex il 10 novembre 1893 dal Charles W. Barclay, reverendo di una parrocchia anglicana, e Florence Louisa Charlesworth, famosa scrittrice di romanzi.\nEducata fin dall'infanzia al servizio verso gli altri si innamor\u00f2 subito dello scautismo ed entra nella fraternit\u00e0 scout nel 1912 diventando nel 1914 la prima capo donna del movimento prestando servizio da Capo Reparto in un gruppo maschile.\nCommossa dai bambini del suo villaggio che la salutavano con le tre dita e le chiedevano insistentemente di entrare nei \"Boy Scouts\" comincia ad interessarsi alla metodologia lupetti i cui primi passi erano descritti da Baden-Powell nell'Headquarters Gazette.\nNel 1914, allo scoppio della prima guerra mondiale, si arruola nella Croce Rossa prestando servizio nell'ospedale di guerra di Netley, vicino a Portsmouth, nel frattempo accosta al suo servizio di Capo Reparto quello di vecchio lupo, sostituendo molti capi chiamati al fronte.\nIn questo periodo dedica alle attivit\u00e0 scout tutti i luned\u00ec, mercoled\u00ec, gioved\u00ec e venerd\u00ec sera oltre che i fine settimana e buona parte delle vacanze, coinvolgendo in questo anche la sorella Angela.\nNel 1915 in seguito a una grave crisi di coscienza abbandona l'anglicanesimo convertendosi al cattolicesimo creando per questo grosso scalpore all'interno dell'associazione britannica che, in momento di guerra ancor pi\u00f9 che di pace, si era stretta intorno al Re.\nNel 1915 incomincia ad occuparsi di lupettismo scrivendo numerosi articoli ed il 16 giugno 1916 partecipa al primo incontro capi su lupettismo organizzato dallo stesso Baden-Powell.\nAl termine di questo incontro Baden-Powell, positivamente impressionata da quanto Vera ha finora scritto le chiede insistentemente di collaborare alla composizione del manuale del lupetto (che molti attribuiscono principalmente a lei) convincendola a trasferirsi a Londra.\nNel settembre 1916 si ha il battesimo della branca Vera Barclay viene scelta come responsabile guadagnando il titolo di prima Akela d'Inghilterra.\nIn occasione del primo Jamboree ad Olympia Baden-Powell le chiede di portare con s\u00e9 1000 lupetti per il \"Grande Urlo\", ma la Barclay, ritenendo ci\u00f2 disagevole per i ragazzi, accetta per \"soli\" 500 (anche se poi riusc\u00ec a portarne \"solo\" 420).\nCos\u00ec Vera si rec\u00f2 in visita a tutti i 32 branchi prescelti per controllare che in tutti questi il \"Grande Urlo\" (e la danza di Kaa, anch'essa svolta durante il Jamboree) fossero conosciute nella stessa forma. L'idea fu buona in quanto Vera, invece di registrare un successo, si dovette rendere conte della grande eterogeneit\u00e0 presente allora in associazione (ancora non era stata istituita una formazione capi centralizzata).\nProprio al Jamboree di Olympia riceve, davanti ai suoi lupetti, il Lupo d'Argento, ovvero la pi\u00f9 alta onorificenza dello scautismo di allora.\nAllo stesso Jamboree padre Jacques Sevin, venuto con una sparuta rappresentanza dei primi \"Scouts de France\", aveva chiesto di incontrarla per chiederle di recarsi in Francia per spiegare ai capi il metodo del lupettismo.\nVista la sua grande padronanza del Francese ci\u00f2 non le fu difficile cos\u00ec nel 1923 si svolse a Chamarande il primo campo scuola lupetti, che replic\u00f2 nel 1925 e 1926, quando nomina padre Sevin \"Akela Leader\" affidandogli il compito di dirigere i campi scuola successivi.\nDopo il Jamboree dichiar\u00f2 sulle pagine dell'Headquarters Gazette di voler abbandonare il movimento per farsi suora nell'ordine di san Vincenzo de Paoli, tuttavia, una volta in contatto con gli ambienti cattolici, dispiaciuta nel constatare come questi diffidassero dello scautismo, torn\u00f2 a far parte del movimento per dargli un maggior respiro all'interno del mondo cattolico. \nA questo scopo scrisse due libri dedicati particolarmente al pubblico cattolico: \u201cGood Scouting - note da una parrocchia cattolica\u201d (1927) e \u201cThe Scout Way\u201d (1929) guadagnandosi l'appoggio delle gerarchie cattoliche britanniche e la benevolenza del cardinale Bourne, primate d'Inghilterra.\nNelle estati tra il 1920 ed il 1929 si occup\u00f2 del servizio dei giovani meno fortunati dei quartieri popolari di Birmingham, dove organizz\u00f2 alcuni campi della durata di sei mesi denominati \u201cGospel Farm\u201d che le consentirono un importante lavoro educativo e le permisero di dimostrare come il metodo scout fosse utile negli ambienti cattolici. Nei restanti sei mesi invernali, invece, continuava il suo servizio di capo scout.\nSempre a Birmingham lanci\u00f2 la Catholic Scout Guild di cui fu la prima segretaria generale.\nSi rese sempre pi\u00f9 attiva negli ambienti cattolici assistendo il canonico Drinkwater nell'impostazione dell'insegnamento della religione cattolica nelle scuole, scrivendo regolarmente racconti, poi raccolti in un libro, sul \"the Sower\", il mensile edito dal canonico stesso.\nTanta attivit\u00e0 si ripercosse sulla sua salute e, nel 1930, dovette abbandonare tutto per andare a riposarsi presso un'amica nella contea di Norfolk. Non avendo ottenuto i miglioramenti sperati, Vera fu costretta a partire per la pi\u00f9 salubre Svizzera vivendo a Berna dal settembre 1931 al 1936.\nIn questi anni si dedic\u00f2 alla stesura di vite di Santi e alla composizione di romanzi per ragazze editi sotto gli pseudonimi di Margaret Beech e Vera Chalseworth.\nDi nuovo in Inghilterra fece ritorno nel Sussex andando a vivere con un'amica svizzera nei dintorni di Brighton e scrivendo racconti per bambini spesso di argomento ecologico.\nIn questo periodo aument\u00f2 la sua popolarit\u00e0, allorch\u00e9 un suo libro divenne un programma radiofonico della BBC chiamato \"l'ora dei bambini\".\nNonostante l'et\u00e0 e gli acciacchi, allo scoppio della guerra divenne subito attiva dando impulso e direzione alle attivit\u00e0 assistenziali promosse dagli scout inglesi.\nSuccessivamente alla guerra lascia nuovamente l'Inghilterra andando a vivere in Svizzera e Francia, ma rimanendo in contatto con l'associazione Inglese scrivendo periodicamente sull'Headquarters Gazette.\nNel 1953 cominci\u00f2 a dedicarsi agli studi sulla Sacra Sindone, in cui divenne una dei tre maggiori esperti inglesi: fu in contatto con G. Envie, di Torino, col salesiano Luigi Fossati, con don P. Coero-Borga, Segretario del Centro Internazionale di Sinologia, e con l'americano Antony Sarva, producendo numerosi scritti in argomento. Si interess\u00f2 della sua datazione al carbonio, scrivendo agli scienziati della \"Atomic Energy Research Establishment\".\nAlla Sindone dedic\u00f2 anche un libro divulgativo per i ragazzi intitolato \"The Face of a King\", pubblicato nel 1955.\nLe sue peggiorate condizioni di salute la riportarono a Londra nel 1983 quando, all'et\u00e0 di quasi 89 anni, and\u00f2 a vivere, ormai cieca, presso un'istituzione religiosa dove le potevano essere garantite le cure necessarie.\nMor\u00ec sei anni dopo all'et\u00e0 di 95 anni il 19 settembre 1989.\nL'importanza nel movimento scout.\nNonostante la sua poca notoriet\u00e0 in patria, Vera Barclay fu estremamente importante nella storia del movimento scout.\nMolti la considerano ben pi\u00f9 importante di Agnes e Olave Baden-Powell e attribuiscono la differenza di notoriet\u00e0 al fatto che la moglie e la sorella di Robert Baden-Powell si dedicarono all'associazione femminile dove la visibilit\u00e0 di una donna era necessaria alla credibilit\u00e0 della stessa (molti considerano Agnes Baden-Powell poco pi\u00f9 che una \"presta nome\" di B.-P., egli stesso affermava che ella non aveva nessuna delle qualit\u00e0 di un capo scout) mentre Vera offr\u00ec il suo servizio nell'Associazione Maschile dove il sessismo imperante dell'epoca non faceva che annebbiare le sue imprese (lo stesso Wilson era diffidente alle sue proposte).\nSe la branca guide (appannaggio di Agnes e Olave Baden-Powell) era trainata in maniera importante da B.-P. (fu lui a firmare i manuali di tale branca), la branca lupetti fu affidata completamente a Vera che godeva della piena fiducia di B.-P. (quando la nomin\u00f2 Akela d'Inghilterra disse \"\u00abHo scelto per questo incarico la sola persona capace ed in grado di assumersi delle responsabilit\u00e0\u00bb\")\nRiguardo alla posizione della donna in associazione scriveva:\n\"\u00abLa sola posizione che una donna pu\u00f2 occupare adeguatamente nello Scautismo \u00e8 quella di capo Branco. Ed io sono tale. Talvolta una donna deve riempire i buchi per mandare avanti un Reparto finch\u00e9 non si trova un capo uomo. Io l'ho fatto, saltuariamente, durante gli ultimi quindici anni. Ho cos\u00ec conosciuto molto da vicino una mezza dozzina di Reparti\u00bb \u00ab\u00c8 impossibile per una donna, per quanto brava, per quanto osservatrice, per quanto esperta, che non \u00e8 mai stata un ragazzo, capire la mentalit\u00e0 di un ragazzo, sintonizzarsi con essa. Pi\u00f9 un ragazzo cresce e pi\u00f9 ha bisogno della guida di un uomo. Sostituire questa con quella di una donna, vuol dire, in realt\u00e0, negargli un diritto congenito; giacch\u00e9, dopo tutto, dove sarebbe un ragazzo senza suo padre?\u00bb\".\nAl di fuori del lupettismo quindi, secondo la Barclay, una capo donna pu\u00f2 costituire solo un ripiego, in questo Vera era sulla stessa linea di B.-P. che si crucciava di non saper creare un metodo per le guide in quanto egli, evidentemente, non era una donna.\nL'importanza nel lupettismo.\nDa quanto risulta dalla maggior parte dei documenti Vera fu la principale autrice del \"Manuale del lupetto\" oltre che ispiratrice di aspetti importanti del metodo quali la \"famiglia felice\" e \"la legge del lupetto\".\nIl contributo di B.-P. al manuale del lupetto pare sia stato in realt\u00e0 poco pi\u00f9 che di ispirazione, egli era infatti solerte nel lasciare sulla scrivania della futura prima Akela d'Inghilterra bigliettini recanti consigli per il manuale (appuntati su fogliettini di carta emostatica appartenenti al set da barba del capo) ma la stesura del manuale si deve alla stessa Vera che, al momento della pubblicazione dello stesso, si impegn\u00f2 nella presentazione del libro sull'\"Headquarters Gazette\".\nLa firma di B.-P. a questo manuale ha quindi i motivi opposti della notoriet\u00e0 di Agnes Baden-Powell: era necessaria la firma di un uomo per dare credibilit\u00e0 a questo strumento presso i capi maschi dell'epoca.\nNella presentazione scriveva:\n\"\u00abIl popolo sussiegoso che si aspettava un manuale ponderoso su come educare il bambino tra gli otto e i dodici anni, vale a dire: esercizi di ordine chiuso, mentre tu gli giri attorno dentro una macchinina stupida; il sistema per fiaccare il suo spirito esuberante sotto il peso da incubo di un\u02bcaccademia puntigliosa, quel popolo si trover\u00e0 penosamente deluso. Ma se comprer\u00e0 il libro, si ricreder\u00e0 facilmente. Perch\u00e9 nella copertina si trover\u00e0 di fronte un Lupetto vero e gioioso il quale, come il Capo si augura, non permetter\u00e0 di aspettarsi niente di molto serioso tra le due copertine!\u00bb\"\nQuesta presentazione mostra la visione del metodo da parte di Vera: nelle sue mani il lupettismo pass\u00f2 dall'essere uno scautismo adattato ai bambini ad uno \"scautismo per fanciulli\", ovvero un metodo a s\u00e9 che si poneva in continuit\u00e0 ma in distinzione dal metodo utilizzato in reparto.\nSi impegn\u00f2 molto per l'unificazione del metodo dopo che, dovendo portare (su richiesta di B.-P.) 500 lupetti al Jamboree di Olympia, facendo visita ai branchi prescelti si rese conto di come in realt\u00e0 ci fosse una grande eterogeneit\u00e0 fra gli Akela: Ad esempio in un branco l'urlo veniva eseguito facendo scandire le iniziali delle frasi \"do your best / do our best\" (D Y B / D O B) anzich\u00e9 la frase estesa, a tal fine si dedic\u00f2 sempre (anche se in maniera discontinua) a scrivere sull'\"Headquarters Gazette\" anche quando i suoi motivi di salute la portarono all'estero.\nSuccessivamente alla pubblicazione del manuale del lupetto, oltre ai vari articoli, scrisse alcuni importanti manuali per lupetti tra cui \"Character Training in the Wolf-Cub Pack\" e \"Cubbing - How to Run a Cub Pack\", entrambi tradotti in italiano (seppur poco conosciuti) insieme ad alcuni articoli.\nL'accreditamento presso il mondo cattolico.\nIl suo contributo fu importantissimo per l'accreditamento del metodo presso gli ambienti cattolici.\nDal 1927 si impegno per promuovere l'applicazione del metodo scout negli ambienti cattolici e affid\u00f2 alla pubblicazione di due libri (\"Good Scouting - note da una parrocchia cattolica\" e \"The Scout Way\") la pubblicizzazione di tali successi.\nIn breve tempo si guadagno l'appoggio della \u00e9lite cattolica d'Inghilterra e delle gerarchie ecclesiali.\nIl cardinale Bourne le propose di condurre un branco a Westminster (sede vescovile), branco nel quale fu duraturo il ricordo della capo.\nLa popolarit\u00e0 all'estero.\nI suoi scritti ebbero grande risonanza in tutto il mondo scout e Vera era in contatto con molti capi di tutto il mondo che facevano riferimento a lei per consigli.\nEra sua abitudine rispondere a tali lettere, quando ritenute di interessa maggioritario, sull'Headquarters Gazette, ritenendo cos\u00ec di fare un migliore servizio\nEbbe grandi rapporti con lo scautismo svizzero e francese in particolare, paesi in cui trascorse parte della sua vita.\nLa Barclay parlava francese in maniera eccellente essendo stata istruita da bambina in questa lingua.\nPadre Jacques Sevin, con la quale manteneva un rapporto di grande amicizia, la ritenne importantissima nello sviluppo del movimento francese, sia per la sua presenza nella formazione degli Akela (egli stesso ricevette la nomina di Akela leader da Vera stessa) sia per l'impegno di creare un metodo vicino al mondo cattolico.\nLa figura della Barclay \u00e8 piuttosto conosciuta in Francia (pi\u00f9 che in Inghilterra) sia a causa del successo dei suoi racconti (bene in francese quanto in inglese) sia forse per la maggiore emancipazione della donna in quella societ\u00e0 che non le neg\u00f2 il riconoscimento della sua importanza nel movimento Scout.\nNelle sue biografie francesi, difatti, non troviamo nessuna remora nel definirla \"l'autrice del Manuale del lupetto\", cosa che non avviene in altri paesi."}
{"id": "1327750", "revid": "727854", "url": "https://it.wikipedia.org/wiki?curid=1327750", "title": "Cascode", "text": "Un cascode \u00e8 una particolare configurazione circuitale ottenuta ponendo due transistor in serie.\nUnisce le caratteristiche positive della configurazione a emettitore comune e di quella a base comune, ottenendo una buona banda passante unita ad un'alta resistenza di uscita, ed un guadagno di tensione relativamente alto. Questo effetto si ottiene perch\u00e9 la Vce (o la Vds se si impiegano dei FET) del primo transistor viene mantenuta pressoch\u00e9 costante.\nVantaggi.\nIl principale vantaggio di questa configurazione circuitale \u00e8 che riduce notevolmente l'effetto Miller dello stadio di ingresso, migliorando la banda passante. Altri vantaggi sono l'elevata impedenza di uscita (quella del CB) e il notevole isolamento tra ingresso e uscita oltre che l'elevato fattore di amplificazione.\nSvantaggi.\nLo svantaggio principale dell'amplificatore cascode \u00e8 che richiede una tensione di alimentazione relativamente alta, in contrasto con l'attuale tendenza di ridurre le tensioni di alimentazione nei circuiti elettronici. L'altro svantaggio \u00e8 la necessit\u00e0 di impiegare due componenti attivi.\nImpedenza di uscita.\nNel caso di una realizzazione in BJT, chiamata R la resistenza di uscita dei transistor, si dimostra che la resistenza di uscita del cascode diventa \u03b2R. Inoltre, a differenza della tecnologia MOS, collegando in serie pi\u00f9 di due bipolari non si avranno ulteriori aumenti della resistenza di uscita.\nStoria.\nProbabilmente il primo riferimento ad una configurazione cascode con impiego di valvole termoioniche apparve nell'articolo di F.V. Hunt e R.W. Hickman, \"On Electronic Voltage Stabilizers,\" pubblicato sulla rivista \"Review of Scientific Instruments\" nel gennaio 1939, pagine. 6-21.\nIl nome Cascode per\u00f2 fu impiegato per la prima volta in una pubblicazione tecnica nell'articolo di J.R. James, \"Analysis of the transistor cascode configuration\" sulla rivista Electronic Engineering, pagine 44-48, nel numero di gennaio 1960.\nSpesso questa configurazione fu usata negli ingressi degli amplificatori valvolari per applicazioni in alta frequenza.\nCon l'avvento della tecnologia a stato solido, l'utilizzo della configurazione a cascode in alta frequenza \u00e8 stata facilitata dall'esistenza in commercio fin dalla met\u00e0 degli anni '70 dei Dual-Gate MosFet (Mosfet a doppia porta): essi consistono in un MOSFET con una struttura doppia (due canali distinti comandati da due gate distinti) racchiusa in un unico case che rispetta lo stesso comportamento di due componenti singoli."}
{"id": "1327756", "revid": "1486732", "url": "https://it.wikipedia.org/wiki?curid=1327756", "title": "Henry Wadsworth Longfellow", "text": "Tra i pi\u00f9 noti poeti della Nuova Inghilterra dell'Ottocento, \u00e8 autore di numerose opere tra cui \"Evangeline\" e \"Il faro\".\nFu acceso abolizionista negli anni della guerra di secessione americana insieme ad altri intellettuali che gravitavano nell'orbita di Harvard e all'allora governatore del Massachusetts John Andrew.\nNel 1862, insieme a John R. Lowell, Oliver W. Holmes e George W. Greene, diede vita al cosiddetto Circolo Dante per promuovere negli Stati Uniti la diffusione della \"Divina Commedia\" di cui cur\u00f2 la prima traduzione in lingua inglese nel 1867.\nGrazie al successo di tale pubblicazione Dante divenne popolare nel continente nordamericano e in seguito il circolo, divenuto Dante Society, si impose come una delle pi\u00f9 famose associazioni dantiste fuori d'Italia.\nBiografia.\nPrimi anni e istruzione.\nLongfellow nasce il 27 febbraio 1807 a Portland, nel Maine, figlio di Stephen e Zilpah (Wadsworth) Longfellow e cresce in quella che \u00e8 conosciuta come la \"Wadsworth-Longfellow House\". Suo padre \u00e8 avvocato ed il nonno materno, Peleg Wadsworth, \u00e8 stato generale dell'esercito durante la guerra d'indipendenza, nonch\u00e9 membro del Congresso. Prende il nome dello zio Henry Wadsworth, tenente della marina, che \u00e8 morto solo tre anni prima. nella Battaglia di Tripoli. I suoi sette fratelli sono Stephen (1805), Elizabeth (1808), Anne (1810), Alexander (1814), Mary (1816), Ellen (1818), e Samuel (1819).\nHenry viene iscritto ad una \"Dame school\" all'et\u00e0 di tre anni ed a sei inizia a frequentare la \"Portland Academy\", una scuola privata. Negli anni ivi trascorsi si guadagna la reputazione di giovane appassionato degli studi e impara il latino. Pubblica il suo primo poema, intitolato \"\"The Battle of Lovell's Pond\" (poema storico e patriottico di quattro stanze) sulla Gazzetta di Portland il 17 novembre 1820. Continua a frequentare la Portland Academy fino all'et\u00e0 di 14 anni e durante l'estate trascorre molto tempo alla fattoria del nonno Peleg a Hiram (Maine).\nNell'autunno del 1822 il quindicenne Longfellow si iscrive al Bowdoin College di Brunswick (Maine) insieme al fratello Stephen. Il nonno era uno dei fondatori del college e suo padre uno degli amministratori fiduciari. L\u00ec incontra Nathaniel Hawthorne, che rester\u00e0 suo amico per tutto il resto della vita. Entra poi a far parte della Peucinian Society, un gruppo di studenti con inclinazioni federaliste.\nInizia a perseguire la propria ambizione di farsi un nome in ambito letterario presentando poesie e brani in prosa prose a vari giornali e riviste; tra il gennaio 1824 ed il diploma, conseguito nel 1825, pubblica circa 40 poemi minori, 24 dei quali compaiono nel periodico \"The United States Literary Gazette\".\nIl viaggio in Europa e l'insegnamento.\nDopo il conseguimento del diploma gli viene offerto un lavoro come professore di lingue moderne presso lo stesso college. Si dice, ma probabilmente si tratta di una storia inventata a posteriori, che Benjamin Orr, uno dei pi\u00f9 importanti membri del consiglio di amministrazione, sia rimasto cos\u00ec impressionato dalle sue traduzioni di Orazio al punto di decidere di finanziargli un viaggio in Europa per studiare francese, spagnolo ed italiano. Qualsiasi fosse stata la motivazione, il diciannovenne Longfellow parte per il suo tour europeo nel maggio del 1826, a bordo della nave \"Cadmus\". Il viaggio dura all'incirca tre anni e costa al padre circa $2.604,24 dell'epoca. Visita Francia, Spagna, Italia e Germania quindi, dopo un nuovo passaggio in Francia, l'Inghilterra. Fa ritorno negli Stati Uniti a met\u00e0 agosto del 1829. A Madrid frequenta Washington Irving che lo incoraggia a scrivere.\nIl 27 agosto 1829 scrive al rettore del Bowdoin College comunicandogli che rinuncia all'incarico in quanto considera lo stipendio offertogli di $600 \"sproporzionato rispetto agli incarichi richiesti\". Gli amministratori allora aumentano l'offerta a $800, pi\u00f9 altri $100 per ricoprire il posto di bibliotecario un'ora al giorno. Durante i suoi anni al college, scrive libri di testo in francese, italiano e spagnolo, oltre a un diario di viaggio intitolato \"Outre-Mer: A Pilgrimage Beyond the Sea\", pubblicato inizialmente a puntate, mentre esce in seguito, in edizione unica, nel 1835.\nIl 14 settembre 1831 sposa Mary Storer Potter, un'amica d'infanzia di Portland. La coppia si stabilisce a Brunswick, ma non \u00e8 soddisfatta della sistemazione. Longfellow pubblica alcune opere ispirate da Irving, tra cui \"The Indian Summer\" e \"The Bald Eagle\" nel 1833.\nNel dicembre 1834, Longfellow riceve una lettera da Josiah Quincy III, il nuovo preside di Harvard, che gli offre la \"Smith Professorship of Modern Languages\", a patto di trascorrere almeno un anno all'estero. Nell'ottobre del 1835, durante il viaggio, la moglie abortisce al sesto mese di gravidanza. Non viene ricoverata in ospedale e il 29 novembre 1835 muore ad appena 22 anni dopo alcune settimane di sofferenza, . Longfellow fa imbalsamare il suo corpo che viene trasportato fino al Mount Auburn Cemetery, nei pressi di Boston. Tre anni dopo scrive \"Footsteps of Angels\" ispirandosi alla loro storia d'amore. Dopo alcuni anni scrive anche il poema \"Mezzo Cammin\" per esprimere il proprio dolore per la perdita subita.\nAl ritorno negli Stati Uniti, nel 1836, Longfellow inizia ad insegnare ad Harvard. Deve trasferirsi a Cambridge per abitare vicino al campus e quindi, nella primavera del 1837, si sistema alla \"Craigie House\". Attualmente l'abitazione, rinominata \"Longfellow National Historic Site\", \u00e8 stata trasformata in un museo ed \u00e8 protetta come bene culturale.. Costruita nel 1759, era stata quartier generale di George Washington durante l'assedio di Boston nel luglio 1775. Altri suoi celebri occupanti sono stati Jared Sparks, Edward Everett e Joseph Emerson Worcester. Longfellow inizi\u00f2 a pubblicare alcune raccolte poetiche, tra cui \"Voices of the Night\" nel 1839 e \"Ballads and Other Poems\" nel 1841. Quest'ultima include \"The Village Blacksmith\" e \"The Wreck of the Hesperus\"\", che diventarono immediatamente molto popolari.\nIl matrimonio con Frances \"Fanny\" Appleton.\nLongfellow inizia a corteggiare Frances \"Fanny\" Appleton, figlia di Nathan Appleton, un ricco industriale di Boston. All'inizio la ragazza non \u00e8 interessata, ma Longfellow \u00e8 molto determinato. Durante il corteggiamento compie spesso il tragitto da Harvard alla casa di lei a Boston a piedi, passando per il Boston Bridge. Nel 1906 quel ponte venne demolito e rimpiazzato da uno nuovo, che prese il nome di Longfellow Bridge. Durante il corteggiamento, Longfellow continua a scrivere e nell'autunno del 1839 pubblica \"Hyperion\", un libro di racconti di viaggio che parlava dei suoi tour all'estero. Nel 1843 pubblica anche una commedia, \"The Spanish Student\", ispirata ai suoi ricordi del viaggio in Spagna negli anni venti.\nIl 10 maggio 1843, dopo sette anni, Longfellow riceve una lettera da Fanny che acconsente al matrimonio. Troppo agitato per prendere una carrozza, corre fino alla casa di lei, 90 minuti di camminata: i due si sposano poco dopo. Nathan Appleton acquista per loro \"Craigie House\" come regalo di matrimonio. Longfellow ci trascorrer\u00e0 quindi il resto della sua vita. I due ebbero sei figli: Charles Appleton (1844-1893), Ernest Wadsworth (1845-1921), Fanny (1847-1848), Alice Mary (1850-1928), Edith (1853-1915), e Anne Allegra (1855-1934). Edith sposa Richard Henry Dana III, figlio del celebre poeta Richard Henry Dana. Quando Fanny jr. venne al mondo, il 7 aprile 1847, il Dr. Nathan Cooley Keep somministr\u00f2 etere a Fanny Longfellow come anestetico; si tratta del primo intervento di questo tipo negli Stati Uniti. Pochi mesi dopo, il 1\u00ba novembre viene pubblicato il poema \"Evangelina\" . Il reddito procurato a Longfellow dalla sua attivit\u00e0 letteraria aumenta considerevolmente: nel 1840 \u00e8 stato di $219, ma nel 1850 cresce fino a $1.900.\nIl 14 giugno 1853, Longfellow tiene una cena d'addio nella sua casa di Cambridge per il suo amico Nathaniel Hawthorne, che stava preparandosi al trasferimento in Europa, essendo stato nominato console a Liverpool. Poco dopo, nel 1854, si ritira da Harvard, dedicandosi interamente alla scrittura. Viene insignito di una laurea \"honoris causa\" in legge nel 1859.\nMorte di Frances.\nIl 9 luglio 1861, Fanny stava mettendo delle ciocche di capelli dei suoi bambini in una busta per poi chiuderla con un sigillo di cera, mentre il marito faceva un pisolino. Improvvisamente il vestito della donna prese fuoco, anche se non \u00e8 tuttora chiaro il motivo esatto; forse a causa della cera calda o di una candela scivolata. Longfellow, svegliato dal pisolino, si affrett\u00f2 ad aiutare la moglie e le gett\u00f2 addosso un tappeto, ma era troppo piccolo. Soffoc\u00f2 allora le fiamme col suo stesso corpo, finendo per ustionarsi seriamente. Oltre mezzo secolo dopo, la figlia minore, Annie, ha spiegato la storia differentemente, sostenendo che il fuoco fosse partito da un fiammifero caduto al suolo.\nComunque in entrambe le versioni Fanny venne trasportata nella sua stanza e fu chiamato d'urgenza un dottore. La donna altern\u00f2 stati di lucidit\u00e0 ed incoscienza per tutta la notte e le venne somministrato dell'etere. Il mattino seguente mor\u00ec poco dopo le 10, dopo aver chiesto una tazza di caff\u00e8. Longfellow, cercando di salvarla, si era ustionato in modo cos\u00ec serio da non poter partecipare al funerale. Le ferite sulla faccia erano cos\u00ec gravi da indurlo a smettere di radersi, e da quel momento la sua barba divenne una sorta di segno distintivo. Devastato dalla morte della donna, Longfellow non si riprese pi\u00f9 ed occasionalmente ricorreva a laudano ed etere per gestire la situazione. Espresse il suo dolore nel sonetto \"The Cross of Snow\" (1879), scritto per commemorare la tragedia diciotto anni pi\u00f9 tardi.\nUltimi anni e morte.\nLongfellow pass\u00f2 diversi anni a tradurre la Divina Commedia di Dante Alighieri. Per farsi aiutare a perfezionare la traduzione e correggere le bozze, invitava gli amici a incontri settimanali ogni mercoled\u00ec, iniziando nel 1864. Il \"Dante Club\", com'era chiamato, includeva William Dean Howells, James Russell Lowell, Charles Eliot Norton e altri ospiti occasionali.\nNel marzo del 1882, Longfellow si mise a letto con un grande mal di stomaco. Sopport\u00f2 il dolore per alcuni giorni aiutandosi con dell'oppio, prima di morire, circondato dalla famiglia, venerd\u00ec 24 marzo 1882. Soffriva di peritonite. \u00c8 sepolto insieme alle due mogli al Mount Auburn Cemetery di Cambridge, Massachusetts.\nScrittura.\nStile.\nSebbene gran parte del suo lavoro sia categorizzato come poesia lirica, Longfellow ha sperimentato molte altre forme, tra cui l'esametro ed il verso libero. Le sue poesie testimoniano una grande versatilit\u00e0. Normalmente Longfellow considerava per molto tempo il soggetto delle sue idee poetiche, prima di decidere quale fosse la forma metrica pi\u00f9 adatta.\nLongfellow usa spesso allegorie nei suoi lavori. Anche se nelle sue opere ricorreva frequentemente a didatticismi, ne fa un uso pi\u00f9 misurato negli ultimi anni. Molte delle metafore presenti nelle sue poesie, provengono da leggende, mitologia e letteratura; \u00e8 stato ispirato, ad esempio, dalla mitologia norrena per \u201cThe Skeleton in Armor\u201d e da leggende finlandesi per \u201cThe Song of Hiawatha\". Egli scrive raramente di soggetti correnti e sembra distaccato da quanto concerne la letteratura americana dell'epoca. Ciononostante, Longfellow, come molti altri del periodo, cerc\u00f2 di sensibilizzare sullo sviluppo qualitativo della letteratura americana.\nRisposta della critica.\nLe prime collezioni, \"Voices of the Night\" e \"Ballads and Other Poems\", lo resero immediatamente popolare. Il \"New-Yorker\" lo defin\u00ec \"uno dei pochi del nostro tempo che \u00e8 riuscito con successo a portare la poesia al suo uso migliore\". Il \"Southern Literary Messenger\" posizion\u00f2 Longfellow immediatamente \"tra i primi poeti americani\". la rapidit\u00e0 con cui i lettori americani abbracciarono Longfellow non ha paragoni in tutta la storia letteraria dell'America, nel 1874 arrivava a guadagnare 3000 dollari a poesia. durante gli ultimi due decenni della sua vita, ricevette spesso richieste di autografi da sconosciuti, a cui rispose sempre.\nEdgar Allan Poe scrisse a Longfellow nel maggio del 1841, parlandogli della \"fervente ammirazione che il tuo genio ha ispirato in me\", successivamente lo descrisse come \"indiscutibilmente il miglior poeta in America \". Comunque, quando la sua reputazione di critico crebbe, Poe lo accus\u00f2 pubblicamente di plagio. Le sue accuse potevano essere anche solo una trovata pubblicitaria del \"Broadway Journal\", per il quale era editore. Longfellow non rispose pubblicamente, ma dopo la morte di Poe, scrisse: \u201cnon ho mai attribuito la durezza della sua critica ad altro se non all'irritazione di una natura sensibile seccata da un indefinito \"senso di sbagliato\"\u201d.\nMargaret Fuller lo ha giudicato come \u201cfinto e imitatore\u201d, senza forza. Anche il poeta Walt Whitman lo considerava un imitatore delle forme europee, anche se ebbe modo di lodare la sua abilit\u00e0 di raggiungere il popolo. Lewis Mumford disse che Longfellow avrebbe potuto essere completamente rimosso dalla storia della letteratura senza creare alcun problema. Verso la fine della sua vita, i contemporanei lo considerarono pi\u00f9 come un poeta per bambini, dal momento che la maggioranza dei suoi lettori erano proprio bambini.\nEredit\u00e0.\nLongfellow era il poeta pi\u00f9 popolare del suo tempo. Era una figura cos\u00ec ammirata che il suo settantesimo compleanno, nel 1877, venne celebrato come una festa nazionale, con parate, discorsi e letture delle sue poesie. Era diventato la prima celebrit\u00e0 americana ed era popolare anche in Europa. A Londra, in un solo giorno sono state vendute 10000 copie di \"The Courtship of Miles Standish\". Nel 1884 era il primo e l'unico scrittore non britannico ad avere un busto commemorativo a Westminster Abbey.\nCon gli anni, la personalit\u00e0 di Longfellow \u00e8 diventata parte della sua reputazione. \u00c8 stato presentato come un'anima poetica, gentile e placida, un'immagine perpetuata dal fratello Samuel Longfellow, autore di una biografia che enfatizza proprio quei tre punti. In realt\u00e0, la vita di Longfellow era molto pi\u00f9 difficile di quanto si supponeva. Soffriva di nevralgia, che gli causava un dolore costante, ed aveva anche poca vista. Era molto tranquillo e riservato, negli ultimi anni divenne famoso per l'essere addirittura asociale e l'evitare di uscire da casa.\nLa sua popolarit\u00e0 cal\u00f2 negli anni, in quanto gli accademici iniziarono ad apprezzare Walt Whitman, Edwin Arlington Robinson, e Robert Frost.\nOpere.\nPoesie\nAntologie e traduzioni"}
{"id": "1327761", "revid": "827882", "url": "https://it.wikipedia.org/wiki?curid=1327761", "title": "Shogun (disambigua)", "text": "Sh\u014dgun, grado militare e titolo giapponese, pu\u00f2 significare anche:"}
{"id": "1327774", "revid": "2121138", "url": "https://it.wikipedia.org/wiki?curid=1327774", "title": "Lingua ladakhi", "text": "La lingua ladakhi \u00e8 una lingua tibeto-birmana parlata in India, nella regione del Ladakh, e in Cina, nella Regione Autonoma del Tibet.\nDistribuzione geografica.\nAl censimento indiano del 2001 risultavano 105.000 locutori di ladakhi, stanziati in prevalenza nel territorio di Ladakh. La lingua \u00e8 attestata anche in Tibet, dove nel 1995 contava 12.000 locutori.\nDialetti.\nSi distinguono vari dialetti ladakhi:\nClassificazione.\nSecondo \"Ethnologue\", la classificazione della lingua ladakhi \u00e8 la seguente:\nGrammatica.\nLa tipologia linguistica della lingua ladakhi \u00e8 Soggetto Oggetto Verbo.\nSistema di scrittura.\nLa lingua ladakhi viene scritta in alfabeto tibetano."}
{"id": "1327775", "revid": "1226", "url": "https://it.wikipedia.org/wiki?curid=1327775", "title": "Deadwing", "text": "Deadwing \u00e8 l'ottavo album in studio del gruppo musicale britannico Porcupine Tree, pubblicato nel marzo 2005 dalla Lava Records.\nDescrizione.\nLo stile del disco prosegue il discorso iniziato con \"In absentia\"; Steven Wilson per i testi si \u00e8 rifatto alla sceneggiatura di una storia di fantasmi scritta da lui e Mike Bennion.\nRiferendosi ad un copione gi\u00e0 redatto, \"Deadwing\" risulta essere nient'altro che la trascrizione o l'esemplificazione di alcuni eventi salienti della struttura delle storyboard. La titletrack, ad esempio, narra della comparsa d'uno spettro che si rivela nell'animo di una persona non ben definita, al quale rievoca ricordi disordinati della sua infanzia, dei genitori, d'una visita dal dentista, e del suo rapporto con la societ\u00e0.\nLo spettro sembra essere quello d'una donna alla quale il protagonista teme di approcciarsi, ma, allo stesso tempo, entrambi risultano essere accomunati dal bisogno di restare insieme: lei, manifestandosi; lui, gettandosi dalla finestra per rincontrarla. Fra le altre tracce, poi, risalta \"Lazarus\", riprendendo il medesimo motivo spettrale, nel cui testo si crea una congiunzione con la figura biblica di Lazzaro e la resurrezione d'un'entit\u00e0 chiamata con lo stesso nome. \"Arriving Somewhere but Not Here\" \u00e8 un brano denso di immagini cupe e malinconiche; pare che la fase dello storyboard da cui \u00e8 stata tratta narrasse dello spettro in prima persona, al quale affiorano i ricordi dei momenti precedenti alla sua morte: l'incedere del brano \u00e8 riconducibile ad una sorta di monologo interiore su ci\u00f2 che il protagonista ha vissuto, le impressioni che si susseguono, e, ancora una volta, riferimenti ad un'infanzia poco rosea: \"Did you feel the envy for the sons of mothers tearing you apart?\"."}
{"id": "1327776", "revid": "125841368", "url": "https://it.wikipedia.org/wiki?curid=1327776", "title": "Larissa Volpentesta", "text": "Biografia.\nNata a Cosenza nel 1987, studia danza classica, per quattro anni, canto e dizione. Debutta nel 1997 in teatro nell'operetta \"Omar e Valerie\", in cui \u00e8 protagonista nel ruolo di \"Valerie\". Successivamente danza nelle operette \"Sognando Broadway\" e \"Inferno e Paradiso\".\nNel 1999 esordisce nel cinema con \"Il figlio di Pel\u00e9\", episodio del film \"Boom\", regia di Andrea Zaccariello. Nel 2001 \u00e8 \"Rosetta\" nel film \"Vipera\", diretto da Sergio Citti, con Giancarlo Giannini; grazie alla sua interpretazione vince alcuni premi tra cui quelli come miglior attrice esordiente e come attrice rivelazione dell'anno al Festival del cinema di Salerno 2000. Nello stesso anno debutta in televisione con la miniserie di Rai 1, \"Brancaccio\", per la regia di Gianfranco Albano.\nNel 2007 ritorna su Rai 1 con il film televisivo \"Il figlio della luna\", diretto da Gianfranco Albano, e con la miniserie \"Pompei\", diretta da Giulio Base, dove interpreta il ruolo di \"Attica\"; inoltre \u00e8 \"Renata Milella\" nella ottava stagione della serie televisiva di Rai 3, \"La squadra\". Nel novembre dello stesso anno torna sul grande schermo con il film \"I Vicer\u00e8\", regia di Roberto Faenza, dove ha il ruolo di \"Concetta\", e su Rai 1 con il film tv \"Fuga con Marlene\", con Monica Guerritore, diretto da Alfredo Peyretti.\nNel 2008 torna su Rai 1 con il film tv \"La vita rubata\", regia di Graziano Diana, dove interpreta il ruolo della vittima di mafia, Graziella Campagna, uccisa il 12 dicembre 1985. Il film tv, che doveva andare in onda il 27 novembre 2007, \u00e8 stato rinviato, causando numerose polemiche, per \"non turbare la serenit\u00e0 dei giudici\" del processo d'appello in corso. Inoltre appare nell'episodio \"Profumo di caff\u00e8\" della sesta edizione della serie \"Don Matteo\". Nello stesso anno \u00e8 impegnata nelle riprese de \"L'isola dei segreti - Kor\u00e8\", miniserie in quattro puntate, diretta da Ricky Tognazzi, in onda nel 2009 su Canale 5. Nel 2016 \u00e8 interprete del videoclip musicale \"Il ricordo che lascio\" degli Zero Assoluto."}
{"id": "1327778", "revid": "767487", "url": "https://it.wikipedia.org/wiki?curid=1327778", "title": "Dick Tracy (film 1945)", "text": "Dick Tracy \u00e8 un film del 1945 diretto da William Berke.\n\u00c8 il primo dei quattro film che danno vita alla miniserie cinematografica \"Dick Tracy's Amazing Adventure\" che si conclude nel 1947, una saga che ottenne successo negli Stati Uniti e negli anni a seguire anche in Europa.\nL'edizione italiana usc\u00ec nei cinema con il titolo originale \"Dick Tracy\".\nTutta la serie dei quattro film, in Europa raramente \u00e8 stata proposta sul piccolo schermo; in Italia, la prima trasmissione avvenne solo nel 1997.\nTrama.\nAll'ombra delle tenebre notturne, un pazzo omicida, noto come \"Lo sfregiato\" semina il terrore in citt\u00e0, facendo strage di innocenti, dopo averli ricattati.&lt;br&gt;\nL'infallibile Dick Tracy si mette sulle sue tracce, scoprendo che la serie di omicidi \u00e8 legata a misteriosi personaggi, vincolati ai mostruosi delitti ad opera de \"lo sfregiato\"...\nI tre film successivi.\nTitoli di edizione italiana:\nFilmografie precedenti.\nNel corso del 1937, la casa di produzione cinematografica Republic Pictures realizz\u00f2 un serial di 15 episodi per il cinema intitolato Dick Tracy, per la regia di Ray Taylor e Alan James."}
{"id": "1327779", "revid": "767487", "url": "https://it.wikipedia.org/wiki?curid=1327779", "title": "Milo Aukerman", "text": "La sua figura enigmatica \u00e8 forse maggiormente conosciuta poich\u00e9 \u00e8 il leader di una delle prime formazioni punk-rock di Los Angeles, i Descendents.\nLe sue canzoni riguardano spesso l'essere rifiutato dalle ragazze, la dipendenza da caffeina, l'odio per tutto ci\u00f2 che \u00e8 moda e superficialit\u00e0 e la passione per il cibo. Particolarmente noto per la sua attitudine da nerd, autoironica e anti-rockstar che ha creato numerosi successori, tra cui Rivers Cuomo dei Weezer e Dexter Holland degli Offspring.\nLa maggior parte delle copertine degli album dei Descendents raffigurano una grafica a cartone di Aukerman impegnato in varie attivit\u00e0, disegni che sono particolarmente cari a ogni fan della band.\nMilo ha frequentato la Mira Costa High School dove incontr\u00f2 gli altri membri dei Descentents.\nMilo ha conseguito un dottorato in biochimica all'Universit\u00e0 del Wisconsin-Madison e tale attivit\u00e0 lo ha portato ad assentarsi dalle file dei Descendents per vari anni.\n\u00c8 sposato dal 1996 ed \u00e8 padre di due bambini, e ha dichiarato che fare il genitore \u00e8 la cosa pi\u00f9 impegnativa che abbia mai fatto in vita sua."}
{"id": "1327783", "revid": "188668", "url": "https://it.wikipedia.org/wiki?curid=1327783", "title": "Ladakhi", "text": ""}
{"id": "1327792", "revid": "697352", "url": "https://it.wikipedia.org/wiki?curid=1327792", "title": "Serian di orione", "text": ""}
{"id": "1327793", "revid": "697352", "url": "https://it.wikipedia.org/wiki?curid=1327793", "title": "Serian di Orione", "text": ""}
{"id": "1327795", "revid": "767487", "url": "https://it.wikipedia.org/wiki?curid=1327795", "title": "L'Arcusgi", "text": "L'Arcusgi \u00e8 un complesso musicale c\u00f2rso di musica tradizionale c\u00f2rsa polifonica.\nFondato nel 1984 a Bastia si propone attraverso la musica di essere un gruppo politico-culturale teso alla conservazione della lingua corsa e dei valori dell'indipendentismo corso e di tutti i popoli (in primis quello basco) che lottano per vedere riconosciuta la propria indipendenza.\nIl nome \"L'Arcusgi\" (in italiano: archibugi) richiama le armi in dotazione all'esercito c\u00f2rso di Pasquale Paoli."}
{"id": "1327799", "revid": "180559", "url": "https://it.wikipedia.org/wiki?curid=1327799", "title": "Valutazione del rischio informatico", "text": "All'interno della sicurezza informatica, il ruolo umano gioca un ruolo importantissimo: con gli anni si \u00e8 passati dalla figura del tecnico di sicurezza informatica a quella del gestore dei rischi professionista per cercare di definire quanta sicurezza sia sufficiente a prevenire problemi indesiderati.\nNozioni di base.\nLa sicurezza delle informazioni.\nLa sicurezza delle informazioni \u00e8 sempre stata nella storia dell'uomo un importante processo. Possiamo definirla come la ricerca di proteggere quattro aspetti chiave:\nLa sicurezza richiede, quindi, che le informazioni e l'accesso alle stesse siano rigorosamente controllate.\nIl problema della sicurezza.\nLo scetticismo intorno alla sicurezza \u00e8 sempre stato legato al fatto che ci sia bisogno di spendere molto denaro per combattere perdite potenziali, ma i benefici apportati dalla sicurezza non sempre sono quantificabili.\nValutazione e Gestione dei rischi.\nDurante questi processi di valutazione e gestione \"(Risk-Assessment\" e \"Risk-Management)\", i rischi vengono identificati valutando le preferenze, stimando le conseguenze che eventi indesiderabili potrebbero avere, prevedendo la possibilit\u00e0 che questi eventi accadano e soppesando il valore di ogni diverso modo di agire.\nLa stima dei rischi \u00e8 una linea di condotta durante la quale strategie diverse sono valutate e vengono prese decisioni sui rischi ritenuti accettabili. Queste strategie hanno differenti effetti sui rischi, inclusi la riduzione, la rimozione e la ridefinizione degli stessi. Alla fine, viene determinato un livello accettabile di rischio e di conseguenza viene adottata una strategia. In questo processo sono coinvolti: il \"calcolo costi-benefici\", la stima della tolleranza de rischi e la quantificazione delle preferenze.\nAnnual Loss Expectancy (ALE).\nNel 1979 il \"National Bureau of Standards\" pubblic\u00f2 il \"Federal Information Processing Standard\" (FIPS) 65, all'interno del quale proponeva un nuovo parametro volto alla misura del rischio nei sistemi informatici: l'aspettativa di perdita annuale.\nDurante la met\u00e0 degli anni '80 il \"National Bureau of Standards\" e il \"National Computer Security Center\" collaborarono per mettere a punto modelli di sicurezza, ricavandone infine un consensuale \"framework,\" o quadro strutturale.\nQuadro strutturale.\nTale \"framework\" era basato su diverse fasi:\nIl processo verr\u00e0 poi ripetuto con i nuovi risultati di salvaguardia, facendo risultare un nuovo misuramento dei rischi per ogni risorsa. Questi \"risk-measurement\", con la stima dei costi di salvaguardia, sono inoltre utilizzati per generare le analisi di costi-benefici per ogni misura di salvaguardia.\nApplicazioni sviluppate tra gli anni '80 e '90 che implementano questo tipo di \"framework\" sono @Risk, BDSS, CRAMM.\nFallimento di ALE.\nLa fine del modello ALE venne decretata da tre importanti motivi:\nApprocci di seconda generazione.\nDagli anni '80, tantissime cose sono cambiate, a partire dall'avvento universalizzato di internet. Inoltre il \"risk-management\" \u00e8 sempre pi\u00f9 visto come un'occasione di profitto. A questo si deve soprattutto il rinnovato interesse nei suoi confronti.\nIntegrated Business Risk-Management Framework.\nQuesto approccio si sviluppa attraverso l'idea che i rischi delle tecnologie informatiche debbano essere presi in seria considerazione quanto i rischi finanziari e debbano, perci\u00f2, essere gestiti in un modo simile. L'attenzione \u00e8 focalizzata sui \"rischi finanziari\" e piani di azione sono studiati a protezione delle informazioni.\nAziende che utilizzano questo approccio sono: Microsoft, Mitsui, Capital One Financial, Fidelty Management and Research e BOC Gases Australia.\nMetodologie Valuation-Driven.\nQuesto approccio \u00e8 utilizzato sia per garantire la sicurezza, sia per standardizzarne le procedure. Viene definito un piano studiato e valutati attentamente i rischi e le risorse.\nApproccio basato sull'analisi degli scenari.\nQuesto \u00e8 l'approccio pi\u00f9 comune e si basa sulla costruzione di diversi scenari possibili, in base ai rischi che si corrono e alle azioni che si attuano per scongiurarli. Questi piani svolgono principalmente la funzione di illustrare in modo chiaro le vulnerabilit\u00e0 della sicurezza.\nBest practices.\nQuesto tipo di approccio prevede l'instaurazione di \"precise regole\" da rispettare al fine di non dover essere costretti a fronteggiare i rischi. Viene preceduto da un lavoro di analisi minimale."}
{"id": "1327800", "revid": "33689", "url": "https://it.wikipedia.org/wiki?curid=1327800", "title": "Pietro di Oderisio", "text": "Biografia e opere.\nPietro di Oderisio (in base a una firma oggi perduta) fu l'autore del monumento funebre di papa Clemente IV (m. nel 1268, ma sepolto solo dopo il 1276) conservato nella basilica di San Francesco di Viterbo. Nella stessa chiesa sono anche conservati i resti della tomba di Pietro di Vico, prefetto di Roma, attribuita allo stesso Pietro.\nNel 1285 probabilmente collaborava con Arnolfo di Cambio nell'esecuzione del Ciborio di San Paolo fuori le Mura.\nMolto probabilmente realizz\u00f2 importanti opere in stile cosmatesco nell'abbazia di Westminster che era stata ricostruita da Enrico III come chiesa dell'incoronazione e sepolcreto della famiglia reale: il pavimento del presbiterio che reca la firma \"Odericus\" (forse il padre); l'arca con le reliquie di Edoardo il Confessore che porta un'iscrizione che ricorda un \"Petrus romanus civis\" e il monumento funebre di Enrico III (m. nel 1272).\nL'attribuzione a Pietro del sarcofago del cardinale Filippo Minutolo (m. nel 1301), nella Cappella dei Capece Minutolo del Duomo di Napoli non \u00e8 sicura."}
{"id": "1327821", "revid": "122948600", "url": "https://it.wikipedia.org/wiki?curid=1327821", "title": "Personaggi di Banjo-Kazooie", "text": "Personaggi della serie di videogiochi Banjo-Kazooie.\nPersonaggi principali di Banjo-Kazooie.\nBanjo.\nBanjo \u00e8 un giovane orso bruno abitante a Spiral Mountain, sull'Isola delle Streghe. Nel videogioco \"Banjo-Tooie\" definisce se stesso e Kazooie i \"cercatori di Jiggy\". In sua compagnia troviamo una \"breegull\" dalla cresta rossa di nome Kazooie e la sorella Tooty. Banjo indossa sempre bermuda gialli, uno zainetto blu, una collana con un dente di squalo, ed \u00e8 molto goloso di miele. Preferisce vivere una vita tranquilla e spensierata, ma, tra un imprevisto e l'altro, non potr\u00e0 quasi mai averla. \u00c8 dotato di un carattere molto tranquillo ed educato e talvolta \u00e8 anche molto pigro. Nel corso del primo videogioco fa conoscenza con lo sciamano Mumbo Jumbo e la talpa Bottles che gli forniranno un aiuto prezioso nelle sue avventure.\nKazooie.\nKazooie \u00e8 un volatile dalle piume rosse e gialla appartenente a una specie fittizia chiamata breegull e vive appollaiata nello zaino di Banjo, suo migliore amico, a differenza del quale \u00e8 molto pi\u00f9 impulsiva e sarcastica, dicendo molte battute con anche uno sfondo satirico. Nel primo videogioco non si separa mai da Baaquariumnjo, mentre in \"Banjo-Tooie\" il giocatore pu\u00f2 utilizzare entrambi i personaggi separatamente e far trasformare Kazooie in un draghetto sputafuoco dalla pellerossa Humba Wumba. Non va molto d'accordo con la talpa Bottles, tanto che dopo la sua morte nel secondo gioco dice: \"\"Beh, ammettiamolo, in Banjo-Kazooie non era certo un tipo simpatico\" \". A causa del suo sarcasmo lei e Banjo si trovano pi\u00f9 volte in strane situazioni, come sconfiggere un granchio gigante o sgonfiare un enorme dinosauro gonfiabile.\nTooty.\nTooty \u00e8 la sorellina di Banjo. Vive con lui a \"Spiral Mountain\". A detta del pentolone \"Dingpot\" \u00e8 pi\u00f9 bella di Gruntilda; questo primato suscita l'invidia della strega, che la rapir\u00e0 per rubarne la bellezza. Dopo la sua liberazione in \"Banjo-Kazooie\" Tooty non comparir\u00e0 pi\u00f9 in nessun gioco della serie. In \"Banjo-Tooie\", all'interno del gigantesco bidone dell'immondizia della \"Nube Cuculandia\" si pu\u00f2 osservare la sua foto su un cartone del latte che riporta la dicitura \"ultimo avvistamento in Banjo-Kazooie\".\nGruntilda Winkybunion.\nGruntilda Winkybunion \u00e8 la principale antagonista della serie. \u00c8 una strega brutta, dispettosa, maligna e avida di bellezza, che predilige esprimersi parlando in rima. Nel primo gioco rapisce Tooty per sottrare la sua bellezza ma, prima che lei riesca nel suo diabolico piano, viene ostacolata da Banjo e Kazooie ed imprigionata sotto un masso per due anni. Gruntilda ha come assistente un orco di nome Klungo, il quale affronter\u00e0 pi\u00f9 volte Banjo e Kazooie per aiutare la sua padrona (salvo poi abbandonare Gruntilda perch\u00e9 stanco dei continui maltrattamenti della strega) e tre sorelle, una buona di nome Brentilda, la quale aiuter\u00e0 Banjo e Kazooie a sconfiggere Gruntilda nell'arco del primo gioco, e due di nome Mingella e Blobbelda, le quali libereranno Gruntilda dal masso sotto il quale \u00e8 stata intrappolata e che verranno uccise dalla stessa Gruntilda.\nL'aspetto di Gruntilda in \"Banjo-Kazooie\" richiama quello della Perfida Strega dell'Ovest de \"Il mago di Oz;\" ha la carnagione verde, indossa un grande cappello nero a punta e cavalca una scopa; l'aspetto della strega cambier\u00e0 radicalmente di gioco in gioco a causa delle continue menomazioni subite da Banjo e Kazooie; in \"Banjo-Kazooie: Grunty's Revenge\" Gruntilda utilizzer\u00e0 un corpo robotico controllato dalla sua anima, in \"Banjo-Tooie\" Grunty \u00e8 ridotta a un mucchietto d'ossa (come conseguenza del fatto che per due anni ha vissuto schiacciata da un masso) e in \"Banjo-Kazooie: Viti &amp; Bulloni\" le viene concesso un nuovo corpo da L.O.G, il signore dei giochi, molto simile a quello che aveva nel primo gioco; tuttavia in \"Viti &amp; Bulloni\" Gruntilda ha come testa uno scheletro privo di pelle che risiede all'interno di un contenitore trasparente.\nBrentilda Winkybunion.\n\"Brentilda Winkybunion\" \u00e8 una fatina che appare in svariate stanze all'interno dell'antro di Gruntilda in \"Banjo-Kazooie\" ed \u00e8 la sorella buona di Gruntilda. Conosce a menadito i segreti della sorella e li rivela a Banjo e Kazooie a ogni loro incontro, di modo tale che i due possano presentarsi preparati al quiz che Gruntilda ospiter\u00e0 prima della battaglia finale.\nJinjo.\nI Jinjo (anche noti come Gingi nell'edizione italiana di \"Banjo-Tooie\") sono una specie di uccellini che nel primo gioco sono stati rapiti e fatti prigionieri da Gruntilda, la quale li ha sparsi nei vari mondi di gioco. Se il giocatore trova tutti e cinque i Jinjo di un mondo, l'ultimo Jinjo incontrato ricompenser\u00e0 il giocatore con un Jiggy. Inoltre i Jinjo aiuteranno Banjo e Kazooie nello scontro finale con Gruntilda unendosi in un esemplare enorme della loro specie chiamato Jinjonator.\nI Jinjo risiedono nel villaggio dei Jinjo sull'Isola delle Streghe assieme al loro sovrano, Re Jingaling. La popolazione dei Jinjo \u00e8 suddivisa in vari colori e ogni colore ha la propria abitazione. Nel primo gioco compaiono solo cinque colori di Jinjo (azzurro, arancione, verde, giallo e fucsia), mentre in \"Banjo-Tooie\" viene rivelata l'esistenza di altri cinque colori, bianco, marrone, grigio, rosso e nero. La famiglia dei Jinjo grigi verr\u00e0 sterminata dalla famiglia di Gruntilda all'inizio di \"Banjo-Tooie,\" quando le streghe guideranno il loro carro trivellatore attraverso il villaggio dei Jinjo e passeranno sopra la casa dei Jinjo grigi. Gli altri Jinjo faranno in tempo a fuggire e a sparpagliarsi in giro per l'isola, lasciando al giocatore il compito di ritrovarli e rimandarli a casa.\nBottles.\n\"Bottles\" \u00e8 una timida talpa molto miope e sempre affetta da forti pruriti. Nel primo gioco, oltre ad essere l'unico testimone oculare del rapimento di Tooty, insegna a Banjo e Kazooie nuove abilit\u00e0 da utilizzare nell'arco del gioco e spiegher\u00e0 ai due come muoversi all'interno dell'antro di Gruntilda. All'inizio di \"Banjo-Tooie\" verr\u00e0 ucciso da Gruntilda e il suo vecchio ruolo di addestratore verr\u00e0 ricoperto dal sergente \"Jamiars\". Bottles ha una moglie e due figli, con i quali vive al villaggio dei Jinjo, e un nonno di nome Bozzeye.\nCheato.\nCheato \u00e8 un libro rosso pieno di codici che risiede all'interno dell'antro di Gruntilda e insegner\u00e0 a Banjo e Kazooie alcuni codici che il giocatore potr\u00e0 utilizzare nel corso dei giochi per ottenere alcuni benefici, come l'energia infinita e l'aumento di uova e piume trasportabili nell'inventario. Ogni volta che Cheato un codice offre ai due eroi viene minacciato da Gruntilda di essere ridotto a pezzi; la strega manterr\u00e0 la sua promessa all'inizio di \"Banjo-Tooie\", dove Cheato comparir\u00e0 con le pagine strappate e incaricher\u00e0 il giocatore di recuperarle in cambio di nuovi trucchi.\nIn \"Banjo-Pilot\" Cheato vende al giocatore nuovi personaggi giocabili e altre funzioni in cambio delle note musicali che il giocatore potr\u00e0 raccogliere nei circuiti.\nIl nome di Cheato richiama la parola \"cheat\", che in inglese significa \"codice, trucco\" in ambito videoludico.\nMumbo Jumbo.\nMumbo Jumbo \u00e8 uno sciamano con la testa a forma di teschio. In \"Banjo-Kazooie\" e \"Banjo-Kazooie: Grunty's Revenge\" Mumbo sar\u00e0 reperibile all'interno della sua capanna, anch'essa a forma di teschio, dove trasformer\u00e0 il giocatore in animali o oggetti particolari con abilit\u00e0 caratteristiche, come ad esempio una zucca che sar\u00e0 in grado di infilarsi nelle fessure. In \"Banjo-Tooie\" Mumbo \u00e8 un personaggio giocabile e ha la possibilit\u00e0 di compiere diversi incantesimi, come rianimare un morto, provocare la pioggia o levitare gli oggetti. In \"Banjo-Kazooie: Viti &amp; bulloni\" Mumbo gestisce un garage nel centro del Borgo Showdown, all'interno del quale il giocatore potr\u00e0 costruire i propri veicoli personalizzati.\nNel manuale di \"Banjo-Kazooie\" viene raccontato che Mumbo era l'insegnante di magia di Gruntilda, la quale un giorno ha trasformato la testa di Mumbo in un teschio.\nIl nome del personaggio deriva dall'espressione inglese \"mumbo jumbo\", spesso utilizzata per indicare un rito magico o la superstizione di una persona.\nKlungo.\nKlungo \u00e8 il servitore della strega Gruntilda. Sembra essere molto legato alla sua padrona (a cui si rivolge come \"Padrona Grunty\") e parla con un bizzarro accento sibilante. Appare per la prima volta in \"Banjo-Kazooie\", dove manovra un macchinario atto a rubare la bellezza di Tooty e a trasferirla in Gruntilda. Alla fine del gioco Klungo cercher\u00e0 di rimuovere il masso che tiene intrappolata la sua padrona, compito poi svolto dalle sorelle di Gruntilda. Nel videogioco \"Banjo-Tooie\" Klungo viene incaricato da Gruntilda di impedire il passaggio a Banjo e Kazooie. Ogni volta che incontra il duo Klungo propone una battaglia, ma Banjo e Kazooie hanno sempre la meglio e Klungo viene sempre rimproverato e picchiato da Gruntilda. Dopo aver ricevuto numerose sconfitte da parte di Banjo e Kazooie, Klungo si stancher\u00e0 delle continue ferite che derivano dai suoi scontri con l'orso e la breegull e dai maltrattamenti subiti da Gruntilda, cos\u00ec decider\u00e0 di abbandonare la strega, di mettersi in proprio e diventare uno sviluppatore di videogiochi, ruolo che ricoprir\u00e0 in \"Banjo-Kazooie: Viti &amp; bulloni\", dove ha aperto una sala giochi sul litorale di Borgo Showdown. \nPersonaggi secondari di Banjo-Kazooie.\nRoysten.\nRoysten \u00e8 il pesciolino rosso di Banjo e compare in una boccia di vetro all'interno della casa di Banjo. In \"Banjo Tooie\" la boccia di Roysten si rompe a causa dopo che Gruntilda ha lanciato una sfera incantata contro la casa di Banjo, cos\u00ec Banjo dovr\u00e0 recuperare Roysten e portarlo nel laghetto del Monte Spirale.\nChimpy.\nChimpy \u00e8 una piccola scimmia che risiede sulla Montagna di Mumbo e adora le arance ma ha paura di avvicinarsi all'arancio perch\u00e9 su di esso si trova un gorilla. Se Banjo e Kazooie le portano un'arancia, Chimpy doner\u00e0 loro un pezzo del puzzle e offrir\u00e0 loro un aiuto supplementare. Somiglia molto a Diddy Kong.\nConga.\nConga \u00e8 un gorilla amante delle arance e non abbandona il suo albero senza lottare. Il suo hobby \u00e8 quello di lanciare arance a chi si avvicina al suo albero di arance. In \"Banjo-Tooie\" Conga fa da portinaio alla tenda del circo di Witchyworld e pretende che Banjo e Kazooie gli portino quattro biglietti per vedere uno spettacolo. In origine, il suo nome doveva essere Congo; se il giocatore si avvicina all'albero di Conga utilizzando la termite Conga si rivolger\u00e0 al giocatore chiamando se stesso Congo.\nJuju.\nJuju \u00e8 un totem localizzato nei pressi della capanna di Mumbo. Se Banjo e Kazooie lo colpiscono con delle uova lui li premier\u00e0 con un Jiggy e un Honeycombs.\nBigbutt.\nBigbutt \u00e8 un toro grigio molto aggressivo presente sulla Montagna di Mumbo, nell'antro di Gruntilda e nel Bosco dell'Orologio\".\" Ogni volta che i due protagonisti gli si avvicinano lui li caricher\u00e0 per un breve tratto. \u00c8 invulnerabile e non \u00e8 possibile sconfiggerlo. Lo si vede anche nel filmato introduttivo di \"Banjo-Kazooie\", dove carica un vitello marrone. Il suo nome significa \"grosso fondoschiena\". \nCapitan Blubber.\nCapitan Blubber \u00e8 un ippopotamo pirata che possiede una nave, la \"Salty Hippo\", che si \u00e8 arenata sull'Isola del Tesoro. Blubber conservava i suoi lingotti d'oro nella stiva della nave che si \u00e8 allagata durante il naufragio e poich\u00e9 \u00e8 incapace di nuotare chiede a Banjo e Kazooie di recuperarli per lui. Blubber fa una comparsa nel filmato finale di \"Banjo-Kazooie\" mentre sta attraversando l'oceano con una moto d'acqua e ricompare in \"Banjo-Tooie,\" dove gestisce un negozio di moto d'acqua in via di fallimento presso la Laguna di Jolly Roger. Alla fine del gioco Blubber apparir\u00e0 a bordo del Disco Volante del Pericolo, con il quale si schianter\u00e0 a Borgo Showdown in \"Banjo-Kazooie: Viti &amp; bulloni\". In \"Banjo-Kazooie: Grunty's Revenge\" Banjo e Kazooie incontreranno Blubber ancora bambino alla Spiaggia dei Breegull.\nSnacker.\nSnacker \u00e8 un squalo che insegue Banjo e Kazooie nel momento in cui finiscono in acque profonde. Appare in due livelli: \"Treasure Trove Cove e Rusty Bucket Bay\". Banjo e Kazooie nonostante abbiano la possibilit\u00e0 di ucciderlo sparandogli cinque uova, lui rapidamente resuscita e ritorna ad attaccare la coppia.\nNipper.\nNipper \u00e8 un enorme granchio eremita che crede di possedere la spiaggia, proclamando che la coppia non andr\u00e0 in nessun luogo. Nel momento in cui Kazooie si lascia scappare un commento maleducato su Nipper, lui diventer\u00e0 ostile. Per carcare di uccidere la coppia, l'attaccher\u00e0 con i suoi artigli giganteschi. I Quando si ferma i suoi punti deboli sono gli occhi. Quando viene sconfitto, non ha altra scelta che ritirarsi nel guscio. Se Banjo e Kazooie ci entrano troveranno un Jiggy.\nLeaky.\nLeaky \u00e8 un secchiello colorato che chiede a Banjo e Kazooie di riparare le sue crepe. Una volta riparato lui esaurir\u00e0 l'acqua che conduce al castello di sabbia dove i due possono vincere un Jiggy digitando BANJOKAZOOIE o altri codici relativi allo Stop N' Swop.\nClanker.\nClanker \u00e8 una balena metallica gigante che prova antipatia per l'acqua sporca in cui vive e ricompensa Banjo e Kazooie se gli forniscono dell'aria fresca e guariscono il suo mal di denti. L'interno del suo corpo \u00e8 completamente visitabile, e Banjo e Kazooie possono entrarci nuotando attraverso le sue branchie.\nGloop.\nGloop \u00e8 un pesce azzurro che vive negli abissi della Clanker's Cavern. Mentre Banjo cerca di liberare Clanker, il pesce lo aiuta a respirare fornendogli dell'aria sotto forma di bolle.\nMr Vile.\nMr Vile \u00e8 un coccodrillo rosso che vive nella palude. Propone a Banjo e Kazooie una disputa truccata a suo modo.\nTanktup.\nTanktup \u00e8 una tartaruga gigante a caccia di suoi simili, lamentandosi di sentire sempre freddo alle pinne. Banjo e Kazooie devono riscaldargliele e saranno ricompensati con un Jiggy. Dopo, lui aprir\u00e0 la bocca, permettendo alla coppia di entrare.\nTiptup.\nTiptup \u00e8 una tartaruga situata all'interno di Tanktup, insieme al suo coro. Riappare anche in \"Banjo-Tooie\" nella laguna di Jolly Roger. Il personaggio era gi\u00e0 apparso al fianco di Banjo in \"Diddy Kong Racing\".\nCroctus.\nCroctus \u00e8 un coccodrillo d'oro di \"Bubblegloop Swamp\". La sua bocca si apre e si chiude, e quando la coppia lo nutre di uova, scompare e riappare in un'altra locazione, finch\u00e9 non si eclisser\u00e0, lasciando un Jiggy. I suoi occhi sono fatti di gioielli.\nLa famiglia di Boggy.\nBoggy \u00e8 un simpatico orso polare abitante il Picco Congelato quasi sempre affetto dal mal di pancia causato dalla sua abitudine di ingerire un Jiggy. La prima volta che la coppia lo incontra Banjo e Kazooie devono schiacciare lo stomaco di Boggy con una slitta per farglielo sputare. Il suo hobby preferito \u00e8 sfidare le persone nella corsa sulla slitta. Ha tre figli, Moggy, Soggy e Groggy che chiederanno al giocatore di portare loro dei regali. \nIn \"Banjo-Tooie\", Boggy e la sua famiglia si trasferisce sul Picco Innevato; in questo gioco Boggy \u00e8 ingrassato tantissimo e passa il suo tempo a guardare la televisione e a mangiare pesce, mentre la signora Boggy accompagner\u00e0 i tre figli al parco divertimenti di Gruntilda, dove i tre si perderanno tra le attrazioni del parco. \nWozza.\nWozza \u00e8 un tricheco che vive in una caverna di Freeazy Peak. Nella sua caverna, si pu\u00f2 vedere la \"Chiave di Ghiaccio,\" accessibile solo se vengono inseriti i codici giusti nel castello di \"Treasure Trove Cove\". Non gradisce affatto la presenza di Banjo e Kazooie.\nGobi.\nGobi, il cammello, \u00e8 legato ad un masso e si lamenta per il caldo. Quando Banjo e Kazooie lo liberano, scappa e rimane vicino a Trunker, una pianta, ma rifiuta di dividere la sua acqua con essa, finch\u00e9 Banjo non lo costringe. Pi\u00f9 tardi, Banjo costringe Gobi a tossire un \" \". Stavolta Gobi, annuncia di andarsene dalla valle, per cercare un luogo pi\u00f9 tranquillo. In Click Clock Wood, Gobi si trova sotto un grande fiore, dove Banjo lo costringe ad abbandonare la sua acqua pi\u00f9 volte, per far crescere il fiore, che si rivela essere una pianta gigantesca. Questa volta il cammello \u00e8 veramente stufo dei due, cos\u00ec decide di andare al Lava World, dove Banjo e Kazooie non lo troveranno mai (\u00e8 la pura verit\u00e0, dato che questo livello \u00e8 inesistente in questo gioco). In Banjo Tooie egli \u00e8 invecchiato e ha una lunga barba e le sopracciglia cespugliose. Viene catturato da Gruntilda e imprigionato nella caverna degli orrori di Witchyworld, dove viene usato come attrazione. Banjo e Kazooie lo liberano e poi lo ritrovano nella stazione ferroviaria di Halfire Peak. Ancora una volta il povero cammello sar\u00e0 costretto da Banjo a liberare la sua acqua per raffreddare la caldaia del treno, allo scopo di andare nell'Ici Side.\nTrunker.\n\u00c8 un albero che si trova all'ingresso di Gobi's Valley. \u00c8 molto assetato e Banjo e Kazooie non possono farci niente. Cos\u00ec obbligano il cammello Gobi a dissetarlo. Dopo di che l'albero cresce e sulla cima compare un Jiggy\nRubee, Toots e Histup.\nRubee \u00e8 un incantatore di serpenti di Gobi's Valley. Possiede due animali: Histup, un serpente domestico e Toots, una specie di camaleonte.\nJinxy.\n\u00c8 una sfinge di Gobi's Valley. Il suo interno \u00e8 pieno di tappeti volanti. Sopra due dei quali ci sono un Jinjo e un Jiggy.\nRe Sandybutt.\nRe Sandybutt era un re della valle. La sua tomba \u00e8 un labirinto, dove si intende che i trasgressori siano intrappolati. Banjo e Kazooie avranno un tempo limitato per attraversare il labirinto. Se ci riusciranno verranno premiati da un Jiggy. Se no verranno uccisi.\nGrabba.\n\u00c8 una mano gigante che spunta dalla terra. Possiede un Jiggy da pi\u00f9 di mille anni, dice. Per sottrarglielo, Banjo e Kazooie devono corrergli incontro con le scarpette della velocit\u00e0\nLoggo.\nLoggo \u00e8 un water che permette a Banjo e Kazooie (stavolta nelle sembianze di una zucca) di viaggiare dentro di lui. In Banjo-Tooie, Gruntilda lo trasferisce a Grunty Industries, dove viene usato per il bagno dei carpentieri. Se Banjo e Kazooie gli lanciano un uovo a granata otterranno una pagina di Cheato.\nMotzand.\nMotzand \u00e8 una mano spettrale gigante che suona l'organo nella chiesa. Chiede a Banjo e Kazooie di seguire le sue note premendo i tasti giusti. Se ci riusciranno senza sbagliare un tasto, Motzand si eclisser\u00e0 e i due riceveranno un Jiggy. Il nome del personaggio \u00e8 un portmanteau tra il nome del compositore Mozart e la parola \"hand\", che significa mano in inglese.\nTumblar.\nTumblar \u00e8 un blocco di vetro. Al suo interno c'\u00e8 un Jiggy che \u00e8 solamente accessibile se si viene completata un'ortografia di BANJOKAZOOIE entro il limite del tempo a disposizione\nNapper.\nNapper \u00e8 un fantasma. \u00c8 stato incaricato da Gruntilda di proteggere un Jiggy. Non \u00e8 molto difficile da prendere, per\u00f2 bisogna fare attenzione a non svegliarlo: bisogna scendere dal caminetto, camminare sulle sedie, saltare sul tavolo e prenderlo. Se il fantasma dorme \u00e8 trasparente e se \u00e8 sveglio \u00e8 verde. Il suo nome \u00e8 traducibile con \"pisolatore\" o \"colui che pisola\".\nSnorkel.\nSnorkel \u00e8 un delfino intrappolato sotto l'ancora della Rusty Bucket.\nGnawty.\nGnawty \u00e8 un castoro che risiede ai piedi dell'albero del Bosco dell'Orologio. L'ingresso alla sua tana \u00e8 stato bloccato da una roccia e chiede a Banjo e Kazooie di romperla.\nNabnut.\nNabnut \u00e8 uno scoiattolo che risiede all'interno del Bosco dell'Orologio. In ogni stagione compie delle attivit\u00e0 diverse: in primavera mangia le ghiande, in estate, il suo ventre \u00e8 gonfio come un pallone e si lamenta, in autunno lo scoiattolo si lamenta dalla fame e in inverno si goder\u00e0 il letargo. A volte parla nel sonno.\nEyrie.\n\u00c8 un'aquila gigante che vive nel Bosco dell'Orologio. Banjo e Kazooie schiudono l'uovo di Eyrie in primavera e nelle due stagioni successive i due eroi devono sfamare l'aquilotto portandogli dei vermi. In inverno l'aquila sar\u00e0 abbastanza grande per ricompensare Banjo e Kazooie per essersi presi cura di lui e volare via per altri lidi. \nZubba.\nLe Zubba sono delle api giganti situate all'interno di un grande alveare nel Bosco dell'Orologio. Sono incaricate di proteggere un Jiggy di Gruntilda e Banjo e Kazooie dovranno sconfiggerle per impossessarsene. In \"Banjo-Tooie\" costruiscono un nuovo alveare nella montagna della Nube Cuculandia e sfidano Banjo e Kazooie a un gioco di tiro al bersaglio.\nDingpot.\n\u00c8 il calderone di Gruntilda. \u00c8 lui che dice a Gruntilda che la pi\u00f9 bella di tutti \u00e8 Tooty, suggerendole cos\u00ec di rapirla. Alla fine di Banjo Kazooie spedir\u00e0 la coppia sulla torre in cui ha luogo lo scontro finale. In Banjo Tooie si trova nel laboratorio del B.O.B. dove ricarica tutte le munizioni delle uova e delle piume\nJinjonator.\nIl Jinjonator \u00e8 un grosso Jinjo blu con occhi rossi. Verr\u00e0 azionato dal duo verso la fine dell'ultima battaglia. Una volta attivo inizier\u00e0 a volteggiare nel cielo per caricarsi di energie e spinger\u00e0 la strega gi\u00f9 dalla sua torre.\nPersonaggi di.\nBozzeye \u00e8 il nonno di Bottles e nel corso del gioco insegna a Banjo le abilit\u00e0 necessarie ad affrontare le varie sfide.\nBleater.\nLe Bleater sono un gregge di pecore che vive a Cliff Farm e sono state disperse dai servitori di Gruntilda. Hanno bisogno dell'aiuto di Banjo per tornare al loro recinto e lo ricompensano con un Jiggy se riesce a farle tornare tutte indietro.\nBreegull.\nI breegull sono degli uccelli simili a Kazooie residenti alla spiaggia dei breegull.\nL'oracolo dei Jinjo.\nL'oracolo dei Jinjo \u00e8 una statua che raffigura un Jinjo e suggerisce al giocatore dove sono nascosti i Jinjo. Se il giocatore ritrova tutti i Jinjo all'interno di un mondo di gioco la statua premia Banjo con un Jiggy.\nNuovi personaggi principali di \"Banjo-Tooie\".\nHoney B.\nHoney B \u00e8 un'ape che vive nell'altipiano dell'Isola delle Streghe. Se Banjo e Kazooie le portano il numero di favi d'alveare da lei richiesto verranno premiati con un favo supplementare. Il suo nome \u00e8 un gioco di parole traducibile come \"ape del miele\", poich\u00e9 in inglese la lettera B si pronuncia bee come ape. Honey B compare anche nel prequel di Banjo-Tooie, Banjo-Kazooie's Grunty's Revenge, dove ricopre il medesimo ruolo.\nMaster Jiggywiggy.\nMaster Jiggywiggy \u00e8 una creatura che ha la testa a forma di tessera di puzzle e durante il gioco risiede sempre dentro il suo palazzo, anch'esso a forma di tessera di puzzle, nella radura boscosa dell'Isola delle Streghe. Jiggywiggy apre le porte che conducono ai vari mondi di gioco. Jiggywiggy ricopre lo stesso ruolo in \"Banjo-Kazooie's Grunty's Revenge\".\nMingella &amp; Blobbelda Winkybunion.\nMingella &amp; Blobbelda Winkybunion sono le sorelle di Gruntilda, nonch\u00e9 due delle principali antagoniste del gioco. La prima \u00e8 alta e magra, la seconda \u00e8 bassa e grassa come un elefante. All'inizio del gioco arrivano a Spiral Mountain a bordo dell'Hag 1, un escavatore, e rimuovono il masso che teneva prigioniera la sorella. Per tutto il gioco rimarranno nel loro laboratorio per cercare di ripristinare il corpo di Gruntilda. Verranno eliminate dalla sorella stessa, se battute da Banjo e Kazooie nel Quiz Tower Tragedy. A differenza di Gruntilda, loro non parlano quasi mai in rima.\nJamjars.\nJamjars \u00e8 un sergente, nonch\u00e9 fratello di Bottles. Ricopre il ruolo avuto da Bottles nella precedente avventura. La prima volta che lo incontrano, Banjo e Kazooie lo scambiano per Bottles in uniforme.\nRe Jingaling.\nRe Jingaling \u00e8 il re dei Jinjo e sovrano del loro villaggio. Sar\u00e0 lui a dare al duo il primissimo Jiggy del gioco. Subito dopo per\u00f2 sar\u00e0 vittima di un incantesimo del B.O.B. il macchinario di Mingella e Blobbelda, che lo trasforma in uno Zombi. Alla fine del gioco verr\u00e0 salvato da Banjo e Kazooie.\nHumba Wumba.\nHumba Wumba \u00e8 una pellerossa che trasforma Banjo e Kazooie in altre creature o altri oggetti in cambio dei \"Glowbo\". Non sopporta Mumbo Jumbo e se lo sciamano prova a entrare nella tenda di Humba lei lo obbliga ad andarsene.\nPersonaggi secondari di \"Banjo-Tooie\".\nSignora Bottles.\nLa signora Bottles \u00e8 la moglie di Bottles e aspetta con impazienza il ritorno del marito per cenare. Banjo non ha il coraggio di dirle della brutta fine che ha fatto il povero talpone, perci\u00f2 intima a Kazooie di tenere il becco chiuso.\nGoogles e Speccy.\nGoogles e Speccy sono i figli di Bottles. Sono molto affezionati al padre, confidando a Banjo che li porter\u00e0, la settimana successiva, a giocare a palla nello stadio di Kickball, al Tempio Maya.\nCapo Bloatazin.\nIl Capo Bloatazin \u00e8 il re dei Maya. Vive in un palazzo pieno di soldi ed \u00e8 il custode della reliquia sacra del dio Targitzan, che nel corso del gioco viene rubata da una trib\u00f9 di cavernicoli.\nUfficiale Unogopaz.\nUfficiale Unogopaz \u00e8 un grande moggy che protegge l'ingresso allo stadio di Kickball. \u00c8 molto caparbio e impedisce l'entrata allo stadio a chiunque non giochi. Il nome di questo personaggio si legge come \"you no go pass\", traducibile come una versione sgrammaticata dell'espressione \"voi non passerete\".\nDilberta.\nDilberta \u00e8 un topo e una cercatrice d'oro che \u00e8 finita prigioniera nel carcere del Tempio Maia. \u00c8 amica di Bill Bullion, il cercatore della Miniera Rio Dorato, il quale promette una ricompensa a Banjo e Kazooie se riescono a liberarla.\nBovina.\nBovina \u00e8 una mucca che gestisce una fattoria al Tempio Maia. Ultimamente la sua azienda \u00e8 circondata da molte mosche, cos\u00ec chiede a Banjo e Kazooie di ucciderle. In cambio gli dar\u00e0 un Jiggy.\nSlumber.\nSlumber \u00e8 un serpente che dorme quasi sempre, ma si sveglia ogni volta che la coppia \u00e8 nei paraggi e contemporaneamente ingoia lo Jiggy che custodisce. Appena i due si allontanano, il serpente risputa fuori lo Jiggy e si riaddormenta. Per prendere il Jiggy senza svegliare il serpente, Banjo deve camminare in silenzio.\nTagitzan.\nTagitzan \u00e8 il dio supremo del Tempio Maia. \u00c8 un totem gigante situato all'interno del tempio ed \u00e8 infastidito dalla presenza di Banjo e Kazooie.\nBill Bullion.\nBill Bullion \u00e8 un prospettore della Glitter Gulch Mine, amico di Dilberta. Un gruppo di \"bastoni\" di TNT noto come \"Bangsticks\" minaccia di far saltare in aria la sua miniera, cos\u00ec chiede a Banjo e Kazooie di disinnescarli. Come ricompensa, Bill consegna a Banjo e Kazooie un Jiggy, o meglio due, se contemporaneamente riuscissero a liberare Dilberta dalla prigione.\nMary.\nMary \u00e8 una canarina richiusa in una gabbia nella Glitter Gulch Mine. Dopo essere stato liberato, propone al duo di sfidarlo in due corse a bordo di uno scalcinato carrettino intorno alla miniera per sgranchirsi le ali. Se Banjo e Kazooie lo battono per tutte e due volte riceveranno un Jiggy e una pagina di Cheato. Dopo di che Mary vola via, dicendo, \"Credo che ci rivedremo un giorno\". E difatti \u00e8 cos\u00ec. Viene ritrovata nel Cloud Cukooland, dove sfida un'altra volta la coppia in altre due corse. Nota bene: queste gare saranno molto pi\u00f9 difficili. Se i due vinceranno riceveranno un altro Jiggy e un'altra pagina di Cheato.\nVecchio Re Coal.\nIl Vecchio Re Coal (il cui nome originale, Old King Coal, suona come \"Old King Cole\", che \u00e8 il nome di una filastrocca inglese) \u00e8 il capo della miniera e abita nella caldaia di una locomotiva di nome Chuffy. Dopo che la coppia lo ha sconfitto il Vecchio Re Coal lascer\u00e0 alla coppia il suo Jiggy e permetter\u00e0 loro di utilizzare il suo treno per navigare attraverso i vari mondi di gioco.\nSignora Boggy.\nLa signora Boggy \u00e8 la moglie di Boggy. Durante il suo soggiorno al Mondostregato, i suoi bambini scappano, e lei \u00e8 incapace di trovarli. Quindi chiede aiuto a Banjo e Kazooie. I figli sono nascosti in diverse zone del parco. Il primo accetta di tornare dalla madre solo in cambio di un po' di patatine fritte. Il secondo ritorner\u00e0 dalla madre solo dopo averle \"prese\" da Banjo e Kazooie a causa della sua riluttanza. Il terzo ha fatto indigestione di hamburger ed \u00e8 enormemente ingrassato. Appena Mrs Boggy lo vede, prima lo rimprovera e dopo la bugia del piccolo: \"\"\u00c8 stato l'orso a costringermi\" lo picchia. Stanca, ma soddisfatta, consegna alla coppia un Jiggy, e poi parte per Halfire Peaks per raggiungere il marito.\nGrande Al.\nIl Grande Al \u00e8 un rinoceronte che gestisce una bancarella di hamburger nel Mondostregato. Non si sa precisamente come ha trovato lavoro, ma lui afferma che, prima della bancarella, puliva i bagni. Ha standard di igiene terribili (emana una cattiva tosse verde e ha la tendenza a starnutire sui suoi hamburger, che spesso gli cadono anche per terra.) Quando lo incontrano per la prima volta Banjo e Kazooie gli manifestano di aver fame, ma dopo averlo visto starnutire e tossire sugli hamburger, dichiarano che il loro appetito svanisce di colpo. Gli hamburger servono per convincere uno dei figli di Mrs Boggy a tornare dalla mamma, e a nutrire una famiglia di uomini primitivi situati a Terrydactyland.\nSalty Joe.\nSalty Joe \u00e8 una volpe che vende patatine fritte. \u00c8 un po' maleducato e detesta i clienti ma \u00e8 anche gentile. \"Buon appetito e buona giornata\", dice, dopo aver offerto patatine fritte alla coppia.\nMr. Toppa.\nMr. Toppa \u00e8 un grande dinosauro verde gonfiabile, nonch\u00e9 il capo del Mondostregato. Quando Conga consente a Banjo e Kazooie di entrare nella sua tenda, appare Mr. Patch. Dopo il commento di Kazooie sulla sua dimensione raggiunge quasi il soffitto, e la lotta comincia. La coppia sgonfia il pupazzo distruggendogli le toppe. In Banjo Kazooie, Nuts and Bolts viene rigonfiato da Gruntilda \"per turbare la quiete della Contea Pazzerella\"\". Dopo che Banjo e Kazooie lo ri-sgonfiano, Gruntilda costruisce un tessuto di metallo, finch\u00e9 Banjo e Kazooie non lo spingono verso un enorme cactus.\nJolly Roger.\nJolly Roger \u00e8 una rana e il proprietario della locanda \"Jolly's\" situata sulla laguna che porta il suo nome. Quando Banjo e Kazooie lo incontrano, lui \u00e8 preoccupato per la sua partner persa in qualche luogo nella laguna e teme che sia stata inghiottita da un pesce gigante. Permette ai due di prenotare una stanza, anche se li avverte che una talpa ha scavato un buco attraverso il pavimento. La partner di Jolly, Merry Maggie \u00e8 stata proprio inghiottita da un pesce gigante. Banjo e Kazooie devono entrare nel pesce per salvarla, e, dopo questo favore, verranno premiati con un jiggy. In \"Banjo-Kazooie: Viti &amp; bulloni\" affermer\u00e0 di aver cambiato il proprio nome in Jolly Dodger e di essere diventato un contrabbandiere.\nPawno.\nPawno \u00e8 una rana, alla quale manca una gamba, che gestisce una sporca locanda del commercio alla laguna di Jolly Roger. Cerca di vendere i suoi due elementi pi\u00f9 costosi, un Jiggy e una pagina di Cheato. Alcuni degli altri elementi, che non riesce a vendere, sono il ritratto di Brentilda e la bambola di pezza di Gruntilda.\nTiptup Jr..\nTiptup Jr. \u00e8 il figlio di Tiptup. Il padre non riesce a far schiudere l'uovo, quindi chiede a Kazooie di covarlo al posto suo. Tiptup Jr. esce dal proprio uovo rovesciato, per cui Kazooie dovr\u00e0 colpirlo per rimetterlo a pancia sotto.\nChris P. Bacon.\nChris P. Bacon \u00e8 un maiale fotografo intento a fotografare antichi dipinti in un tempio di Atlantide, ma viene torturato dai pesci rosa che lo mordono, nonostante il fatto che si trovi in una gabbia. Banjo e Kazooie devono sparare uova contro i pesci fino a quando Chris non ha terminato di fotografare. Il suo nome si legge come \"crispy bacon\", letteralmente \"pancetta croccante\".\nLord Woo Fak Fak.\nLord Woo Fak Fak \u00e8 il capo della laguna di Jolly Roger e abita negli abissi della laguna. Essendo un pesce anziano e malato si trova in uno stato di riposo, ma appena Banjo e Kazooie irrompono involontariamente nel suo rifugio, si arrabbia, cos\u00ec da inizio alla battaglia. Dopo essere stato sconfitto rimarr\u00e0 comunque vivo, anche se gallegger\u00e0 a pancia in su e borbotter\u00e0 alcune frasi, tra cui il fatto che lui e il padre di Banjo andavano a pesca insieme.\nAlph, Beti e Gammo.\nI loro nomi, ovviamente derivano dalle lettere dell'alfabeto greco. Sono tre alieni la cui astronave \u00e8 rimasta bloccata sul fondo della laguna di Jolly Roger. La loro astronave ha bisogno di energia, per cui Banjo e Kazooie li aiutano sparando del ghiaccio nei motori. Gli alieni sono cos\u00ec in grado di ripartire per andare prendere i figli e portarli in gita in montagna. Ai Picchi Nevefuoco uno degli alieni cade accidentalmente dall'astronave e muore. Dopo essere stato rianimato da Mumbo, l'alieno gli chiede di ritrovare i suoi tre figli, ma Mumbo non pu\u00f2 farlo, cos\u00ec se ne occupa Banjo. Purtroppo anche uno dei figli ha perso la vita, cos\u00ec i due tornano da Mumbo per rianimare il piccolo alieno. Un altro alieno \u00e8 infreddolito, cos\u00ec Kazooie lo deve scaldare un po', mentre l'ultimo \u00e8 stato sepolto vivo, ma nonostante ci\u00f2 in perfetta salute. Quando la famigliola viene riunita, gli alieni se ne vanno, lasciando in dono un Jiggy. I loro nomi richiamano le lettere greche Alfa, Beta e Gamma.\nMerry Maggie.\n\u00c8 la partner di Jolly Roger ed \u00e8 stata ingoiata da un pesce enorme. Dopo la sua liberazione Jolly d\u00e0 alla coppia un Jiggy. Assomiglia molto alla principessa Ruto in Ocarina of Time.\nTrib\u00e0 degli Unga Bunga.\nGli Unga Bunga sono una trib\u00f9 primitiva che risiede in una caverna di Terridattilandia e sono muniti di una mazze spinose; uno di loro ha rubato la reliquia di capo Bloatazin, cui fa la guardia.\nOogles Boogles.\nGli Oogles Boogles sono tre primitivi che vivono in una gelida caverna e non hanno niente da mangiare. Sono gli unici primitivi di Terridattilandia a non avere intenzioni ostili nei confronti di Banjo e Kazooie.\nTerry.\nTerry \u00e8 un enorme pterodattilo, nonch\u00e9 capo di Terridattilandia. Terry attacca Banjo e Kazooie perch\u00e9 crede che abbiano rubato le sue uova, ma in seguito allo scontro chiarir\u00e0 l'equivoco e si dimostrer\u00e0 amichevole nei confronti dell'orso e della breegull, i quali si daranno da fare per far schiudere le sue uova e riportare i piccoli al nido di Terry.\nChompa.\nChompa \u00e8 un plesiosauro che risiede all'interno della montagna di Terry e inghiotte Banjo e Kazooie non appena essi si avvicinano al suo lago affinch\u00e9 essi uccidano tutti i germi all'interno del suo stomaco per liberarlo dall'ulcera.\nStomponadon.\nStomponadon \u00e8 un enorme piede di dinosauro che risiede nella caverna pi\u00f9 alta di Terridactilandia. Un personaggio simile a Stomponadon avrebbe dovuto inizialmente apparire in \"Dream\", un gioco di ruolo sviluppato da Rare per Super Nintendo e che in seguito divenne \"Banjo-Kazooie\".\nDippy.\nDippy \u00e8 un diplodoco molto assetato. Pu\u00f2 essere dissetato dopo che Banjo e Kazooie hanno svuotato un laghetto nella Nube Cuculandia.\nStyracosaurus Family.\nLa famiglia di Styracosauri \u00e8 composta dalla madre Scrotty e dai figli, ciascuno con un problema. Scrat \u00e8 ammalata, e l'unico dottore che la madre conosca \u00e8 Mumbo che abita sulla scogliera di Cliff Top. Scrit ha problemi di crescita, mentre Scrut ha preso i soldi ed \u00e8 scappata a Witchyworld, ma \u00e8 stata imprigionata in una gabbia come attrazione.\nClinker.\nClinker \u00e8 un altoparlante antropomorfico che non appare mai di \"persona\", ma la sua voce \u00e8 sentita ogni qualvolta Banjo e Kazooie fanno un passo falso. La sua voce viene sentita in tutta la \"\"Caverna del Fallimento\". Il nome del personaggio \u00e8 anche una freddura sulla \"Clanker's Cavern\"\". Curiosit\u00e0: Caverna del Fallimento, cos\u00ec tradotta, \u00e8 originariamente Clinker's Cavern.\nWeldar.\nWeldar \u00e8 una sorta di serpente - caldaia, nonch\u00e9 boss delle Grunty Industries. Dopo la battaglia distrugger\u00e0 un meccanismo di rulli per permettere alla coppia di raggiungere un Jiggy.\nSabreman.\nSabreman, stella del videogioco Sabre Wulf, \u00e8 un esploratore che si \u00e8 smarrito sul Picco Innevato e si \u00e8 congelato fino a trasformarsi in un blocco di ghiaccio mentre fuggiva dal suo nemico Sabre Wulf. Dopo essere stato scongelato da Mumbo, Sabreman dice di essere troppo debole per tornare a casa a piedi e quindi deve essere portato da Banjo con lo zaino nella sua tenda sul Picco Infuocato. Talvolta parla nel sonno.\nAl Foco e Al Fredo.\nAl Foco e Al Fredo (Chilly Billy e Chilly Willy in lingua originale) sono due draghi fratelli che dominano i due lati dei Picchi Nevefoco e lanciano sfere di fuoco e ghiaccio agli intrusi. Entrambi forniscono inconsapevolmente a Banjo e Kazooie un mezzo per raggiungerli: Al Foco lancia una sfera di fuoco che distrugge un edificio dentro al quale si nasconde una pedana di volo, mentre Al Fredo lancia una sfera di fuoco che ferisce uno yeti di nome Piedone, permettendo loro di prendere le scapre scalavette di Piedone e di raggiungere la cima del picco. Entrambi i draghi scambiano Banjo e Kazooie per fornitori di pizza e, dopo che la coppia si \u00e8 rifiutata di consegnarla, i due draghi si arrabbiano e danno inizio alla battaglia, al termine della quale i due draghi leveranno le tende.\nPiedone.\nPiedone (Biggafoot) \u00e8 uno yeti che risiede sul Picco Innevato. Possiede un piede normale e un piede enorme. Si rifiuta di concedere a Banjo e Kazooie le scarpe Scalavette, finch\u00e9 Al Fredo non lo ferisce al piede grosso.\nGeorge &amp; Mildred.\nGeorge e Mildred sono due cubetto di ghiaccio abitanti il Picco Innevato. Quando Banjo incontra Mildred a Picco Innevato lei gli racconta che suo marito George \u00e8 sparito senza lasciare tracce; Banjo incontrer\u00e0 George a Nube Cuculandia, dove il cubo di ghiaccio racconter\u00e0 di essere stato rapito da un rapace e portato sopra la nuvola. Su richiesta di George, Banjo spinge George gi\u00f9 dalla Nube Cuculandia con la speranza di farlo tornare nel Picco Innevato, ma per un errore di calcolo George finir\u00e0 nel Picco Infuocato.\nI nomi dei due cubetti di ghiaccio George e Mildred sono un omaggio all'omonima serie TV inglese.\nSuperstash.\nSuperstash \u00e8 una cassaforte gigante situata nella caverna centrale della Nube Cuculandia ed \u00e8 incaricata di sorvegliare il Jiggy di Gruntilda. La cassaforte sarebbe lieta di regalare il suo contenuto, ma ha scordato la combinazione. Banjo e Kazooie devono viaggiare attorno al livello per ritrovare quattro numeri: 1, 9, 8, e 4, i cui numeri, come ricordato da Superstash, richiamano il 1984, l'anno in cui la Rare ha cambiato nome da Ultimate play the game a Rareware.\nSignor Fit.\nSignor Fit \u00e8 un oritteropo ossessionato dalla ginnastica. Indossa pantaloni viola e aspetta che qualcuno lo batta nel salto in alto, nella corsa del sacco, e nello sprint sui 100 metri, e se viene sconfitto tutte e tre le volte regaler\u00e0 uno Jiggy.\nMingy Jongo.\nNella Nube Cuculandia sono presenti due teschi di Mumbo, uno rosso e uno blu. In un teschio abita Mingy Jongo, un robot con le sembianze di Mumbo che attaccher\u00e0 il giocatore e lo sfider\u00e0 in battaglia.\nHag 1.\nL'Hag 1 \u00e8 un escavatore utilizzato da Mingella e Blobbelda per raggiungere Spiral Mountain e liberare la sorella. Funge da boss finale, guidato da Gruntilda. \u00c8 dotato di cannoni, laser e gas tossici. Ogni tanto si guaster\u00e0, cos\u00ec Banjo e Kazooie possono approfittarne per entrarci e distruggere alcuni dispositivi. Alla fine della battaglia esplode in mille pezzi, insieme alla sua guidatrice.\nB.O.B..\nIl Big O' Blaster \u00e8 un macchinario creato da Mingella e Blobbelda, per risucchiare energia anche a distanza di chilometri. Un filmato mostra le due streghe che spiegano alla sorella Gruntilda, il funzionamento del B.O.B. Il macchinario viene usato anche da Banjo e Kazooie per resuscitare Jingaling e Bottles.\nPersonaggi di.\nSignore dei Giochi (L.O.G).\nIl Signore dei Giochi (Lord of Games), noto anche come LOG, si presenta a Banjo e Kazooie affermando di essere il creatore di tutti i videogiochi esistenti e si \u00e8 deciso a mettere fine una buona volta per tutte alla faida tra Banjo e Kazooie. Poich\u00e9 ritiene che i giocatori non siano pi\u00f9 interessati ai videogiochi piattaforma come \"Banjo-Kazooie\", L.O.G. propone ai due di cimentarsi in una serie di sfide pilotando dei veicoli di loro costruzione; il vincitore otterr\u00e0 la propriet\u00e0 del Monte Spirale e lo sconfitto andr\u00e0 a lavorare alla fabbrica di videogiochi di L.O.G. Nel corso dei filmati di intermezzo L.O.G. dimostra di essere in grado di teletrasportarsi e di poter mettere il gioco in pausa in qualsiasi momento. Inoltre minaccia Banjo e Kazooie di poterli ridurre a un cumulo di pixel.\nTrophy Thomas.\nTrophy Thomas \u00e8 una tigre campione di sport.\nPikelet.\nPikelet \u00e8 un grosso maiale poliziotto che cerca di mantenere l'ordine a Borgo Showdown.\nPiddle.\nSostituisce Klungo come aiutante. Piddle \u00e8 un gattino (il cui nome significa \"birichino\") molto furbo."}
{"id": "1327831", "revid": "198277", "url": "https://it.wikipedia.org/wiki?curid=1327831", "title": "Unione Sportiva Sassuolo Calcio", "text": "L'Unione Sportiva Sassuolo Calcio, meglio nota come Sassuolo, \u00e8 una societ\u00e0 calcistica italiana con sede nella citt\u00e0 di Sassuolo, in provincia di Modena.\nCostituita nel 1920, dalla stagione sportiva 2013-2014 milita in Serie A. I suoi colori sociali sono il nero e il verde, da cui il soprannome di \"neroverdi\"; altro soprannome noto del club \u00e8 \"Sas\u00f4l\" (\"Sassuolo\" in dialetto modenese). Dopo aver usufruito per decenni dello stadio Enzo Ricci di Sassuolo, e aver poi brevemente giocato sul manto dello stadio Alberto Braglia di Modena, dal 2013 i neroverdi disputano le loro partite casalinghe al Mapei Stadium di Reggio Emilia.\nIl Sassuolo si trova al 32\u00ba posto della classifica perpetua della Serie A dal 1929, che tiene conto di tutte le squadre che hanno militato almeno una volta nella massima serie. Insieme al , all', al , al , al , alla di Busto Arsizio e al , \u00e8 anche uno dei club non appartenenti a citt\u00e0 capoluogo di provincia capaci di raggiungere la massima categoria calcistica italiana a girone unico.\nHa disputato 9 campionati di Serie A consecutivi, 5 di Serie B, 2 di Serie C1 e 14 di Serie C2. La societ\u00e0 fu promossa per la prima volta in massima serie nel 2013, mentre il miglior piazzamento ottenuto in Serie A \u00e8 il 6\u00ba posto della stagione 2015-2016, con cui raggiunse per la prima volta la qualificazione alle coppe confederali, in tal caso la UEFA Europa League. Nella sua storia, il Sassuolo ha vinto un campionato di Serie B e uno di C1 e una Supercoppa di Serie C1.\nStoria.\nDagli inizi agli anni 1970.\nLa societ\u00e0 sassolese, istituita nel 1920 come \"Sassuolo Football Club\", si affili\u00f2 alla Federazione Italiana Giuoco Calcio il 17 luglio dello stesso anno, e utilizzava in principio gli stessi colori dello stemma comunale, ovvero il giallo e il rosso. La squadra partecip\u00f2 per molti anni ai tornei dilettantistici emiliani dove nacquero molte rivalit\u00e0, tra le quali , Roteglia, Vignola, Guastalla, Mirandolese e Baracca Lugo quelle principali.\nIl primo risultato significativo la squadra lo ottenne nel campionato 1968-1969 quando partecip\u00f2 al campionato di Serie D, girone B, con squadre lombarde e altre formazioni emiliane (tra le quali Carpi e Mirandolese). Al termine della stagione arriv\u00f2 la salvezza. L'annata successiva in un girone simile, con l'inserimento di Parmense, e , la squadra si piazz\u00f2 a centro classifica con 33 punti. Dalla stagione 1970-71 sempre in Serie D gli emiliani si presentarono con i colori neroverdi e la denominazione di \"Football Club Sassuolo\"; la sede era in via Mazzini, presso il campo comunale, al tempo formato da una sola tribuna in legno. Presidente era Primo Costi con allenatore Angelo Ottani, che port\u00f2 il club a una salvezza sofferta sempre nel girone B; 2 punti di vantaggio sui rivali di sempre del che retrocessero. Nel campionato 1971-1972, a seguito della fusione con la concittadina \"Sassuolo Sportiva\" il sodalizio emiliano divent\u00f2 \"Sassuolo Sportiva Football Club\", mantenendo i colori sociali neroverdi e sempre con Costi alla presidenza, mentre Ottani in panchina dur\u00f2 solo cinque giornate sostituito da Augusto Vaccari. Nel campionato 1972-1973, inserite ancora nel girone B c'erano due squadre sassolesi, il \"San Giorgio Sassuolo\" che fino ad allora svolgeva attivit\u00e0 minore (nota localmente come \"Giofil\"), dai colori viola e nero, piazzatosi infine al 12\u00ba posto, e il Sassuolo Sportiva F.C. classificatosi ultimo e quindi retrocesso con Cisanese e Guastalla.\nNella stagione 1973-1974, sotto la guida del presidente Cantelli il Sassuolo chiude al 6\u00ba posto il girone B della Promozione emiliano-romagnola, mentre il San Giorgio Sassuolo divenuto nel frattempo \"A.C. Sassolese\" ingaggia come allenatore Ezio Pascutti, che da poco ha smesso di giocare nel , piazzandosi al 9\u00ba posto nel girone D della Serie D, vinto dai rivali di sempre del Carpi.\nNell'estate del 1974 la Sassolese e il Sassuolo Sportiva FC decidono di dar vita a un sodalizio comune fondendosi nella \"Unione Sportiva Sassuolo Calcio\", , probabilmente in onore del . Il sodalizio ha inizialmente sede a Fiorano Modenese, cos\u00ec come anche il campo da gioco \u00e8 situato nella vicina cittadina. Presidente \u00e8 Carlo Alberto Giovanardi, mentre allenatore \u00e8 sempre Pascutti. La squadra ha ancora maglia rossobl\u00f9 e calzoncini bianchi. I sassolesi raggiungono il 7\u00ba posto, a pari punti (36) con la Maceratese. Nell'annata seguente (1975-1976) in panchina non troviamo pi\u00f9 Pascutti, ma ritorna Angelo Ottani con Igino Guazzi alla presidenza. Stagione certo non fortunata che si conclude con il ritorno nei campionati regionali dopo un arrivo a pari punti con e Baracca Lugo, questi ultimi salvatisi per la miglior differenza reti. Nel campionato 1977-1978, stagione dell'ultima riforma dei campionati, gli emiliani che hanno cambiato ancora presidenza e guida tecnica, sono sempre nel girone D con formazioni marchigiane, romagnole ed emiliane. Salvezza di un soffio con un solo punto di vantaggio sul quartetto delle retrocesse. Nuova stagione sportiva (1978-1979) e nuovo staff con Gilberto Prati alla presidenza che riporta alla guida tecnica Augusto Vaccari. Cambio anche nella tenuta da gioco, con i pantaloncini che diventano blu.\nCambiamenti che non giovano, infatti il club retrocede mestamente con soli 17 punti conquistati.\nAnni 1980.\nIl Sassuolo si ripresenta al campionato di Interregionale al via della stagione 1981-1982, sempre con Prati alla presidenza e Franco Martinelli in panchina, partecipando nel girone C, emiliano-romagnolo, ottenendo il 6\u00ba posto finale grazie alle 13 reti di Piero Maini. L'annata seguente, il \"bomber\" neroverde si conferma con 12 segnature e per i neroverdi \u00e8 8\u00ba posto, in un girone misto emiliano-veneto, ponendo le basi per il salto di categoria, con la societ\u00e0 che passa nelle mani di un nuovo proprietario il ragioniere Claudio Sassi.\nLa stagione 1983-1984 \u00e8 una di quelle storiche per la squadra di Sassuolo, in quanto si ha un primo appoggio esterno di Giorgio Squinzi tramite la sponsorizzazione Mapei, e i risultati si vedono: al termine di un lungo duello a distanza con il Rovigo, gli emiliani vincono il girone D, con sole 3 sconfitte, approdando per la prima volta nel campionato di Serie C2; sempre sugli scudi Maini, questa volta con 15 reti. Per la C2, dove viene inserito nel girone C, si ha la conferma di tutto lo staff a partire dal tecnico della promozione Aurelio Dotti, per una squadra formata da quasi tutti giocatori della zona, nel primo anno di Interregionale. Una stagione da incorniciare per i neroverdi, con un ottimo sesto posto finale, una sola sconfitta interna, spinti come sempre dai gol di Maini, il quale conferma le sue qualit\u00e0 anche nella categoria superiore con 11 centri. Nel campionato successivo 1985-1986, il Sassuolo pur confermando lo stesso gruppo, incontra alcuni problemi sul cammino, riuscendo comunque a centrare una sofferta salvezza.\nLa stagione 1986-1987, vede gli emiliani spostati nel girone B; presidente \u00e8 sempre il Rag. Sassi, mentre in panchina Ezio Galbiati, che in squadra pu\u00f2 contare su buoni giocatori di categoria come lo stopper Malaguti, il mediano Residori e il centrocampista Alessandro Pane in seguito all'. Per i sassolesi, da registrare anche il ritorno di Ezio Pascutti a rilevare Galbiati, per cercare di centrare la salvezza che arriva. Nel 1987-88, sempre inseriti nel girone B, da registrare alcuni cambiamenti importanti. La Mapei diventa sponsor e mette come general manager, l'ex ala di Inter e Fiorentina Giorgio Mariani, mentre in panchina troviamo Giancarlo Magrin. Viene abbandonata la storica sede di via Fossetta 1, per passare in Piazza Risorgimento 47, dove \u00e8 situato lo stadio \"Ricci\". Confermati Residori, Montanini, in prima squadra si affacciano anche l'attaccante Cosimo Francioso, prelevato dal Galatina e anche un giovane Marco Schenardi, al tempo nemmeno ventenne, arrivato in prestito dalla . Per il centrocampista alla fine della stagione saranno 33 le presenze e due reti, ma la squadra arranca, arrivando terz'ultima con 28 punti e arriva la retrocessione con il Suzzara e la Pro Patria. Al termine del campionato per Suzzara e Sassuolo ci sar\u00e0 anche il ripescaggio in categoria. Nel campionato successivo il tecnico \u00e8 Guido Mammi, con un Sassuolo che trova una sua precisa identit\u00e0 con Aloise, Paraluppi, Zuccheri in difesa, Schenardi, Liset, Residori e Lagrasta a centrocampo, oltre agli attaccanti Paraluppi e D'Agostino con 24 gol complessivi. Un gruppo che nonostante il cambio di panchina da Mammi ad Adelmo Capelli, ottiene un 5\u00ba posto di tutto rispetto.\nLa stagione 1989-1990, vede la formazione neroverde sempre nel girone B di C2, si registrano alcune partenze importanti come Liset che approda all'ambiziosa Solbiatese di Caravatti, che poi verr\u00e0 sconfitta nello spareggio promozione dalla a Verona. Il Sassuolo conferma comunque la solita intelaiatura, con Schenardi sempre pi\u00f9 simbolo della squadra; inizialmente in panchina Adelmo Capelli, quindi Raffaello Vernacchia ex ala dell' in B e poi il sempiterno Gianni Seghedoni, ma non riesce a raddrizzare la baracca. Al termine del campionato i sassuolesi non possono evitare la caduta in Interregionale accompagnati da JuveDomo e Orceana.\nAnni 1990.\nIl ritorno nei dilettanti vede l'abbandono di Squinzi, che si defila preferendo le sponsorizzazioni ciclistiche e la conseguente cessione dei pezzi pi\u00f9 importanti, come Schenardi, prelevato dal Bologna dell'allora presidente Corioni, il quale lo piazza momentaneamente nella sua societ\u00e0 satellite . Gli emiliani vengono inseriti nel girone C, dove ritrovano vecchie avversarie come la Virtus Roteglia, il Fanfulla, Reggiolo, Vogherese, Crema e Brescello. La formazione sassolese che si piazza dunque a centro classifica. Stessa posizione raggiunta anche nelle due annate successive. 5\u00ba posto invece nel campionato 1993-1994, mettendo in evidenza il \"bomber\" Spezia con 16 centri, secondo solo a Pompini che ne sigl\u00f2 17 nella Casalese. Altro 7\u00ba posto nel 1994-95 e 6\u00ba nel campionato seguente dove si evidenzia il tandem d'attacco Luconi (18 gol) e Mollica (8).\nLa stagione 1996-1997 \u00e8 invece di sofferenza nonostante un duo d'attacco formato sempre da Luconi (14) e da Paraluppi (13), tornato alla base dopo un lungo girovagare nelle squadre emiliane di categoria. Arriva una salvezza stentata per un solo punto, che vale per\u00f2 come trampolino di lancio per la stagione seguente, che segna una nuova era per il Sassuolo con il riavvicinamento di Squinzi e di conseguenza della Mapei, con Giorgio Mariani che ritorna nelle vesti di general manager. Il girone C del CND, vede un lungo duello tra Trento e Sassuolo, che hanno tra le proprie fila l'ex comasco Oreste Didon\u00e8, con le due squadre che conquistano gli stessi punti sia all'andata che al ritorno. Inevitabile quindi lo spareggio che viene disputato allo stadio di Masnago a Varese. Trentini trascinati da Daniele Giulietti che segna 20 reti. La promozione si decide ai rigori con i gialloblu che hanno la meglio sui neroverdi per 5-4. Per il Sassuolo arriva comunque la promozione in C2 con un ripescaggio per inadempienze finanziarie di altre societ\u00e0.\nAi nastri di partenza della C2, con l'iscrizione nel girone B, con squadre adriatiche, i neroverdi si presentano con Baldelli alla presidenza, Mariani come G.M. e l'ex difensore del Pisa Stefano Garuti in panchina. In campo il portiere Bizzarri, il difensore Rosario Biondo, che poi approder\u00e0 in Serie A e Serie B, il centrocampista ex Padova Andrea Cuicchi oltre a una buona punta di categoria come Ramacciotti. La squadra non ingrana e soffre il salto di categoria, Garuti viene sostituito da Roberto Busi, che guida la formazione al 10\u00ba posto. Nel campionato 1999-2000 arriva la salvezza con allenatore l'esperto Gianni Balugani in porta anche Graziano Vinti (ex Perugia).\nAnni 2000.\nNella stagione 2000-2001 arriv\u00f2 una salvezza sofferta per gli emiliani, con un solo punto di vantaggio dai play-out.\nNel campionato successivo i neroverdi passarono nel girone C, salvandosi solo ai play-out a scapito del (0-0 e 1-0). Fu una stagione tormentata, con continui cambi di allenatore (da Balugani a Magnani, poi Lamagni e ancora Magnani per concludere di nuovo con Balugani) e di presidenza, che pass\u00f2 a Belfasti. \nLa situazione peggior\u00f2 nella stagione 2002-2003, sebbene fossero arrivati rinforzi di categoria come Terrera, Lambrughi e Leoni, con Cesare Maestroni (sostituito ancora da Balugani a stagione in corso). La formazione neroverde raccolse solo 32 punti che, in virt\u00f9 del penultimo posto, la portarono a disputare i play-out contro l'Imolese, persi in due sconfitte per 2-1. In estate arriv\u00f2 tuttavia il ripescaggio per inadempienze finanziarie di diverse societ\u00e0 di Serie C.\nNella stagione 2003-04 il club torna nel girone A, con la Mapei a prendere decisamente le redini finanziarie: ci\u00f2 port\u00f2 agli innesti dei difensori Ardenghi e Santunione, e degli attaccanti Sforzini, Semprini e Federici, oltre del giovane Gilioli in prestito dal Modena. Ben presto la formazione sassolese si trov\u00f2 tuttavia sul fondo, chiudendo il girone di andata a 12 punti, motivo per cui Balugani fu sostituito da Cristiano Bergodi. Ancora una volta il Sassuolo termin\u00f2 al penultimo posto con soli 27 punti all'attivo e dovette giocarsi il posto ai play-out, questa volta contro la blasonata Pro Vercelli, sconfitta in Emilia per 2-1; al ritorno la gara termin\u00f2 sull'1-1 consegnando la salvezza ai neroverdi.\nNel 2004-2005 il patron Squinzi decise di dare l'assalto alla categoria superiore, affidando le chiavi della squadra al D.S. Nereo Bonato (ex portiere del Brescello dei miracoli). In panchina arriv\u00f2 Giuseppe Brucato che aveva fatto bene nei campionati minori piemontesi, in particolare al Moncalieri. La rosa venne rinforzata, inserendo elementi che poi saranno l'asse portante per le stagioni a venire. Dal Monza arrivano il centrocampista Filippo Pensalfini (cresciuto nelle giovanili del Cesena), Benetti, Pagani e Piccioni mentre dall' Margheriti e dal Verona si ottiene la riconferma del prestito del giovane attaccante Sforzini e la stessa cosa avviene con il Modena per Gilioli. Il girone di andata non \u00e8 certo dei migliori con 21 punti conquistati, cos\u00ec nel mercato di gennaio arrivano giocatori come il centrocampista Serrapica e l'attaccante Andreini. La squadra cambia marcia e centra i play-off a quota 52, con l'ultimo posto disponibile. In semifinale trova il (poi promosso in C1) dell'ex portiere biancoblu Arcari. I cremonesi ebbero la meglio vincendo all'andata con una rete di Parmesani al 90', e pareggiando il ritorno 1-1.\nNel 2005-2006 si punt\u00f2 senza mezze misure al salto di categoria sfuggito: Bonato scelse come allenatore Gianmarco Remondina, al quale nel campionato appena concluso era riuscito il miracolo di portare la Canzese in C2. Al nuovo tecnico viene affidata la squadra della stagione precedente con soli 3 nuovi innesti. L'undici di Remondina pratica immediatamente un calcio concreto ma piacevole, che porta la squadra nelle prime posizioni, concludendo la stagione regolare al 2\u00ba posto dietro la Cavese. Alla 30\u00aa di campionato gli emiliani si recano a Cava de' Tirreni, dove i padroni di casa festeggiano la promozione in C1. Durante il primo tempo gli uomini di Remondina passano a condurre e al ritorno negli spogliatoi succede di tutto: nel tunnel alcuni inservienti e altri addetti intimidiscono verbalmente e con calci e pugni i giocatori del Sassuolo. La stessa cosa avviene in tribuna contro la dirigenza e i componenti dello staff neroverde. La Cavese nella ripresa rimonta e vince per 2-1, con i giocatori ospiti scossi dai fatti dell'intervallo. Il ricorso alla Lega Calcio, produce solo una multa di euro per i campani. Il secondo posto garantisce comunque un'ottima posizione ai play-off, dove il team di Remondina vince la semifinale di andata ad per 2-3, e nonostante la sconfitta per 1-0 al ritorno, il Sassuolo gioca la finale con l'altra sorpresa . In Toscana pareggia per 2-2, mentre in casa una rete di Pensalfini al 26' regala la certezza della C1.\nNel torneo 2006-2007 la societ\u00e0 del patron Squinzi, ancora con pochi ma mirati innesti come il portiere Agazzi e il centrocampista italo-argentino Erpen dalla Triestina, i centrocampisti Gambadori e Giardina dal Pisa, Jiday dal Castel San Pietro, il roccioso difensore Tarozzi e la guizzante punta Selva dal Padova, sfiora lo storico traguardo della promozione in Serie B rimanendo sempre nelle primissime posizioni e spesso in vetta solitaria. La formazione di Remondina centra i play-off con il secondo posto a una sola lunghezza dal . In semifinale incontra il Monza; gli emiliani vanno a vincere al \"Brianteo\" per 0-1 per poi soccombere malamente in casa per 2-4, consegnando la finale ai biancorossi, dove verranno sconfitti dal Pisa. Durante l'estate l'allenatore dei miracoli Gian Marco Remondina lascia il Sassuolo, non senza polemiche, per accasarsi al che disputa il campionato di Serie B.\nNel campionato 2007-2008 la squadra di mister Allegri ottiene la promozione in Serie B con una giornata d'anticipo nella partita casalinga contro il , vinta per 1 a 0 con il gol di testa siglato dal capitano Piccioni al 22\u00b0 del primo tempo.\nAl primo anno di Serie B la squadra, costretta al trasferimento allo stadio di Modena, \u00e8 allenata da Andrea Mandorlini. Fin dall'inizio la squadra stupisce e prima di Natale si trova in testa alla classifica. Nel girone di ritorno, il cammino non \u00e8 altrettanto brillante, con otto partite senza vittorie. Il Sassuolo conclude il campionato al 7\u00ba posto mancando cos\u00ec la qualificazione ai play-off. Obiettivo che viene raggiunto nella stagione successiva, quando, dopo un inizio non eccelso, la squadra chiude al quarto posto in classifica. Nelle semifinali il estromette i neroverdi, vincendo 2-1 in trasferta dopo il pareggio dell'andata.\nAnni 2010.\nNella stagione 2010-2011 i neroverdi lottano per la salvezza ottenendo il 16\u00ba posto finale all'ultima giornata. L'anno seguente il Sassuolo sfiora la promozione diretta in Serie A e termina la stagione al 3\u00ba posto con 80 punti (a 3 punti da e Torino, giunti rispettivamente primo e secondo), qualificandosi per i play-off, dove viene eliminato subito dalla Sampdoria, perdendo per 2-1 allo stadio Marassi e pareggiando al Braglia per 1-1.\nNella stagione 2012-2013, sotto la guida del nuovo allenatore Eusebio Di Francesco, la squadra parte ancora una volta con l'obiettivo della promozione. Dopo essersi subito imposta come la formazione pi\u00f9 quotata del torneo cadetto e aver guidato per larga parte la classifica (con una sola flessione nelle giornate conclusive), il 18 maggio il Sassuolo batte in casa per 1-0 il , vincendo il campionato: Simone Missiroli \u00e8 l'autore, al 6' di recupero, della rete che permette ai neroverdi di conquistare la Coppa Ali della Vittoria e di ottenere, per la prima volta nella loro storia, la promozione in Serie A.\nL'esordio nella massima serie, con il trasferimento nello stadio di Reggio Emilia, \u00e8 abbastanza traumatico per la matricola sassolese, che nelle prime quattro giornate incappa in altrettante sconfitte (tra cui spicca il pesante 0-7 subito in casa dall'); nell'1-4 da parte del alla seconda giornata, Simone Zaza ha comunque l'occasione di mettere a segno lo storico primo gol dei neroverdi in A. Il primo punto in massima divisione del \"Sas\u00f2l\" arriva il 25 settembre 2013, al quinto turno, grazie all'1-1 maturato sul campo del . La prima vittoria assoluta in Serie A si fa invece attendere fino al 20 ottobre 2013, quando all'ottava giornata il Sassuolo ha la meglio in casa per 2-1 sul ; il 3 novembre arriva poi anche il primo successo esterno, nella gara contro la Sampdoria battuta 4-3. Nonostante alcuni risultati di rilievo, tra cui i pareggi sui campi di Napoli e e la vittoria interna per 4-3 contro il con la quaterna di Berardi, il girone d'andata vede il club neroverde nella parte bassa della classifica, situazione che alla fine del gennaio 2014 porta all'esonero del tecnico Di Francesco e all'arrivo in panchina di Alberto Malesani; la mossa non ha l'esito sperato, con cinque sconfitte in altrettante partite, cos\u00ec, ai primi di marzo, la societ\u00e0 solleva quest'ultimo dall'incarico e riaffida le redini della squadra a Di Francesco il quale, a fine campionato, riesce a portare i neroverdi alla loro prima salvezza in massima serie. Il campionato seguente, in cui spiccano i tre successi su quattro contro le milanesi, \u00e8 pi\u00f9 tranquillo per il Sassuolo che raggiunge un'agevole salvezza con quattro giornate di anticipo, issandosi al dodicesimo posto finale della classifica.\nNella stagione 2015-2016, sempre con Di Francesco in panchina, il Sassuolo chiude il campionato al sesto posto con 61 punti, record assoluto di punti conquistati e di posizionamento in classifica per la societ\u00e0 emiliana, con annessa prima, storica qualificazione ai preliminari di UEFA Europa League: tale piazzamento \u00e8 il migliore raggiunto da una squadra rappresentate una citt\u00e0 non capoluogo di provincia, a pari merito col Cesena 1975-1976. La stagione seguente i neroverdi non riescono a confermarsi ai livelli della passata: in UEFA Europa League vengono subito eliminati alla fase a gironi, mentre in campionato, complici cessioni (Nicola Sansone) e infortuni (Domenico Berardi) importanti, chiudono al 12\u00ba posto.\nNell'estate 2017 si chiude un ciclo, con Di Francesco il quale d\u00e0 l'addio alla panchina sassolese. La stagione inizia con Christian Bucchi, in panchina, ma con scarso risultato, al punto che i neroverdi rischiano la B; viene cos\u00ec sostituito da Giuseppe Iachini, il cui arrivo migliora il rendimento della squadra che ottiene una salvezza anticipata. Dalla stagione 2018-2019 la squadra si affida alla guida di Roberto De Zerbi, il quale, dopo avere bissato la permanenza in massima serie nel campionato seguente, nell'annata 2019-2020 porta gli emiliani all'ottavo posto, grazie anche alle prestazioni di giocatori come Boga e Locatelli e alla rinascita di Berardi. La stagione successiva vede il Sassuolo come principale rivelazione del campionato, grazie a un ottimo gioco espresso e che vede la squadra veleggiare in \"zona Champions\" per met\u00e0 del girone d'andata; nel prosieguo incappa in un momento buio, salvo riprendersi verso la fine del torneo grazie anche all'esplosione del giovane Giacomo Raspadori e a sfiorare l'accesso in UEFA Europa Conference League, confermando l'ottavo posto ma con gli scontri diretti che premiano la rivale .\nColori e simboli.\nColori.\nI colori sociali del Sassuolo sono il nero e il verde, da cui il soprannome di \"neroverdi\" attribuito ai giocatori della squadra. \nLa prima maglia del club declina perlopi\u00f9 le suddette tinte in un disegno palato; nel corso degli anni non sono per\u00f2 mancate diverse sperimentazioni stilistiche, spesso legate alle mode del momento. Come seconda uniforme la scelta \u00e8 quasi sempre caduta su di un completo bianco con dettagli neroverdi; la terza casacca, laddove prevista dai contratti di sponsorizzazione, adotta perlopi\u00f9 il colore blu, identitariamente collegato al \"brand\" Mapei.\nSimboli ufficiali.\nStemma.\nLo stemma del Sassuolo, che risulta in uso perlomeno dal 2001, \u00e8 costituito da uno scudo decorato nella parte inferiore da strisce nere e verdi, oltre che da un pallone da calcio. Nella parte superiore \u00e8 diviso in due parti: quella a sinistra presenta i tre colli dello stemma cittadino, mentre quella a destra ancora strisce nere e verdi. La fascia orizzontale che divide i due settori riporta il nome del club: dapprima vi era la sigla , poi sostituita da . Nelle sue forme, esso ricalca piuttosto fedelmente la versione del 1975 del pi\u00f9 celebre \"scudo a pentola\" del pi\u00f9 noto ; tuttavia il Sassuolo definisce tale circostanza una mera coincidenza.\nNella stagione 2008-2009 sulle maglie era applicato uno stemma differente, costituito da uno scudo pentagonale diviso verticalmente in due porzioni (una verde e una nera), recante al centro lo stemma della citt\u00e0 di Sassuolo, racchiuso tra la denominazione del club () e l'anno di fondazione. Lo stemma mut\u00f2 leggermente nella stagione 2010-2011, con un cambio di forma nel simbolo dei tre colli con i fiori, denominazione modificata in , colori pi\u00f9 chiari, delle modifiche ai fiori e delle sfumature di nero sui colli.\nPer la stagione 2020-2021, in occasione del suo centenario, il club ha adottato uno speciale stemma celebrativo: il pallone nel lato inferiore viene sostituito da un di colore nero su un campo dorato; il nero nello scudo pentagonale diventa bianco, con l'estremit\u00e0 rimane nera nel lato superiore, diventando invece verde in quello inferiore e dorato al centro; il simbolo dei colli con i fiori perde il colore nero, diventando bianco, e i colli diventano verdi.\nInno.\nL'inno ufficiale del Sassuolo \u00e8 il brano \"Neroverdi\", composto nel 2013 dal cantautore sassolese Nek e utilizzato come tale a partire dal dicembre dello stesso anno.\nStrutture.\nStadio.\nIl primo campo da calcio dei neroverdi, dal 1922 al 1925, \u00e8 l'impianto nei pressi dell'attuale via Roma, a Sassuolo. Fino al 1929 viene poi utilizzato il campo sportivo in localit\u00e0 La Pista, nel quartiere di Borgo Venezia sulle rive della Secchia, mentre dalla fine degli anni 1920 al 1972 viene utilizzato il campo polisportivo di piazza Risorgimento, situato anch'esso nella citt\u00e0 emiliana.\nDa qui fino alla promozione in Serie B del 2008, il club neroverde disputa le proprie partite interne allo stadio Enzo Ricci di Sassuolo, un piccolo impianto da posti composto da un solo settore, la tribuna centrale coperta. Le due curve, quella ospiti e quella destinata ai \"supporter\" della squadra di casa, sono removibili, in ferro.\nDurante la sua militanza in cadetteria, dal 2008 al 2013, il Sassuolo ha disputato le sue partite interne allo stadio Alberto Braglia di Modena, complice l'inadeguatezza del Ricci per gli standard della Serie B: l'impianto \u00e8 di propriet\u00e0 del comune modenese, ed il Sassuolo versava una quota annuale per disputarvi le partite casalinghe.\nA seguito della prima storica promozione dei neroverdi in Serie A, nel 2013 il Sassuolo trasferisce il suo campo casalingo allo stadio di Reggio nell'Emilia, che in quell'anno viene acquistato dalla Mapei del \"patron\" Giorgio Squinzi e rinominato Mapei Stadium - Citt\u00e0 del Tricolore.\nCentro di allenamento.\nNel corso degli anni 2000 e 2010, la prima squadra neroverde si \u00e8 allenata presso lo stadio Ricci di Sassuolo, struttura situata a fianco della sede societaria del club, in piazza Risorgimento, utilizzata anche come terreno per le partite interne del settore giovanile.\nDalla stagione 2019-2020 sia la prima squadra sia il settore giovanile hanno come sede di allenamento il centro sportivo Mapei Football Center in localit\u00e0 C\u00e0 Marta.\nSociet\u00e0.\nOrganigramma societario.\n\"Dati aggiornati al 22 novembre 2019.\"\nSponsor.\nDi seguito la cronologia di fornitori tecnici del Sassuolo.\nImpegno nel sociale.\nIl Sassuolo \u00e8 attivo nel campo sociale e umanitario. In seguito al terremoto dell'Emilia del 2012 il club partecipa all'iniziativa \"Un calcio al terremoto\", raccogliendo fondi per finanziare progetti di promozione sportiva nelle area colpite, inoltre durante il ritiro estivo del 2013 partecipa a \"Make A Wish\", organizzazione Onlus che permette a bambini con seri problemi di salute di realizzare i loro desideri. Il 5 settembre 2013 partecipa a un'amichevole contro la Paullese Calcio, i cui ricavi vengono devoluti all'associazione genitori oncologia pediatrica UNA Onlus, mentre nel novembre dello stesso anno promuove videomessaggi nella lingua dei segni; il mese successivo alcuni giocatori neroverdi si inscrivono ad ADMO e al Registro Donatori Midollo Osseo; infine il 16 febbraio 2014, in occasione di Sassuolo-, la squadra ospita allo stadio anche la nazionale italiana calcio amputati.\nSettore giovanile.\nIl settore giovanile del Sassuolo \u00e8 formato da 4 squadre maschili partecipanti ai campionati nazionali (Primavera, Allievi Nazionali A e B e Giovanissimi Nazionali), una partecipante a livello regionale (Giovanissimi Regionali), oltre a 2 rappresentative di Esordienti e una di Pulcini. A livello di palmar\u00e8s, il maggiore alloro del settore giovanile neroverde \u00e8 rappresentato dalla vittoria al Torneo di Viareggio 2017.\nSezione femminile.\nNell'estate 2016 la societ\u00e0 decide di istituire una sua sezione femminile rilevando matricola e titolo sportivo della . Partendo dal campionato di Serie B 2016-2017, sale di categoria fino alla Serie A dove milita da allora.\nDiffusione nella cultura di massa.\nA fine febbraio 2012 il cantautore Don Backy fu vittima di uno scherzo a opera di Jacopo Morini, andato in onda nel programma televisivo \"Le Iene\" ai primi di marzo. Morini telefon\u00f2 al cantautore spacciandosi per Carlo Rossi, presidente del Sassuolo, e chiedendogli in tale veste di realizzare una rivisitazione del brano \"L'immensit\u00e0\" da adottarsi come nuovo inno del club e successivamente di cantarlo prima della partita Sassuolo-, valida per la 26\u00aa giornata della Serie B 2011-12. Don Backy, credendo di aver veramente interloquito con il presidente neroverde, compose l'inno, salvo poi non essere ammesso all'interno dello stadio Alberto Braglia il giorno della gara. Il presidente Rossi, venuto a conoscenza dello scherzo, decise poi di invitare effettivamente Don Backy a interpretare il brano a latere di una gara ufficiale dei neroverdi.\nAllenatori e presidenti.\nDi seguito l'elenco degli allenatori e dei presidenti del Sassuolo Calcio, dall'anno di fondazione ad oggi.\nCalciatori.\nContributo alle nazionali.\nSono 11 i giocatori ad aver debuttato e giocato nella nazionale italiana nel periodo di militanza nella formazione neroverde: questo la rende la diciottesima squadra ad aver fornito il maggior numero di giocatori alla nazionale italiana. Il giocatore attualmente con pi\u00f9 partite giocate \u00e8 Domenico Berardi (17 presenze), seguito da Manuel Locatelli (15), Simone Zaza (5), Francesco Acerbi (2), Francesco Caputo (2), Giacomo Raspadori (2), Stefano Sensi (2), Gianluca Scamacca (2), Gian Marco Ferrari (1), Lorenzo Pellegrini (1), Matteo Politano (1) e Nicola Sansone (1). Di questi, sei giocatori hanno realizzato almeno una rete in una partita ufficiale: Berardi ha segnato 5 goal; Locatelli 3; Zaza, Caputo, Sensi e Ferrari uno a testa. \nSono tre i giocatori militanti nel Sassuolo ad aver vinto i campionati europei di calcio 2020: Domenico Berardi, Manuel Locatelli e Giacomo Raspadori.\nSono molti i giovani che hanno esordito con le nazionali giovanili, tra cui spiccano Domenico Berardi, che ha ottenuto 23 presenze e 4 gol nella nazionale italiana Under-21 e anche 3 presenze e una rete in quella Under-19, Luca Antei, che ha messo a referto 10 presenze nell'Under-21, e 2 presenze e 2 reti nell'Under-20;, Claud Adjapong, che ha totalizzato 13 presenze nell'Under-21 e 10 presenze nell'Under-19, Giacomo Raspadori, Gian Marco Ferrari, Stefano Turati, Filippo Romagna, Gianluca Scamacca e altri.\nStatistiche e record.\nPartecipazione ai campionati nazionali.\nDi seguito due tabelle raffiguranti le partecipazioni del Sassuolo ai campionati di calcio.\nStatistiche di squadra.\nDalla sua fondazione il Sassuolo ha giocato 9 edizioni della Serie A, 5 della Serie B, 2 di Serie C1, 22 di campionati di quarto livello e 12 di quinto: nel corso dei campionati di massima categoria, i neroverdi ottengono il loro migliore piazzamento, ovvero il sesto posto della stagione 2015-2016, totalizzando 61 punti. Il Sassuolo \u00e8 inoltre la trentaduesima squadra per numero di punti conquistati nella storia del campionato di Serie A; \u00e8 inoltre una delle tre squadre italiane, insieme all' e allo Spezia, a non essere mai stata retrocessa dalla massima serie.\nStatistiche individuali.\nFrancesco Magnanelli \u00e8 il calciatore neroverde con il maggior numero di presenze, 514, a 315 segue Domenico Berardi, mentre a 288 troviamo Andrea Consigli.\nPer quanto riguarda il massimo campionato italiano, il primato di presenze \u00e8 detenuto da Andrea Consigli con 275, seguono Domenico Berardi con 261 e Magnanelli con 202.\nIl giocatore del Sassuolo che detiene il record di maggior numero di reti segnate \u00e8 Berardi con 115 gol, a cui seguono Cristiano Luconi (44), Gaetano Masucci (44) e Alessandro Noselli (38) mentre, per quanto riguarda la sola Serie A, al primo posto troviamo Berardi con 96 marcature, seguito da Francesco Caputo con 32 e Gr\u00e9goire Defrel con 26.\nDi seguito i record presenze e marcature in tutte le competizioni dei giocatori del Sassuolo dall'anno di fondazione. \n\"Dati aggiornati al 21 febbraio 2022.\"\nTifoseria.\nStoria.\nI tifosi del Sassuolo presenti alle partite, storicamente non numerosi a causa delle dimensioni della citt\u00e0, si sono ulteriormente ridotti quando, per effetto delle promozioni degli anni 2010 nelle principali categorie nazionali (prima in Serie B e poi in A), la squadra ha disputato i propri incontri interni dapprima a Modena e poi a Reggio nell'Emilia: la media delle presenze si \u00e8 attestata intorno a quota . Cos\u00ec, venuti meno gli storici gruppi \"Ultras Saxolum 1988\", \"Alkatraz\", \"Gruppo 1922\" e \"Head Out\", la tifoseria organizzata neroverde \u00e8 confluita principalmente nel \"Clan Curva Nord\" e nel \"Sasol\".\nDurante il match casalingo contro il Chievo nel campionato 2013-2014 gli ultras sassolesi indicono una protesta contro l'acquisto dello stadio della citt\u00e0 reggiana da parte della societ\u00e0 neroverde, evidenziando quanto sia importante per loro non essere sempre \"ospiti\"; al loro fianco, presenti in curva Sud, gli ultras \"padroni di casa\" della .\nGemellaggi e rivalit\u00e0.\nNella stagione 2013-2014 nasce un gemellaggio con la tifoseria del , in particolare con i membri del \"Coordinamento amici del Chievo\". Il 20 marzo 2016 il club \"Gli Antenati\" si gemella con l'\" Club Friuli\". La tifoseria emiliana sostiene inoltre rapporti di amicizia con gli ultras di Bra, , S\u00fcdtirol, e .\nLa rivalit\u00e0 pi\u00f9 sentita \u00e8 storicamente quella con i tifosi del Carpi, spesso sbeffeggiati durante le partite dei neroverdi. Nata recentemente, per ragioni di vicinanza e di campanilismo, \u00e8 quella con il , mentre altre rivalit\u00e0 sussistono con le tifoserie di , , , , , , , nonch\u00e9 con i corregionali del e della SPAL.\nOrganico.\nRosa 2021-2022.\n\"Rosa e numerazione aggiornati al 22 gennaio 2022.\"https://www.sassuolocalcio.it/prima-squadra/rosa-prima-squadra/\nStaff tecnico.\n\"Dati aggiornati al 1\u00ba luglio 2021.\""}
{"id": "1327832", "revid": "729019", "url": "https://it.wikipedia.org/wiki?curid=1327832", "title": "Stazione di Bari Santo Spirito", "text": "La stazione di Bari Santo Spirito si trova nel quartiere Santo Spirito a Bari.\nStrutture e impianti.\nLa fermata \u00e8 composta da quattro binari e da un fabbricato viaggiatori di modeste dimensioni. Il quarto binario prosegue fino alla fermata di Enziteto Catino, non utilizzata.\nDi regola i binari 1 e 2 vengono utilizzati per il traffico diretto verso Bari mentre i binari 3 e 4 vengono utilizzati per il traffico diretto a Barletta/Foggia.\nMovimento.\nLa fermata ferroviaria \u00e8 servita da treni regionali Trenitalia."}
{"id": "1327833", "revid": "697352", "url": "https://it.wikipedia.org/wiki?curid=1327833", "title": "Ian (I Cavalieri dello zodiaco)", "text": ""}
{"id": "1327837", "revid": "697352", "url": "https://it.wikipedia.org/wiki?curid=1327837", "title": "Yan dello scudo", "text": ""}
{"id": "1327847", "revid": "767487", "url": "https://it.wikipedia.org/wiki?curid=1327847", "title": "Intersecting Storage Rings", "text": "L'ISR (Intersecting Storage Rings) fu un acceleratore di particelle del CERN. Fu il primo collisore adronico al mondo, e funzion\u00f2 dal 1971 al 1984, con un'energia del centro di massa massima di 62 GeV. L'ISR fu il primo acceleratore in cui avvennero collisioni protone-protone e protone-antiprotone. \nLa macchina raccoglieva i fasci di protoni in due anelli di 300 metri di diametro intrecciati fra loro. I fasci erano circondati da magneti, utilizzati per dirigere le particelle lungo gli anelli. Prima di essere iniettati nell'ISR i protoni venivano accelerati con l'acceleratore Proton Synchrotron. Le particelle venivano quindi accumulate nell'ISR e fatte collidere negli otto punti di incrocio fra i due anelli. Oltre a protoni e antiprotoni gli anelli erano in grado di accumulare deutoni e particelle \u03b1, quindi vennero effettuate anche collisioni protone-deutone, deutone-deutone, deutone-\u03b1 e \u03b1-\u03b1.\nFin dall'inizio l'ISR aveva la capacit\u00e0 di produrre particelle come la J/\u03c8 e la upsilon, e studiare la struttura dei jet; tuttavia i rivelatori degli esperimenti non erano configurati per osservare eventi con alto impulso trasverso alla linea del fascio, facendo s\u00ec che tali scoperte avvennero negli anni 70 in altri esperimenti. La costruzione degli ISR port\u00f2 tuttavia ad importanti innovazioni nel campo della fisica degli acceleratori, per esempio l'uso del raffreddamento stocastico, che fu successivamente utilizzato, fra gli altri, nel Super Proton Synchrotron. Agli ISR venne inoltre raggiunta la luminosit\u00e0 di 1.4x1032 cm-2s-1, un record sorpassato solo nel 2004 dal Tevatron."}
{"id": "1327850", "revid": "104458", "url": "https://it.wikipedia.org/wiki?curid=1327850", "title": "Altare del duca Ratchis", "text": ""}
{"id": "1327854", "revid": "697352", "url": "https://it.wikipedia.org/wiki?curid=1327854", "title": "Ian dello scudo", "text": ""}
{"id": "1327857", "revid": "697352", "url": "https://it.wikipedia.org/wiki?curid=1327857", "title": "Yan dello Scudo", "text": ""}
{"id": "1327869", "revid": "2153076", "url": "https://it.wikipedia.org/wiki?curid=1327869", "title": "In Sorte Diaboli", "text": "In Sorte Diaboli (dal latino \"In contatto con il Diavolo, Satana\") \u00e8 il settimo album in studio del gruppo musicale symphonic black metal norvegese Dimmu Borgir.\nIl disco.\n\"In Sorte Diaboli\" \u00e8 il primo concept album della band, con una storia localizzata nell'Europa medievale. Parla di un sacerdote che comincia a dubitare della sua fede, e finisce per prendere il posto dell'Anticristo. \"C'\u00e8 questo tipo che lavora come l'assistente del sacerdote, e poco dopo scopre che non ha niente a che fare con il Cristianesimo\", dice Erkekjetter Silenoz. \"Del tipo, scopre di svegliarsi e si accorge che ha abilit\u00e0 differenti e poteri differenti, e si sta avvicinando di pi\u00f9 al lato oscuro.\" La conclusione della storia scritta sul libro implica che la storia di \"In Sorte Diaboli\" non \u00e8 ancora finita, possibilmente suggerendo che il prossimo album della band continui questa storia. Oltretutto, Silenoz ha detto che questo album continuer\u00e0 con altri 2 album, finendo in una serie di 3 parti.\nIGN ha nominato questo album il Top Metal Album del 2007."}
{"id": "1327883", "revid": "1573940", "url": "https://it.wikipedia.org/wiki?curid=1327883", "title": "Chiesa di San Fortunato (Vescovado di Murlo)", "text": "La chiesa di San Fortunato \u00e8 una chiesa cattolica che si trova a Vescovado di Murlo, nel comune di Murlo.\nStoria.\nFu costruita agli inizi degli anni settanta del XX secolo, al posto di un precedente edificio, e consacrata nel 1972.\nDescrizione.\nAll'interno si conserva il trittico di Benvenuto di Giovanni con la \"Madonna in trono col Bambino e santi\" (1475); il complesso \u00e8 di grande eleganza formale e freschezza narrativa nelle storiette della predella.\nDegli arredi antichi, si \u00e8 conservata una macchina processionale del XVIII secolo, in legno dipinto e dorato, costruita per contenere durante le processioni la tavola di Andrea di Niccol\u00f2 raffigurante la \"Madonna col Bambino\"; la tavola faceva parte di un complesso pi\u00f9 ampio e fu privata dei due pannelli laterali, venduti all'estero agli inizi del XX secolo, e resecata in basso; la parte centrale \u00e8 oggetto di grande devozione."}
{"id": "1327891", "revid": "123205839", "url": "https://it.wikipedia.org/wiki?curid=1327891", "title": "Rugby Viadana", "text": "Il Rugby Viadana 1970 S.S.D. \u00e8 un club italiano di rugby a 15 di Viadana.\nFondato nel 1970, nel 2001-02 si aggiudic\u00f2 lo scudetto e il titolo di campione d\u2019Italia, oltre ad aver conquistato: tre Coppe Italia, tre Trofei Eccellenza ed una Supercoppa italiana.\nIl 17 maggio 2010, al fine di partecipare alla Celtic League (oggi Pro14), fu a capo della \"franchise\" italiana degli con altre societ\u00e0 lombarde ed emiliane. Terminata l'esperienza degli Aironi per motivi economici, che portarono al ritiro della licenza FIR alla franchigia, dalla stagione 2012-13 il club torn\u00f2 a militare nella massima divisione del campionato nazionale.\nStoria.\nAnni settanta, la nascita del club.\n\"\u00abUn nuovo sport alla ribalta della nostra provincia\u00bb\", cos\u00ec titolava la \"Gazzetta di Mantova\" del 9 ottobre 1970, annunciando la nascita della sezione Rugby all'interno della Polisportiva Vitellianense Cebogas. Fra i dirigenti e accompagnatori troviamo il rag. Taragnani e il dott. Besana. L'allora amministrazione comunale affitt\u00f2 un appezzamento di terreno adiacente al campo sportivo comunale di via Al Ponte, che venne adibito a campo da gioco. I colori sociali erano quelli della Polisportiva Cebogas: il giallo e il nero, colori delle fasce dello stemma dei Gonzaga. La responsabilit\u00e0 tecnica fu assunta dai fondatori della squadra, Guido Farina e Claudio Aroldi che disegn\u00f2 anche la prima maglia. Il Cebogas Viadana fu iscritto alla serie D che era la categoria pi\u00f9 bassa e la quarta d'importanza a livello nazionale. L'esordio ufficiale avvenne il 1\u00ba novembre a Firenze contro l'ITI \"Da Vinci\" e si concluse con una secca sconfitta, 21-0, con espulsione di Coppi al 35\u2019 del primo tempo. Tra i ragazzi in campo ricordiamo in ordine alfabetico: Aroldi, Barosi, Barra, Bedulli, Benazzi, Casali, Coppi, De Carli, Farina, Forza, Gozzi, Lotti, Petazzini, Piccoli, Sacchi. Alla fine del campionato il Viadana vinse cinque delle dodici gare disputate piazzandosi al centro classifica.\nDopo l\u2019entusiasmo iniziale giunsero anche momenti di sconforto. Per questioni professionali la squadra rimase orfana di alcuni pilastri fondamentali: Farina and\u00f2 al (1973), De Carli al (1974), Aroldi al (1976). Non solo, la compagine rimase priva di alcuni dirigenti. Alla gestione diretta del Rugby Viadana subentrarono Paolo Mantovani, Romano Gozzi e Luigi Cavatorta. Seguirono anni che si potrebbero definire bui e in questa fase si deve il riconoscimento a Cesare Bortolotti per il merito di essere stato un punto di riferimento determinante per questo sport che allora si poteva ancora definire \u201calternativo\u201d. Non solo partenze ma anche arrivi, da Parma giunsero, Giavarini, Poletto, Talignani, Dall\u2019Asta, Ugo Bersellini e altri. Si aggiunse Renato Gaita, proveniente dal calcio, e Gabriele Oselini che esord\u00ec entrando nel secondo tempo sul campo del Bologna. Anche questi atleti entrarono a far parte della storia del Rugby Viadana.\nLe stagioni sportive che seguirono furono caratterizzate da una progressiva crescita del movimento rugbistico, e il Viadana riusc\u00ec a conquistare il passaggio di categoria gi\u00e0 dalla stagione 1971-72, grazie a un campionato che regal\u00f2 il primo posto in classifica e la serie C. I campionati successivi furono di transizione e segnarono l'inevitabile crisi di crescita di un movimento che si stava espandendo. Incominciarono le prime movimentazioni di giocatori e la squadra si dot\u00f2 di un allenatore con esperienza: il parmense Marcello Bersellini che divise il proprio impegno con quello di giocatore in serie A con il . Bersellini allen\u00f2 il Viadana per cinque anni, senza ottenere passaggi di categoria, ma gettando le basi per un consolidamento della squadra del Rugby Viadana. In quegli anni emersero alcuni atleti che sarebbero stati protagonisti dei futuri successi dei giallo-neri, tra questi va citato Luigi Zaffanella che diventer\u00e0 il primo capitano storico della palla ovale viadanese e a cui venne intitolato l'omonimo stadio di Viadana. Dalla stagione 1977-78 la direzione della squadra cambi\u00f2 e venne affidata a Paolo Pavesi.\nGli anni ottanta.\nCon Pavesi il Viadana conquist\u00f2 nella stagione 1980-81 la prima storica promozione in serie B. Presidente della societ\u00e0 era Fiorenzo Coppi, \"sponsor\" la Mondialpan. In quell'anno, alla gioia per il successo ottenuto, si oppose la scomparsa prematura del capitano Zaffanella che per\u00ec in un incidente stradale il 25 aprile. Quello fu anche l'anno in cui nel Rugby Viadana gioc\u00f2 per la prima volta uno straniero: il neozelandese Bruce Webb che lasci\u00f2 il posto, la stagione seguente, al gallese Leighton May. Il Viadana riusc\u00ec a conservare un posto in serie B in una stagione che segn\u00f2 l'addio ai colori giallo-neri del tecnico Pavesi. Al suo posto arriv\u00f2 Franco Bernini che incominci\u00f2 la propria collaborazione con Viadana in serie B, che sub\u00ec la retrocessione in serie C del campionato 1983-84. Fu un episodio, dato che i giallo-neri, con il nuovo sponsor Svad e un nuovo assetto societario, campeggiato dal nuovo presidente Paolo Benazzi, riuscirono a riconquistare la serie B in un'annata segnata da 14 vittorie e una sola sconfitta. Seguirono anni di vittorie e sconfitte in serie B e il movimento in crescita dovette fare i conti con i costi sempre pi\u00f9 elevati di un campionato di livello nazionale. Senza sponsor per quattro stagioni, il Viadana riusc\u00ec a mantenersi competitivo con sacrifici societari e oculate campagne acquisti, che consentirono di valorizzare il vivaio e integrarlo con atleti stranieri di spessore come Mark Finlay, primo \"All Blacks\" a vestire la maglia giallo-nera. Si arriv\u00f2 cos\u00ec alla stagione 1986-87, l'anno della prima promozione in A2, conquistata dopo la vittoria all'ultima giornata di campionato contro , battuto di misura al vecchio stadio Bottari per 15 a 13. Capitano dei giallo-neri era Fabrizio Nolli, mentre Bernini era capo allenatore.\nSull'onda dell'entusiasmo arriv\u00f2 uno sponsor di spessore: la Cassa di Risparmio di Reggio Emilia, necessario per affrontare un'avventura che collocava il Rugby Viadana fra le prime ventiquattro squadre a livello nazionale. Ad affiancare Finlay come secondo straniero approd\u00f2 in riva al Po il tongano Emosi Koloto, che assieme al neozelandese formarono una delle coppie pi\u00f9 forti del campionato. La prima stagione in A2 si concluse con un sesto posto e con la doppia sfida \"play-off\" con il Fracasso San Don\u00e0, compagine di A1.\nIl rugby a Viadana era ormai diventato lo sport pi\u00f9 popolare e amato e la sua fama aveva oltrepassato i confini della provincia.\nIl secondo anno di A2 fu quello della retrocessione: a nulla valsero gli apporti dei nuovi stranieri Mark Benton e Brett Harvey dalla Nuova Zelanda, e Viadana restava pur sempre un club di provincia. Ad allenare la squadra nel campionato di B stagione 1989-90 venne richiamato Paolo Pavesi, che rimase sulla panchina solo un anno, dando la possibilit\u00e0 al nuovo assetto societario presenziato da Fabrizio Nolli di attivarsi per un progetto a breve termine che riportasse i giallo-neri di nuovo in serie A.\nGli anni novanta e la promozione in serie A1.\nVenne chiamato ad allenare la squadra il gallese Leighton May, gi\u00e0 ex giocatore del club in serie B. Il Rugby Viadana vide l'ingresso del Gruppo Arix di Silvano Melegari come \"main sponsor\" che, da quel momento, non abbandoner\u00e0 pi\u00f9 il proprio legame col club.\nIn tre anni l'Arix Viadana fu in grado di riconquistare la serie A2 e di battersi con alterne vicende sia nei play-off sia nei \"play-out\", acquisendo carattere e dimensione di squadra matura. Dopo l'ultimo anno di Leighton, arriv\u00f2 ad allenare la squadra una bandiera del rugby viadanese: Gabriele Oselini, tecnico a livello giovanile. Il suo campionato non fu fortunato, nonostante la presenza in campo di atleti stranieri come Inoke Afeaki e Tana Umaga, forse un po\u2019 giovani ma destinati alla ribalta mondiale con e . Il Rugby Viadana aveva comunque consolidato la propria posizione in A2, senza per\u00f2 riuscire a raggiungere il professionismo. Venne ingaggiato per questo ruolo il colonnello Theodor R\u0103dulescu, gi\u00e0 allenatore della Nazionale rumena ai Mondiali in Sudafrica, \u201cguru\u201d della palla ovale nel proprio paese con riconoscimenti a livello europeo. R\u0103dulescu port\u00f2 lo spirito di disciplina e di abnegazione necessari per formare una vera squadra e, nei tre anni in cui oper\u00f2 a Viadana (dal 1995 al 1998) sfior\u00f2 la promozione in A1, ma soprattutto forgi\u00f2 un gruppo di atleti capace pochi anni dopo di fare il grande salto.\nNella stagione 1998-99 torn\u00f2 ad allenare il Viadana Franco Bernini, allenatore di successo e, puntualmente, l'Arix conquist\u00f2 la prima storica promozione in A1 alla fine di un campionato colmo di successi che la videro chiudere il girone alla pari con il .\nVale la pena di ricordare che alla sua prima stagione in A1 l'Arix strabili\u00f2 il rugby nazionale ponendosi come compagine rivelazione del torneo tanto da conquistare addirittura la Coppa Italia, e di arrivare alla semifinale scudetto contro l\u2019Rds Roma, poi Campione d'Italia. Durante questa stagione il Rugby Viadana si permise il lusso di battere tutte le grandi del rugby italiano, da a , da a Roma, ma soprattutto riuscendo a creare, assieme a Parma e Piacenza, un nuovo polo, un autorevole punto di riferimento per il rugby nazionale.\nGli anni 2000, lo scudetto e la parentesi Aironi Rugby.\nLa stagione 2000-01 conferm\u00f2 quanto aveva mostrato nell'anno precedente. Sempre sotto la guida di Franco Bernini, con un organico rinforzato (tra gli altri va citato il samoano Ali Koko) i giallo-neri si cimentarono per la prima volta con il rugby europeo in Shield Cup contro due squadre francesi: il e il . Lo stadio Zaffanella vide la squadra viadanese giocare alla pari con i pi\u00f9 quotati avversari. Ma ci fu anche il campionato a regalare ulteriori soddisfazioni: dopo la fine della stagione regolare con l'Arix al terzo posto, la semifinale scudetto venne giocata in gara doppia contro la . Non ci fu storia per un Viadana solido ma ancora inesperto e i veneti ebbero via libera per il loro nono scudetto.\nA Viadana per\u00f2 nessuno poteva immaginare che cosa sarebbe successo l'anno seguente con la riforma del campionato e la nascita del Super 10, \u00e9lite del rugby italiano. Ad affiancare Bernini venne chiamato come \"assistant coach\" il neozelandese Mac McCallion che si port\u00f2 appresso il preparatore atletico degli Auckland Blues Jeff Firehurst. Lo staff completato dall'altro preparatore atletico mantovano Massimo Zaghini, appront\u00f2 una compagine rinforzata da nuovi arrivi come l'apertura Raymond McDonald, la seconda linea Richard Denhardt e i centri Ryan Pickering e Feau'nati, nonch\u00e9 l'estremo sudafricano Casper Steyn. Con questi innesti, Viadana fu capace di conquistare due vittorie casalinghe in Shield Cup contro e ma soprattutto di concludere al primo posto in classifica la stagione regolare di Super 10. Poi nei play-off Viadana, alleggerito da qualsiasi pressione, riusc\u00ec a eliminare la Benetton Treviso in semifinale, memorabile la gara di ritorno a Viadana giocata davanti a 2 000 spettatori in cui i giallo-neri riuscirono a segnare le quattro mete necessarie per passare il turno. Poi la finalissima al Battaglini di Rovigo gremito da 7 000 spettatori e colorato di giallo-nero contro il . La gara alla fine vide prevalere proprio il Viadana di Bernini, capace di segnare due mete con Denhardt e Dolcetto e portare a casa il primo scudetto della storia del Viadana, il primo scudetto del Super 10, il primo scudetto vinto nella storia del rugby italiano da una cittadina non capoluogo di provincia.\nLa stagione successiva incominci\u00f2 con un nuovo allenatore sudafricano: Jerome Paarwater, con Bernini promosso a direttore tecnico, fu ancora una volta ricca di soddisfazione per l'Arix Viadana che affront\u00f2 per la prima volta l'\u00e9lite del rugby europeo in Heineken Cup contro avversari del calibro del , e . Il movimento rugbistico viadanese ottenne grandi riconoscimenti con queste sfide soprattutto sul piano dell'immagine e della visibilit\u00e0. Ci fu il tempo per conquistare nuovamente a met\u00e0 stagione la Coppa Italia ai danni del Calvisano nella cornice insolita della citt\u00e0 di Caltanissetta e di battersi ancora una volta in semifinale contro la Benetton che, battuta allo Zaffanella, si prese la rivincita con gli interessi nella gara di ritorno. \nNel 2007 una svolta fondamentale, non solo per il Rugby Viadana, ma per l'intero movimento italiano: la Banca Monte dei Paschi di Siena, la pi\u00f9 antica banca del mondo, diventa sponsor principale e d\u00e0 il nome al team. L'Arix dopo 17 anni passa il testimone a favore di una realt\u00e0 cos\u00ec importante e prestigiosa e gi\u00e0 largamente presente nelle sponsorizzazioni di sport ad alto livello, che ha deciso di allargarsi anche al rugby e nel rugby ha scelto Viadana. Il Montepaschi Viadana ha esordito conquistando il primo trofeo della stagione, la Supercoppa italiana, a sfavore del Benetton Treviso, campione d'Italia in carica. La stagione sportiva 2007-08 vede, per il secondo anno consecutivo, Jim Love alla guida dello staff tecnico giallo-nero. Allo Zaffanella, ma anche lontano dalle mura amiche, si gioca un rugby di matrice neozelandese predisposto alla costruzione e al gioco d\u2019attacco. Il \"rush finale\" \u00e8 per\u00f2 amaro e la semifinale al Monigo contro i padroni di casa di Treviso, viene persa nell\u2019ultima azione di gioco. L\u2019anno successivo il leoni giallo-neri \u201cruggiscono\u201d in Europa e sfiorano lo scudetto. In Challenge Cup vincono tre delle quattro sfide italo-francesi trasformando in vittorie le trasferte di Bayonne e Mont-de-Marsan, ma perdendo allo Zaffanella, ancora negli attimi finali, il passaggio del turno proprio contro la formazione basca. Un appuntamento con la storia mancato di un soffio, il passaggio del turno in European Challenge Cup, mai centrato da nessuna formazione italiana. La finale scudetto contro Treviso allo stadio Flaminio di Roma consegna il titolo ai bianco-verdi. Stesso copione l\u2019anno successivo anche se con interpreti diversi. Bernini, coach dello scudetto, torna a vestire i panni del capo allenatore con Moretti, Scotney e Zanichelli come assistenti. Al Plebiscito di Padova la partita \u00e8 tirata e combattuta, ma alla fine \u00e8 ancora il Benetton Treviso a spuntarla con il risultato di 16 a 12.\nNel 2010-11 la societ\u00e0 Rugby Viadana S.r.l. abbandona il campionato nazionale e confluisce con la prima squadra nella franchigia degli , per partecipare alla Celtic League al fianco del , proseguendo le attivit\u00e0 a livello giovanile e Juniores. La squadra, completamente professionistica, aveva il suo nucleo societario e sportivo nel Rugby Viadana ma collaborarono al progetto della \u201cfranchigia\u201d anche le maggiori societ\u00e0 delle province di Mantova e di Parma. L\u2019esperienza dur\u00f2 due anni. Al termine della stagione 2011-12, in data 6 aprile, la FIR decide di revocare la licenza al termine della stagione in corso per motivi economici. Inutili i successivi ricorsi, campeggiati dal presidente Silvano Melegari del gruppo Arix, da parte della \"franchise\" prima e del Rugby Viadana poi.\nIl presente, il ritorno al campionato nazionale e l'Associazione.\nNella stagione sportiva 2012-13 il Rugby Viadana torn\u00f2 a far parte del panorama nazionale iscrivendosi in Eccellenza, il massimo campionato italiano costituitosi dopo l'entrata di Aironi e Benetton in Celtic League, conservando il vecchio codice d'iscrizione FIR. Nonostante le polemiche e i vari scontri con la Federazione, causa della revoca del titolo sportivo in Pro12, il club ricostitu\u00ec la prima squadra riuscendo a mettere sotto contratto l\"'head coach\" Rowland Phillips e alcuni giocatori uscenti dalla franchigia quali: Antonio Denti, Roberto Santamaria, a cui saranno affidati i gradi di capitano, Giorgio Bronzini, Gilberto Pavan, Gabriel Pizarro e Kaine Robertson. La divisa da gioco targata Erre\u00e0 era: nera per gli incontri casalinghi e gialla per quelli in trasferta. Gi\u00e0 il 16 marzo 2013 si aggiudic\u00f2 una competizione nazionale sconfiggendo la nella finale del Trofeo Eccellenza, un nuovo torneo simile alla Coppa Italia gi\u00e0 precedentemente vinta tre volte dal club. Il 14 aprile dello stesso anno conquist\u00f2 i play-off dove dovette cede al nel doppio confronto, dopo aver dominato in vetta alla classifica per tutta la durata del campionato con 19 vittorie e sole 3 sconfitte e col numero 8 Gonzalo Padr\u00f3 \"metaman\" del campionato con 13 mete segnate. Questa fu l'ultima stagione di Silvano Melegari e del Gruppo Arix alla presidenza del club. Il ruolo di presidente venne affidato ad Antonio Zanichelli. La squadra riusc\u00ec comunque a raggiungere i play-off dove venne per\u00f2 sconfitta pesantemente coi punteggi di 19-30 e 14-65 dalla corazzata , che si aggiudicher\u00e0 poi il titolo di Campione d'Italia, complici anche problemi economici e societari, il \"forfait\" di alcuni importanti giocatori stranieri e qualche infortunio di troppo. Per quanto riguarda l'avventura in European Challenge Cup, vide il club protagonista di pesanti sconfitte casalinghe contro e , rispettivamente coi punteggi di 17-90 e 19-80. L'unico \"successo\" fu la partita pareggiata contro allo stadio Luigi Zaffanella con una meta allo scadere. Fu anche l'ultima apparizione a Viadana dopo 13 stagioni consecutive di Kaine Robertson, ala della Nazionale maggiore e giocatore diventato simbolo del club e beniamino dei tifosi giallo-neri.\nNell'estate 2014 fu attuato un cambiamento radicale mai visto nel contesto rugbistico viadanese. Una cordata capeggiata da Davide Tizzi salva il Rugby a Viadana e garantisce l'iscrizione all'Eccellenza 2014-15. Viene ripreso il vecchio logo storico del club e viene aggiunto \u201c1970\u201d (anno di nascita del Rugby Viadana) al nome, mantenendo inalterati i colori sociali. Viene cos\u00ec costituita la nuova Societ\u00e0 Sportiva Dilettantistica Rugby Viadana 1970, fondata per mantenere Viadana ai massimi livelli del panorama rugbistico nazionale. Con essa anche la nascita dell'Associazione omonima grazie alla quale, tifosi e no, possono partecipare e contribuire al sostegno delle societ\u00e0 di rugby del territorio, in particolare del Rugby Viadana 1970. Il presidente dell\u2019Associazione Rugby Viadana 1970 \u00e8 Gianni Fava. Nonostante un \"budget\" drasticamente ridotto rispetto agli anni precedenti, la Societ\u00e0 riesce ad allestire una squadra competitiva, che per\u00f2 fatica a raggiungere le semifinali scudetto nei due anni successivi, dove la panchina vede l'alternanza dei tecnici Regan Sue e Casper Steyn, quest'ultimo gi\u00e0 campione d'Italia nel 2001 con i colori del club, che riesce a conquistare per la seconda volta il Trofeo Eccellenza. Nel 2016 sulla panchina subentra Filippo Frati, allenatore d'esperienza in coppia con De Rossi sulle panchine de e , che riesce a raggiungere le semifinali, piazzandosi quarto in classifica generale. Dopo aver battuto all'andata, tra le mura amiche dello stadio Zaffanella il Calvisano col punteggio di 18-12, cede al ritorno la qualificazione per la finale scudetto col netto punteggio di 17-47. L'apertura argentina Brian Ormson \u00e8 il miglior marcatore del torneo con 221 segnati al termine della stagione regolare, mentre Ignacio Brex \u00e8 il \"metaman\" del campionato assieme a Matteo Minozzi, entrambi, con 13 mete marcate. Una magra consolazione la vittoria per la terza volta del Trofeo Eccellenza, ottenuta battendo in finale le per 27 a 20 al Ruffino Stadium Mario Lodigiani di Firenze. Nella stagione successiva \"Le Coq Sportif\" subentra come sponsor tecnico sulle divise ufficiali. La squadra non riesce a centrare l'obiettivo play-off, classificandosi in sesta posizione.\nLa compagine giallonera attraverser\u00e0 stagioni anonime sul finire della decade: l'assenza di sponsor danarosi e di prospettive vincenti creano indifferenza attorno alla squadra mettendo a dura prova e decimando la calda tifoseria giallonera. \nL'annata 2018/2019 vede il Rugby Viadana posizionarsi a met\u00e0 classifica: stagione ricca di nuovi inserimenti, soprattutto dal settore giovanile ma poverissima di emozioni e soddisfazioni. \nL'estate 2019 porta un'aria nuova sull'afosissima atmosfera dello Stadio Zaffanella: IM Exchange \u00e8 il nuovo sponsor. La societ\u00e0 argentina provvede subito a farsi conoscere tappezzando lo stadio con il proprio marchio e portando a Viadana diversi giocatori argentini e il nuovo coach Victor Jimenez. \nLa squadra fatica per\u00f2 a trovarsi e si trova ben presto a lottare per la salvezza. Nonostante ci\u00f2, il 5 gennaio 2020 riesce nell'impresa di battere la corazzata Rugby Calvisano pluricampione con il punteggio di 13-3.\nA fine stagione, chiusa anticipatamente con una salvezza non troppo tranquilla, a causa dello scoppio della pandemia di COVID-19, il club giallonero annuncia anticipatamente la fine della collaborazione con il main sponsor IM Exchange per cause non ancora note, nonch\u00e9 la risoluzione del contratto con V\u00edctor Jimenez. Nonostante ci\u00f2, ad inizio Giugno, viene annunciato un nuovo coach, sempre argentino: German Fernandez\nColori, simboli e tifoseria.\nI colori sociali del club sono da sempre il giallo ed il nero, colori delle fasce a strisce orizzontali dello stemma dei Gonzaga, Signori di Mantova, propri della Polisportiva Vitellianense Cebogas alla quale nacque in seno la prima formazione.\nIl simbolo del club \u00e8 il leone, collocato in nero al centro del logo societario: un leone rampante impugnante un pallone da rugby, rimandante al leone d'oro simbolo nello stemma e nella bandiera della citt\u00e0 di Viadana.\nLa tribuna ovest dello stadio Luigi Zaffanella ospita la tifoseria di casa pi\u00f9 calorosa, costituita dai cos\u00ec detti \"Micl\u00e0s\". Il motto, quasi mantra del club, \u00e8 l'espressione dialettale: \"\u201cMai mular\u201d\" (in italiano: \u00abMai mollare\u00bb).\nGiocatori di rilievo.\nDi seguito elencati i giocatori di maggiore rilievo internazionale che hanno vestito la maglia del club giallo-nero:"}
{"id": "1327892", "revid": "697352", "url": "https://it.wikipedia.org/wiki?curid=1327892", "title": "Chiesa di San Fortunato", "text": ""}
{"id": "1327903", "revid": "647919", "url": "https://it.wikipedia.org/wiki?curid=1327903", "title": "Il Vampiro nel folklore Europeo", "text": ""}
{"id": "1327911", "revid": "1452467", "url": "https://it.wikipedia.org/wiki?curid=1327911", "title": "Universit\u00e0 Europea di Roma", "text": "L'Universit\u00e0 Europea di Roma (UER) \u00e8 un'universit\u00e0 non statale legalmente riconosciuta, situata in via degli Aldobrandeschi 190 a Roma. L'ateneo ha iniziato la propria attivit\u00e0 nel 2005 ed \u00e8 parte di una rete internazionale di universit\u00e0 fondate dalla congregazione dei Legionari di Cristo con sedi in Italia, Cile, Messico e Spagna.\nStoria.\nUniversit\u00e0 Europea di Roma \u00e8 stata fondata dalla congregazione religiosa dei Legionari di Cristo e si inserisce nella tradizione delle istituzioni educative della Chiesa cattolica.\nStruttura.\nL'universit\u00e0 \u00e8 organizzata in unico dipartimento di scienze umane.\nLa biblioteca dell'ateneo, dedicata a Pio XII, custodisce documenti, pubblicazioni, banche dati e risorse elettroniche riguardanti le discipline insegnate presso Universit\u00e0 Europea di Roma e presso il pontificio ateneo Regina Apostolorum ed ospita collezioni, tra cui il patrimonio librario della Fondazione Alcide De Gasperi.\nIl 17 ottobre 2019 \u00e8 stata inaugurata la residenza universitaria UER.\nSport.\nDal 2019 l'universit\u00e0 ha il proprio gruppo sportivo denominato, \"Panthers\". Le attivit\u00e0 a cui partecipa sono calcio, calcio a 5, pallacanestro, pallavolo, rugby e scacchi.\nControversie.\nNel 2010 alcuni docenti dell'ateneo sono stati coinvolti in un'inchiesta della Procura della Repubblica di Bari, denominata \"Do ut des\", riguardante presunte irregolarit\u00e0 nei concorsi pubblici per professori ordinari. La stessa indagine, che complessivamente ha riguardato 35 docenti, ha visto coinvolti anche professori di altre universit\u00e0: l'Universit\u00e0 degli Studi di Bari Aldo Moro, l'Universit\u00e0 degli Studi di Sassari, l'Universit\u00e0 della Valle d'Aosta, l'Universit\u00e0 degli Studi di Milano-Bicocca, l'Universit\u00e0 degli Studi di Trento, l'Universit\u00e0 degli Studi Roma Tre e la Libera Universit\u00e0 Mediterranea."}
{"id": "1327922", "revid": "92719", "url": "https://it.wikipedia.org/wiki?curid=1327922", "title": "Balena con i denti", "text": ""}
{"id": "1327924", "revid": "1305772", "url": "https://it.wikipedia.org/wiki?curid=1327924", "title": "Blainville", "text": ""}
{"id": "1327927", "revid": "122999502", "url": "https://it.wikipedia.org/wiki?curid=1327927", "title": "Danny Huston", "text": "Biografia.\nFiglio del regista John Huston e dell'autrice Zoe Sallis, inizia la carriera sulle orme del padre come regista di un paio di film di scarso successo, tra cui \"Mr. North\" (1988), e di alcuni programmi televisivi, ma ben presto si dedica solo alla carriera di attore. Il suo esordio avviene nel 1995 in un piccolo ruolo in \"Via da Las Vegas\", film che vale l'Oscar a Nicolas Cage. Nel 2000 \u00e8 l'agente delle star Ivan Beckman nel film \"Ivansxtc\" di Bernard Rose, nel 2001 \u00e8 Kalman in \"Eden\", ma si fa notare nel 2003 interpretando Michael in \"21 grammi\". \nSuccessivamente recita in \"The Aviator\" (2004), di Martin Scorsese, \"The Constant Gardener - La cospirazione\" (2005), di Fernando Meirelles, \"Marie Antoinette\" (2006), di Sofia Coppola, \"I figli degli uomini\" (2006), di Alfonso Cuar\u00f3n, \"X-Men le origini - Wolverine\" (2009), di Gavin Hood, \"Fuori controllo\" (2010), di Martin Campbell e \"Wonder Woman\" (2017), di Patty Jenkins, dove interpreta il \"villain\" Erich Ludendorff, capo dell'esercito tedesco durante la prima guerra mondiale. Nel 2018 interpreta il cineasta Hal Roach nel film \"Stanlio &amp; Ollio\".\nDoppiatori italiani.\nNelle versioni in italiano dei suoi lavori, Danny Huston \u00e8 stato doppiato da:"}
{"id": "1327929", "revid": "76963", "url": "https://it.wikipedia.org/wiki?curid=1327929", "title": "Blake Heron", "text": "Dopo il divorzio dei suoi genitori, Blake si \u00e8 trasferito con sua madre ad Atlanta (Georgia), quindi a New York, poi a Burbank (California), dove Blake ha cominciato la sua carriera cinematografica.\nRuoli.\nAll'et\u00e0 di 13 anni ha fatto il suo debutto cinematografico nel film Disney \"Le avventure di Tom Sawyer e Huck Finn\" (1995), quindi ha preso parte alla serie televisiva \"Reality Check\". Quando la serie non prosegu\u00ec, Blake recit\u00f2 in diversi film realizzati sempre per il piccolo schermo, tra cui \"Trilogia del terrore II\" (1996). Nello stesso anno \u00e8 stato scelto per il ruolo di Marty Preston in \"Shiloh, un cucciolo per amico\". Tra il 1997 e il 1998 il telefilm \"Nick Freno\" ha rappresentato il suo ruolo pi\u00f9 importante per la giovane et\u00e0 che aveva allora: Heron interpretava il galante Jordan Wells.\nDopo essersi diplomato al liceo nel 2000, Blake si \u00e8 allontanato dai personaggi infantili per incarnarne di pi\u00f9 seri: nello stesso anno infatti \u00e8 un oscuro adolescente cospiratore sia in \"Blast\" che nel televisivo \"Truffa al liceo\". Dopo essere apparso in singoli episodi di serie televisive come \"Boston Public\" (2000), \"The Guardian\" e \"In tribunale con Lynn\" (2002), sempre nel 2002 Heron ha interpretato il ruolo di Galen Bungum nel film \"We Were Soldiers - Fino all'ultimo uomo\".\nL'8 settembre 2017 Heron \u00e8 stato trovato morto nella sua casa di Los Angeles all'et\u00e0 di 35 anni."}
{"id": "1327933", "revid": "1700659", "url": "https://it.wikipedia.org/wiki?curid=1327933", "title": "Matti Lehikoinen", "text": " In carriera ha vinto due prove di Coppa del mondo."}
{"id": "1327934", "revid": "438678", "url": "https://it.wikipedia.org/wiki?curid=1327934", "title": "Il tempo di decidere", "text": "Il tempo di decidere (\"Return to Paradise\") \u00e8 un film del 1998 diretto da Joseph Ruben, remake del film francese \"Forza maggiore\" (\"Force Majeure\") del 1989.\nTrama.\nDopo una vacanza in Malaysia, due amici statunitensi ripartono ignari del fatto che il loro terzo amico (un connazionale) \u00e8 stato arrestato per possesso di droga e rischia la condanna a morte. L'unica possibile salvezza per lui \u00e8 il ritorno dei due amici e la loro assunzione di responsabilit\u00e0. I due si ritrovano ad affrontare una scelta difficile: l'amicizia o la libert\u00e0? L'epilogo sar\u00e0 atroce, e infatti il terzo amico verr\u00e0 impiccato nonostante la spontanea consegna alle autorit\u00e0 giudiziarie malesi dei due amici, tornati dagli Stati Uniti con l'intento di liberarlo.\nAnalogie.\nIl tema trattato nel film \u00e8 stato affrontato in altre pellicole, come \"Fuga di mezzanotte\" di Alan Parker del 1978 e \"Bangkok, senza ritorno\" di Jonathan Kaplan del 1999."}
{"id": "1327939", "revid": "287204", "url": "https://it.wikipedia.org/wiki?curid=1327939", "title": "Materiali a cambiamento di fase per l'edilizia", "text": "I materiali a cambiamento di fase per l'edilizia (\"phase change material\" \u2013 PCM) sono materiali accumulatori di calore latente, che sfruttano il fenomeno della transizione di fase per assorbire i flussi energetici entranti, immagazzinando un'elevata quantit\u00e0 di energia e mantenendo costante la propria temperatura. \nI PCM sono solidi a temperatura ambiente ma quando questa sale e supera una certa soglia, che varia a seconda del materiale, essi si liquefanno accumulando calore (latente di liquefazione) che viene sottratto all'ambiente. Allo stesso modo, quando la temperatura scende, il materiale si solidifica e cede calore (latente di solidificazione).\nI PCM, inizialmente sviluppati dalla NASA, da alcuni anni sono in fase di studio e di sviluppo d'applicazione nell'architettura ecosostenibile, soprattutto nell'ambito del risparmio energetico. Risultati positivi si sono avuti nella sperimentazione di pannelli in cartongesso o in legno, intonaci, sistemi di facciata vetrati o in plexiglas, isolanti termici, impianti di riscaldamento e di raffrescamento passivo, collettori solari e scambiatori di calore.\nQuesti materiali termoregolanti rappresentano una soluzione tecnologica innovativa nella progettazione di edifici, perch\u00e9 sono un interessante sistema per smussare le fluttuazioni giornaliere della temperatura ambiente attraverso la riduzione dei picchi di temperatura interna, e quindi dei consumi energetici necessari alla climatizzazione degli ambienti.\nI requisiti che un PCM dovrebbe possedere per poter essere impiegato in edilizia sono:\nAttualmente i PCM pi\u00f9 sperimentati in edilizia, perch\u00e9 rispondono a queste caratteristiche, sono i compositi organici paraffinici e idrocarburi ottenibili come sottoprodotti della raffinazione del petrolio o per polimerizzazione, e alcuni inorganici come sali idrati. I sistemi di contenimento utilizzati sono il macro e micro incapsulamento e l'immersione in matrici porose."}
{"id": "1327945", "revid": "45891", "url": "https://it.wikipedia.org/wiki?curid=1327945", "title": "Pirates Bay", "text": ""}
{"id": "1327946", "revid": "767487", "url": "https://it.wikipedia.org/wiki?curid=1327946", "title": "Forza maggiore (film 1989)", "text": "Forza maggiore (\"Force majeure\") \u00e8 un film del 1989 diretto da Pierre Jolivet."}
{"id": "1327947", "revid": "125496022", "url": "https://it.wikipedia.org/wiki?curid=1327947", "title": "SOS Tata", "text": "SOS Tata \u00e8 un reality show italiano in onda per la prima volta in Italia nell'autunno 2005 in onda su LA7, Fox Life, con repliche sul La7d. Si ispira al format originale americano \"Nanny 911\", arrivato all'ottava edizione, quest'ultima in onda dal 30 novembre\u00a02012.\nIl programma.\nIl programma \u00e8 andato in onda per la prima volta in Italia, come versione locale del format \"Nanny 911\", nell'autunno del 2005 sull'emittente satellitare Fox Life, facente parte dell'offerta della piattaforma Sky. Quasi contemporaneamente LA7, emittente televisiva nazionale privata, ha trasmesso il programma in prima serata.\nIl reality \u00e8 stato prodotto per 8 edizioni, l'ultima delle quali trasmessa nell'autunno del 2012 su Fox Life, LA7d e LA7.\nIl programma ha avuto un buon seguito e buoni dati di ascolto, tanto che ne sono stati tratti anche diversi libri che, come il format stesso, trattano l'argomento dell'educazione dei bambini. Questi testi sono stati scritti da alcune delle tate protagoniste della trasmissione.\nIl 24 agosto 2011 SOS Tata segna il suo record d'ascolti, su LA7, pari all'8,49% di share medio.\nFormat televisivo.\nIl programma intende aiutare genitori, con figli di et\u00e0 compresa tra 2 e 13 anni, da cui non riescono a farsi rispettare e a cui non riescono a dare un'adeguata educazione.\nIn ogni puntata, le tre tate protagoniste ricevono una chiamata dai genitori \"disperati\" (quando essa arriva le tate, alla loro sede operativa, interrompono le attivit\u00e0 che normalmente svolgono con i bambini e si radunano), che richiedono il loro intervento tramite un videomessaggio in cui uno dei genitori parla illustrando le problematiche della famiglia. Le tate discutono quindi tra di loro per decidere chi sia la pi\u00f9 adatta a gestire la situazione della famiglia in questione, in base alla loro esperienza e al loro carattere.\nLa tata si reca, solitamente con mezzi di trasporto singolari, a casa della famiglia, dove rimane per una settimana. Nei primi due giorni la tata si limita a osservare ed annotare i comportamenti della famiglia, restando in disparte e dicendo di fare finta che lei non ci sia, per capire quali provvedimenti adottare. La sera del secondo giorno la tata convoca i genitori per una riunione in cui spiega loro le principali problematiche riscontrate; a partire dal terzo giorno fissa delle regole scritte sia per i figli che per i genitori ed inizia ad intervenire per correggere in tempo reale i comportamenti sbagliati e riportare la pace nella famiglia. Alla fine, prima di andarsene, lascia una lettera di ringraziamenti e di consigli, in genere molto commovente, che la famiglia deve leggere solo dopo che la tata \u00e8 andata via.\nLe novit\u00e0 della quarta edizione.\nA partire dalla quarta edizione 2008 il format del programma \u00e8 stato leggermente rinnovato: vengono analizzati anche casi di famiglie non \"tradizionali\", ad esempio nuclei famigliari con in casa altri parenti oltre ai genitori, famiglie con figli di coppie separate che vivono insieme oppure famiglie con due genitori dello stesso sesso. Il programma entra cos\u00ec a contatto con la realt\u00e0 attuale delle \"famiglie allargate\", con tutti i problemi che ne possono derivare. Inoltre da questa edizione viene introdotta anche \"la prova di met\u00e0 settimana\", una prova decisa dalla tata (che non vi prende parte e la osserva tramite telecamere e monitor in un furgone attrezzato) a cui viene sottoposto il genitore ritenuto pi\u00f9 in difficolt\u00e0, a cui viene fatta svolgere una particolare attivit\u00e0 insieme ai figli: tale prova viene usata per stabilire se la madre o il padre in questione riescano a gestire adeguatamente una situazione particolare che, prima dell'intervento della tata e dei consigli da lei dati, sarebbe stata sostanzialmente ingestibile o impensabile.\nCritiche.\nIl 23 settembre 2013 il quotidiano nazionale \"La Stampa\" ha riportato la notizia che l'Associazione Culturale Pediatri, insieme ad altre associazioni, in una lettera aperta ha chiesto all'allora Garante per la protezione dell'infanzia e dell'adolescenza, Vincenzo Spadafora, di intervenire contro l'esposizione dei minori nei reality show, facendo riferimento in particolare alla puntata di sabato 14 settembre in onda su LA7. Nella trasmissione, un bimbo di appena 12 mesi in evidente stato di stress emotivo veniva ripreso da una telecamera e mostrato ai telespettatori. L'associazione ritiene che trasmettere le immagini di un bambino terrorizzato a milioni di telespettatori sia una violazione della dignit\u00e0 e dei diritti del bambino. L'associazione esprime inoltre il proprio dissenso riguardo al metodo di far addormentare i bambini da soli attraverso l'estinzione graduale del pianto. Precisa poi che numerosi studi scientifici hanno dimostrato, sulla base della fisiologia dell'essere umano, che uno dei bisogni fondamentali del bambino sono proprio le cure di tipo prossimale da parte dei genitori o degli adulti che se ne prendono cura. La pretesa che un bambino piccolo si addormenti da solo e dorma tutta la notte senza aver bisogno dei genitori non soltanto \u00e8 irrealistica e contraria alla fisiologia umana ma potenzialmente dannosa. Tale metodo pu\u00f2 infatti compromettere il rapporto di fiducia tra il bambino e gli adulti e quindi interferire con lo sviluppo di una sana relazione genitori-figli, oltre ad interferire negativamente, nel caso del bambino pi\u00f9 piccolo, con l'allattamento al seno. Peraltro, ad oltre sette anni dalla messa in onda della puntata, non risultano provvedimenti sanzionatori.\nSpin-off.\nNel 2021 \u00e8 stato prodotto uno spin-off chiamato Supernanny, in onda tutte le domeniche sul canale Nove."}
{"id": "1327948", "revid": "77639", "url": "https://it.wikipedia.org/wiki?curid=1327948", "title": "SOS tata", "text": ""}
{"id": "1327961", "revid": "12222", "url": "https://it.wikipedia.org/wiki?curid=1327961", "title": "Summer kiwi", "text": ""}
{"id": "1327979", "revid": "2033069", "url": "https://it.wikipedia.org/wiki?curid=1327979", "title": "A proposito di Brian", "text": "A proposito di Brian (\"What About Brian\") \u00e8 una serie televisiva creata da Dana Stevens e coprodotta da Bad Robot Productions di J.J. Abrams e da Touchstone Television.\nLa serie, andata in onda negli Stati Uniti dal 16 aprile 2006, al 26 marzo 2007 sulla ABC, e in Italia trasmessa in anteprima dal canale satellitare Fox Life e in chiaro da Rai 2 dal 2 giugno 2008, \u00e8 stata cancellata nel maggio 2007, dopo due stagioni e 24 episodi.\nPartito molto bene oltreoceano, la serie nei primi episodi aveva ottenuto uno share del 14%, confermandosi lo show pi\u00f9 visto nella fascia d'et\u00e0 tra i 18/49 anni, prospettive ottime per la rete che, visto il successo dell'ultimo episodio della prima stagione - vista da 3,3 milioni di persone - decise per la seconda stagione di aggiungere puntate extra.\nNonostante il tanto clamore i fan non hanno mai potuto assistere al finale della serie perch\u00e9 il 25\u00ba episodio, scritto e pronto per la messa in onda, non fu mai girato.\nLa serie, presentata al Telefilm Festival 2006, ha come sigla di apertura la canzone dei Low Stars \"Calling All Friend\". Il brano \u00e8 ispirato alla canzone dei Led Zeppelin, \"Hey hey, what I can do\".\nLa serie segna l'esordio in una serie americana di Raoul Bova.\nIn Spagna il titolo della serie \u00e8 diventato \"Que Hacemos con Brian\" (\"Che facciamo con Brian?\").\nTrama.\nTutti gli amici di Brian hanno trovato l'anima gemella: Nicole ed Angelo si sono appena sposati, Dave e Deena lo sono da tempo, mentre Marjorje e Adam si sono appena fidanzati. L'unico scapolo della compagnia \u00e8 proprio Brian, il quale, alla soglia dei 32 anni, inizia a chiedersi se trover\u00e0 mai la donna della sua vita, o meglio si domanda perch\u00e9 \u00e8 cos\u00ec difficile trovarla. Un motivo, forse, c'\u00e8: si \u00e8 invaghito della compagna del suo migliore amico..."}
{"id": "1327981", "revid": "123983404", "url": "https://it.wikipedia.org/wiki?curid=1327981", "title": "Rahul Gandhi", "text": "Biografia.\nDiscende dalla famiglia Nehru-Gandhi, una delle famiglie pi\u00f9 importanti dell'India: sia suo bisnonno Jawaharlal Nehru, sia sua nonna Indira Gandhi, sia suo padre Rajiv Gandhi hanno ricoperto la carica di primo ministro e sua madre Sonia Gandhi \u00e8 attualmente presidente del Partito del Congresso indiano.\nHa studiato alla St.Columba's School di Delhi, alla Doon School (nello Stato dell'Uttarakhand), al St Stephen's College di Delhi e in diverse universit\u00e0 statunitensi e inglesi, a volte sotto falso nome per motivi di sicurezza.\nTornato in India nel 2002, \u00e8 entrato ufficialmente in politica nel 2004 candidandosi per il Partito del Congresso nello Stato dell'Uttar Pradesh e riuscendo a farsi eleggere anche grazie alla campagna elettorale condotta dalla sorella Priyanka Gandhi, da molti considerata in India pi\u00f9 abile e carismatica del fratello. \nNel settembre del 2007 Rahul \u00e8 stato nominato segretario generale dell'All Indian Congress Committee, carica che avrebbe potuto portarlo alla guida del Paese nel caso in cui il Partito del Congresso avesse vinto le ultime elezioni."}
{"id": "1327985", "revid": "339392", "url": "https://it.wikipedia.org/wiki?curid=1327985", "title": "Bernard de Launay", "text": ""}
{"id": "1328001", "revid": "124276893", "url": "https://it.wikipedia.org/wiki?curid=1328001", "title": "Speciale TG1", "text": "Speciale TG1 \u00e8 un rotocalco televisivo prodotto dal TG1.\nIl programma.\nCome \"TV7\", \"Speciale TG1\" approfondisce le notizie di: cronaca, sport, esteri, cultura e spettacoli, musica, politica, cinema, medicina, economia. La prima puntata and\u00f2 in onda sabato 8 maggio 1976 in occasione del terremoto del Friuli, avvenuto due giorni prima. Il motivo musicale che accompagna la sigla \u00e8 \"Sinfonia per un addio\" dei Rond\u00f2 Veneziano, in uso dal settembre 1982, anche se con vari riarrangiamenti: tra essi due in chiave elettronica (uno dal dicembre 1987 al dicembre 1998 e l'altro, in uso dal 30 giugno 2002). Dal 9 gennaio 1999 al 25 maggio 2002 il programma divenne \"Serata TG1\" (fra i cui conduttori vi era anche Lamberto Sposini), per poi tornare al nome storico a partire dal 30 giugno 2002. Attualmente, la collocazione fissa del programma \u00e8 nella seconda serata della domenica.\nPuntate speciali.\nIn occasione di avvenimenti particolarmente rilevanti vengono realizzate delle puntate speciali della trasmissione con giornalisti del TG1, ospiti e inviati in collegamento da diverse sedi. Le puntate speciali vengono registrate nello studio di \"Unomattina\" e in alcuni casi anche quello di \"Porta a Porta\".\nI conduttori della rubrica.\nTra i conduttori di \"Speciale TG1\" ricordiamo:"}
{"id": "1328004", "revid": "729019", "url": "https://it.wikipedia.org/wiki?curid=1328004", "title": "Giorgio Lodron", "text": "Biografia.\nGiorgio Lodron, figlio primogenito di Paride Lodron il \u201cGrande\u201d e Lucia Nogarola, nacque a Lodrone di Storo nel 1400. Spos\u00f2 in prime nozze Zelmira Martinengo ed in seconde nozze Giovanna Avogadro. Prosegu\u00ec con il fratello Pietro Lodron la politica espansionistica del padre dal quale eredit\u00f2 Castel Lodrone, Castel Romano, la giurisdizione di Valvestino ed altri numerosi feudi. Fu il capostipite dei Lodron del ramo di Castel Lodron.\nAlleato della Repubblica di Venezia ricevette da questa, nel 1441, assieme al fratello Pietro, il feudo di Cimbergo, Bagolino e il villaggio di Muslone a Gargnano oltre ad altri beni di minor consistenza.\nNel 1452, Giorgio ed il fratello Pietro (circa 1400 + circa 1486), si unirono al corteo dell'imperatore Federico III, diretto a Roma. Per la fedelt\u00e0 dimostrata, ottennero l'ambito diploma di Conti del Sacro Romano Impero ed il diritto a battere moneta.\nTra il 1452 e il 1457, Giorgio fu Vicario e Capitano delle Giudicarie per ordine del vescovo di Trento e fu il promotore della tentata riconquista del villaggio di Droane in Valvestino conteso al Comune di Tignale.\nGiorgio Lodron, nel 1453, al comando di mille soldati mantovani e al servizio di Venezia, prese parte alla battaglia di Breno.\nNel febbraio 1456 Giorgio ed il fratello Pietro (circa 1400 - circa 1486), sobillati da Giorgio Hack, vescovo di Trento, con un colpo di mano s'impadroniscono dei castelli di Giovanni Castelbarco: il castello di Castelnuovo di Noarna, il castello di Castellano, il castello di Castelcorno ed il castello di Nomi. Come da accordi con il vescovo di Trento, i due fratelli Lodron tennero per s\u00e9 i feudi di Castelnuovo e di Castellano, per i quali ricevettero investitura nell'aprile 1456 nel Castello del Buonconsiglio, consegnando al vescovo i feudi di Castelcorno e di Nomi; Castel Corno non rimase a lungo in potere del principe vescovo, nel 1499 fu infatti conquistato dai von Liechtenstein. \nSuccessivamente i due feudi lagarini assieme a Castel Romano nelle Giudicarie sono di propriet\u00e0 del solo Pietro Lodron e poi dei suoi discendenti.\nGiorgio Lodron mor\u00ec nel 1461."}
{"id": "1328005", "revid": "466539", "url": "https://it.wikipedia.org/wiki?curid=1328005", "title": "Stati post-sovietici", "text": "Gli Stati post-sovietici o ex Repubbliche sovietiche, sono le nazioni indipendenti nate dopo la dissoluzione dell'Unione Sovietica nel 1991.\nStati post-sovietici.\nGli stati appartenuti all'Unione Sovietica sono 15. Di seguito la lista degli stati post-sovietici con le informazioni principali.\nInoltre, ci sono altri stati \"de facto\" indipendenti, ma non riconosciuti internazionalmente.\nRaggruppamenti geografici.\nGli stati post-sovietici possono essere suddivisi in 5 raggruppamenti geografici in base alle caratteristiche territoriali e culturali che li accomunano.\nRussia.\nLo Stato fondamentale dell'Unione Sovietica attorno al quale sono andate ad unirsi anche le altre repubbliche socialiste.\nAsia Centrale.\nL'Asia Centrale dell'Unione Sovietica \u00e8 quella zona formata dagli stati:\nTranscaucasia.\nLa Transcaucasia \u00e8 una regione geografica del Caucaso meridionale vicina alla Turchia costituita dagli stati:\nEuropa Orientale.\nL'Europa Orientale \u00e8 la regione orientale dell'Europa delimitata ad est dagli Urali e facente completamente parte del continente europeo. La regione \u00e8 composta dagli stati:\nPaesi baltici.\nI Paesi baltici vennero governati dalla Confederazione Polacco-Lituana, dal Granducato di Lituania, dall'Ordine Teutonico, dalla Danimarca, dalla Polonia e dalla Svezia per lunghi periodi della loro storia prima di essere incorporati nella Russia Imperiale nel XVIII secolo. Le Repubbliche baltiche divenute indipendenti al termine della prima guerra mondiale, subirono nuovamente una occupazione straniera da parte dell'Unione Sovietica, iniziata nel 1940, che non fu mai riconosciuta dagli Usa e dalla maggior parte degli stati occidentali, ad eccezione della Finlandia e della Svezia.\nI Paesi baltici convenzionalmente non sono tutti quelli che si affacciano sul Mar Baltico, ma solo:\nEconomia.\nDopo il collasso dell'Unione Sovietica, gran parte delle ex repubbliche sovietiche adottarono il capitalismo come nuovo sistema economico. I collegamenti economici tra le repubbliche vennero rotti, il prodotto interno lordo in tutti gli ex stati sovietici (eccetto quelli baltici, che erano occupati) croll\u00f2 di circa il 40% nel 1991. Fu pesante anche l'effetto dell'inflazione. Nel 2004, solo i Paesi baltici, l'Armenia, la Bielorussia e il Kazakistan avevano raggiunto un livello del PIL maggiore di quello del 1991. Nella stessa Russia il fallimento del capitalismo inteso per migliorare la qualit\u00e0 della vita culmin\u00f2 nella crisi economica del 1998, che fu seguita da un ritorno della politica economica interventista del governo.\nProdotto interno lordo (PIL) al 2017.\nLe cifre sono riportate in miliardi di dollari americani.\nOrganizzazioni internazionali.\nOrganizzazioni di soli Stati post-sovietici.\nComunit\u00e0 degli Stati Indipendenti (CSI).\nLa Comunit\u00e0 degli Stati Indipendenti \u00e8 formata da 9 dei 15 stati post-sovietici sono infatti escluse, per loro volont\u00e0, Estonia Lituania e Lettonia mentre Turkmenistan, Ucraina e Georgia si sono ritirate dopo aver aderito. Alcuni credono che questa organizzazione sia stata creata per \"permettere un divorzio civile\" tra le repubbliche, ma i suoi membri hanno da allora firmato un documento che promuove una cooperazione pi\u00f9 stretta.\nOrganizzazione del trattato di sicurezza collettiva (CSTO).\nl'Organizzazione del Trattato di Sicurezza Collettiva \u00e8 composta da 7 dei 9 membri della CSI, sono escluse Georgia, Azerbaigian e Uzbekistan. L'organizzazione si occupa della difesa reciproca tra i vari stati costituenti. L'organizzazione, pur se fondata da Stati dell'ex Unione delle Repubbliche Socialistiche Sovietiche \u00e8 aperta all'adesione di altri Stati, gode dello status di osservatore all'Assemblea Generale delle Nazioni Unite e ha concluso un accordo di cooperazione nel mantenimento della pace con l'Organizzazione delle Nazioni Unite.\nComunit\u00e0 Economica Euroasiatica (EURASEC).\nLa Comunit\u00e0 Economica Eurasiatica fu istituita da Russia, Bielorussia, Kazakistan, Kirghizistan e Tagikistan. L'Ucraina la Moldavia e l'Armenia hanno lo status di osservatori nella comunit\u00e0, anche se l'Ucraina ha dichiarato di non voler diventare uno Stato membro. Dato che uno dei prerequisiti per la piena partecipazione \u00e8 l'avere i propri confini nazionali in comune con la comunit\u00e0, la Moldavia quindi non pu\u00f2 prendere parte all'organizzazione. Nell'ottobre 2005 l'Uzbekistan chiese di poter partecipare alla comunit\u00e0, quando inizi\u00f2 il processo di unione della CACO e della Comunit\u00e0 Economica Euroasiatica. Il 25 gennaio 2006 si un\u00ec all'organizzazione.\nUnione statale di Russia e Bielorussia.\nL'Unione statale di Russia e Bielorussia fu fondata originariamente il 2 aprile 1996, con il nome di \"Comunit\u00e0 di Russia e Bielorussia\", prima di venire ulteriormente rafforzata il 3 aprile 1997. L'input alla fondazione fu dato dal Presidente della Bielorussia Aljaksandr Luka\u0161\u0117nka. Sulla carta, l'Unione di Russia e Bielorussia intende perseguire una maggiore integrazione, oltre il traguardo della cooperazione, includendo l'introduzione del rublo russo come valuta comune. \nOrganizzazioni con partecipazioni Stati post-sovietici.\nONU.\nL'Organizzazione delle Nazioni Unite coinvolge tutti gli Stati post-sovietici.\nUE.\nL'Unione Europea coinvolge dal 1\u00ba maggio 2004 le tre repubbliche baltiche Estonia, Lettonia e Lituania.\nNATO.\nLa NATO coinvolge dal 29 marzo 2004 le tre repubbliche baltiche Estonia, Lettonia e Lituania; inoltre, Georgia e Ucraina ne sono osservatori.\nGUAM.\nGUAM Organizzazione per la Democrazia e lo Sviluppo Economico \u00e8 un'organizzazione regionale del 2001, i cui membri effettivi sono quattro paesi post-sovietici: Georgia, Ucraina, Azerbaigian e Moldavia. Sono Stati osservatori Turchia e Lettonia.\nOrganizzazione della Cooperazione economica.\nL'Organizzazione di Cooperazione Economica fu fondata in origine nel 1985 da Turchia, Iran e Pakistan, ma nel 1992 l'organizzazione si espanse per includere l'Afghanistan e le sei repubbliche musulmane ex-sovietiche: Azerbaigian, Kazakistan, Kirghizistan, Tagikistan, Turkmenistan e Uzbekistan.\nComunit\u00e0 di Scelta Democratica (CDC).\nLa Comunit\u00e0 di Scelta Democratica fu istituita nel dicembre 2005 su proposta di Ucraina e Georgia e conta sei Stati membri post-sovietici (Ucraina, Georgia, Moldavia ed i tre Paesi baltici: Estonia, Lettonia e Lituania), oltre a tre altre nazioni dell'Europa orientale: Slovenia, Romania e Repubblica di Macedonia. Come il GUAM prima di esso, questo forum ha lo scopo di contrastare l'influenza russa nella regione. Questo \u00e8 l'unico forum internazionale centrato nello spazio post-sovietico al quale partecipano anche le repubbliche baltiche. In aggiunta, gli altri tre stati dell'organizzazione sono tutti membri del GUAM. Il suo principale obiettivo \u00e8 la promozione della democrazia, dei diritti dell'uomo e dello Stato di diritto, contrastando l'ingerenza russa ove si verifichi.\nOrganizzazione della Cooperazione di Shanghai (SCO).\nL'Organizzazione della Cooperazione di Shanghai \u00e8 composta dalla Cina e da cinque stati post-sovietici: Russia, Kazakistan, Kirghizistan, Tagikistan e Uzbekistan. L'organizzazione \u00e8 stata fondata nel 2001, anche se il suo predecessore, il gruppo Shanghai Cinque, \u00e8 esistita sin dal 1996. Lo scopo dell'organizzazione \u00e8 principalmente in materia di cooperazione economica e di sicurezza.\nAltre organizzazioni regionali.\nGli stati post-sovietici sono anche membri delle seguenti organizzazioni nelle regioni dei Balcani e del Mar Nero:\nLibert\u00e0 di stampa.\nRiguardo alle libert\u00e0 politiche all'interno delle ex repubbliche sovietiche, i Paesi sono divisi come segue:\nIn modo simile, il Worldwide Press Freedom Index, pubblicato da Reporters Without Borders, ha registrato nel 2016, 179 paesi secondo la libert\u00e0 di stampa:\n\u00c8 stato notato che diversi stati post-sovietici non hanno cambiato leadership a partire dalla loro indipendenza, come Islom Karimov in Uzbekistan e Nursultan Nazarbaev in Kazakistan. Tutti questi avevano in origine mandati a termine, ma attraverso decreti o referendum prolungarono la loro permanenza in carica (una pratica seguita anche dal Presidente della Bielorussia Aljaksandr Luka\u0161\u0117nka). Askar Akaev del Kirghizistan ha, in modo simile, svolto la carica di Presidente a partire dall'indipendenza della nazione finch\u00e9 \u00e8 stato obbligato a dimettersi a seguito della rivoluzione del 2005. Saparmyrat Ny\u00fdazow in Turkmenistan ha governato dall'indipendenza fino alla morte nel 2006, creando un culto della personalit\u00e0 intorno a se stesso.\nIl problema della successione dinastica \u00e8 stato un altro elemento che ha affetto le politiche di alcuni stati post-sovietici, con Ilham Aliyev che \u00e8 divenuto Presidente dell'Azerbaigian dopo la morte del padre Heydar Aliyev, e teorie sui figli di alcuni leader dell'Asia centrale che sono stati scelti per la successione. La partecipazione del figlio e della figlia di Akayev nelle elezioni parlamentari kirghize del 2005 ha suscitato paure di successione dinastica, e potrebbe aver contribuito al clima anti-Akayev che ha portato al suo rovesciamento.\nInsorgenze politiche.\nRivoluzioni colorate.\nDal 2003 in alcuni stati post-sovietici si verificarono, dopo elezioni fortemente contestate, alcune pacifiche \"rivoluzioni colorate\":\nProblemi con le popolazioni russe.\nIn Bielorussia, Kazakistan e Kirghizistan \u00e8 stata mantenuta la lingua russa come lingua ufficiale, ma negli altri stati post-sovietici questa ha perso il suo status dopo la fine dell'Unione Sovietica. Nei Paesi baltici i russi locali sono considerati come \"occupanti\", questo in risposta alla pesante occupazione sovietica subita per quasi cinquant'anni e la forzata russificazione nel passato che ha aumentato il nazionalismo in questi stati. Non volendo imparare le lingue locali, agli slavi \u00e8 stata negata la cittadinanza automatica dopo la dissoluzione dell'Unione Sovietica.\nConflitti separatisti.\nGli stati post-sovietici hanno avuto a che fare con desideri separatisti dei territori con differenti caratteristiche etniche o religiose, diverse da quelle della maggioranza della popolazione dello Stato. Le nazioni in cui sono insorte delle regioni separatiste sono:\nAzerbaigian.\nDal 20 febbraio 1992 al 16 maggio 1994 l'Azerbaigian ha combattuto la guerra del Nagorno Karabakh (oggi Repubblica dell'Artsakh) culminata con l'Accordo di Bi\u0161kek che ha reso \"de facto\" la regione uno stato indipendente. Le tensioni sono rimaste comunque alte e tra il 2 e il 5 aprile 2016 si \u00e8 consumata la guerra dei quattro giorni, il cui termine \u00e8 giunto con un accordo di cessate-il-fuoco mediato dalla Russia con l'appoggio degli Stati Uniti. Nel 1993 La Repubblica Autonoma Talysh-Mughan \u00e8 stata velocemente abbattuta dopo l'ascesa di Heydar Aliyev. Il suo leader, il colonnello Alakram Alekper Gumbatov fu arrestato; la regione \u00e8 oggi integrata nell'Azerbaigian, ma \u00e8 divisa in rajoni separati e non ha autonomia. Anche la Repubblica Autonoma di Nax\u00e7\u0131van, exclave azera, ha cercato di ottenere una maggiore autonomia che le \u00e8 stata concessa.\nCecenia.\nLa Cecenia dopo la dissoluzione dell'Unione Sovietica si sollev\u00f2 per cercare di ottenere una maggiore autonomia e successivamente l'indipendenza politica: la Federazione Russa dovette affrontare i separatisti nella prima guerra cecena, combattuta tra Russia e Cecenia dal 1994 al 1996 che termin\u00f2 con la dichiarazione d'indipendenza la nascita della Repubblica cecena di Ichkeria cui segu\u00ec un secondo conflitto nel 1999 in territorio ceceno dall'esercito della Federazione russa, per riottenere il controllo dei territori conquistati dai separatisti ceceni che termin\u00f2 col ripristino del governo federale russo nel 2005 e la fine delle ostilit\u00e0 nel 2009.\nGeorgia.\nLa Georgia ha dovuto affrontare la guerra civile georgiana causate dalle tentazioni separatiste dell'Abcasia e dell'Ossezia del Sud. Tra il 5 gennaio 1991 e il 24 giugno 1992 venne combattuta la prima guerra in Ossezia del Sud dopo che la Georgia accett\u00f2 in cessate il fuoco imposto dalla Russia, poi tra il 7 e il 16 agosto 2008 si \u00e8 svolta la Seconda guerra in Ossezia del Sud che ha reso lo stato indipendente \"de facto.\" Dal 1991 fino al 1993 la Georgia ha dovuto combattere anche la guerra georgiano-abcasa che ha portato all'indipendenza \"de facto\" dell'Abcasia. La Georgia ha anche ospitato una delle rivoluzioni colorate, la Rivoluzione rosa, che ha portato alla caduta di Eduard Shevardnadze e una crisi in Agiaria che \u00e8 stata risolta approvando un aumento della sua autonomia.\nMoldavia.\nLa Moldavia ha dovuto combattere dal 2 marzo al 21 luglio del 1992 la guerra di Transnistria. \u00c8 stata una guerra su scala limitata scoppiata nel 1992 che si \u00e8 conclusa con l'indipendenza \"de facto\" della regione della Transnistria. Nel 1994 anche la regione della Gagauzia ha richiesto ed ottenuto una maggiore autonomia, pur rimanendo fedele allo stato moldavo.\nTagikistan.\nTra il marzo del 1992 al 27 giugno 1997 guerra civile in Tagikistan fece s\u00ec che Garm e Regione Autonoma di Gorno-Badach\u0161an riuscissero ad ottenere una maggiore autonomia.\nUcraina.\nIl 21 novembre 2013, dopo le proteste dell'Euromaidan, sono insorte diverse regioni separatiste filorusse. Dal 23 febbraio al 19 marzo 2014 \u00e8 scoppiata una crisi nella penisola della Crimea, la cui popolazione \u00e8 per maggioranza di etnia russa, che ha portato alla separazione della penisola dal resto dell'Ucraina con la costituzione della Repubblica autonoma di Crimea entrata a far parte poco dopo della Federazione Russa. Il 6 aprile 2014 \u00e8 scoppiata la guerra dell'Ucraina orientale quando alcuni manifestanti armati, si sono impadroniti di alcuni palazzi governativi delle regioni di Donec'k, Luhans'k e Charkiv proclamando l'indipendenza della Repubblica Popolare di Doneck e della Repubblica Popolare di Lugansk, poi federate nella Nuova Russia il 24 maggio 2014 fino al suo scioglimento avvenuto il 20 maggio 2015."}
{"id": "1328008", "revid": "199795", "url": "https://it.wikipedia.org/wiki?curid=1328008", "title": "Ex repubbliche sovietiche", "text": ""}
{"id": "1328010", "revid": "125100276", "url": "https://it.wikipedia.org/wiki?curid=1328010", "title": "Salmson", "text": "La Soci\u00e9t\u00e9 des moteurs Salmson, o pi\u00f9 semplicemente Salmson, era un'azienda operante nel settore meccanico fondata dall'imprenditore francese \u00c9mile Salmson nel 1890.\nInizialmente si concentr\u00f2 nella produzione di pompe idrauliche, quindi, dai primissimi anni del Novecento, si dedic\u00f2 anche alla costruzione di motori aeronautici radiali, principalmente durante la prima guerra mondiale. Successivamente divenne una casa automobilistica, attiva dal 1922 al 1957, attivit\u00e0 produttiva con la quale \u00e8 pi\u00f9 nota.\nIl marchio sopravvive attualmente in un'affermata azienda che opera nel settore delle pompe idrauliche.\nStoria.\nPompe idrauliche.\nLa \"\u00c9mile Salmson Ing.\" nacque come produttrice di pompe idrauliche, compressori ad aria e macchinari a vapore, con sede a Boulogne-Billancourt, vicino a Parigi. Artefice della nascita di questa nuova azienda fu appunto \u00c9mile Salmson, nato nel 1859 e ultimo discendente di una nota famiglia di artisti dalle cui tradizioni professionali evidentemente si distacc\u00f2. Ben presto la Salmson riusc\u00ec a costruirsi un'ottima reputazione per l'alta qualit\u00e0 dei suoi prodotti, tanto da divenire in breve tempo il fornitore del Genio Civile, del Genio Militare e delle Ferrovie. L'attivit\u00e0 and\u00f2 avanti anche dopo l'inizio del XX secolo, quando la casa intraprese anche l'attivit\u00e0 legata ai motori aeronautici. Nel campo dell'idraulica, la Salmson ha sempre goduto di grande fama, a tal punto da arrivare fino ai giorni nostri, ancora in piena attivit\u00e0. Ma gi\u00e0 alla vigilia del XX secolo la denominazione sociale dell'azienda venne cambiata in \"\u00c9mile Salmson &amp; Cie. lng\u00e8nieurs Constructeurs\" e la produzione si estese anche agli ascensori idraulici e ai motori a gas e a petrolio: quest'ultimo diverr\u00e0 nei decenni successivi il principale settore produttivo per la casa di Boulogne-Billancourt.\nCostruzioni aeronautiche.\nNel 1907, grazie allo sviluppo impresso al settore dai fratelli Wright, la Salmson decise di estendere il suo campo di interesse al nascente settore aeronautico. In particolare, si specializz\u00f2 nella produzione di motori radiali con cui entrare sul mercato per equipaggiare i velivoli di nuova produzione. Inizialmente si ebbero difficolt\u00e0 a causa della necessit\u00e0, da parte di \u00c9mile Salmson e dei suoi collaboratori, di acquisire un'adeguata padronanza nella progettazione di motori aeronautici. Nel 1908 un elicottero progettato dalla Salmson si riveler\u00e0 un fallimento, ma nel giro di breve tempo, anche in questo campo la casa di Boulogne-Billancourt seppe costruirsi una solida reputazione, grazie anche ai due ingegneri Georges Canton e Georges Unn\u00e9. Questi proposero a \u00c9mile Salmson il progetto di un motore radiale raffreddato ad acqua, progetto che venne accettato anche se per alcuni anni tale progetto dovette essere ottimizzato e i motori da esso derivanti sottoposti a un'adeguata messa a punto. L'affidabilit\u00e0 ideale di questo propulsore venne raggiunta solo nel 1913, proprio un anno prima dell'arrivo della prima guerra mondiale. Il motore radiale Salmson fu accreditato di una potenza massima di 120 CV, risultando il pi\u00f9 potente fra i motori aeronautici francesi all'epoca prodotti. Il settore della produzione di motori aeronautici avrebbe infatti trovato un largo sviluppo allo scoppio della Grande Guerra, quando la rapida crescita dell'arma aerea cre\u00f2 l'esigenza della fornitura di sempre pi\u00f9 elevate quantit\u00e0 di velivoli per equipaggiare le aeronautiche militari sui due fronti e quindi, di conseguenza, di propulsori a cui destinarli. Per questo l'azienda venne scissa in due realt\u00e0 industriali: accanto a quella originaria, sempre specializzata in piccoli macchinari, venne fondata la \"Soci\u00e9t\u00e9 des Moteur Salmson\", che si occuper\u00e0 solamente della produzione di motori aeronautici. \nDurante la guerra, la Salmson ebbe modo di far evolvere ulteriormente i propri motori aeronautici e inoltre pass\u00f2 in breve tempo dalla produzione dei soli motori a quella di velivoli completi. Il primo velivolo completo prodotto dalla Salmson nel corso della Grande Guerra fu noto con la sigla \"SM-1\" e nacque da un progetto dell'ingegnere Ren\u00e9 Moineau. Il suo motore erogava a quel punto ben 250 CV, oltre il doppio del motore radiale Salmson-Canton-Unn\u00e9 messo a punto nel 1913. Per migliorare le prestazioni di questo aereo, all'inizio del 1918 ne venne prodotta anche una versione bimotore, ma gi\u00e0 i prototipi denunciarono altri problemi di prestazioni e affidabilit\u00e0, ragion per cui non si arriv\u00f2 mai alla produzione in serie. Assieme a questo prototipo venne invece prodotto in serie il Salmson \"2\", un aereo biplano equipaggiato con un motore \"9Z\", sempre di produzione Salmson e in grado di erogare 230 CV di potenza massima. A differenza degli aerei appena descritti, questo incontr\u00f2 i favori dell'aeronautica francese dell'epoca per merito della particolare affidabilit\u00e0 del motore. A tal punto che diversi esemplari del Salmson \"2\" vennero riconvertiti per uso civile al termine del conflitto. Purtroppo, durante la prima guerra mondiale si ebbe anche la scomparsa di \u00c9mile Salmson, avvenuta il 21 dicembre 1917. Ci\u00f2 comport\u00f2 come conseguenza che i figli, gi\u00e0 dirigenti dell'azienda, ne abbandonarono gradualmente la guida. Fu l'ingegnere Jean Heinrich a rilevare per intero la Salmson e a guidarla fino ad alcuni anni dopo la seconda guerra mondiale. Oltre agli aerei e ai motori gi\u00e0 citati, vanno menzionati anche i modelli AD 3, AD 9 e Z 9, oggi ancora noti presso gli appassionati di storia dell'aeronautica. Ma inevitabilmente, con la fine del conflitto, l'attivit\u00e0 produttiva in campo aeronautico sub\u00ec un brusco rallentamento. Nel 1930, la Salmson apr\u00ec una sua filiale in Gran Bretagna, filiale che poi divenne autonoma con il nome di \"British Salmson\", e si occup\u00f2 anche di produzione automobilistica. Attualmente la Salmson opera ancora nel settore aeronautico, ma limitandosi a semplici componenti meccaniche.\nProduzione automobilistica.\nProduzione di serie negli anni venti.\nAl termine del conflitto, la divisione aeronautica della Salmson vide quasi arrestarsi il flusso di ordinazioni relative ai motori stellari utilizzati sui velivoli. Pertanto decise di puntare sulle automobili, che gi\u00e0 da diversi anni si stavano rivelando uno sbocco commerciale pieno di possibilit\u00e0. Come responsabile dell'ufficio progettazione venne nominato \u00c9mile Petit, un ingegnere di gran talento, che avrebbe contribuito ampiamente alla reputazione della Salmson in campo automobilistico durante gli anni venti e trenta del secolo scorso. Per avviare la produzione automobilistica si rese necessaria una base di partenza: la Salmson individu\u00f2 tale base nell'acquisto di una licenza di produzione di un modello di piccola cilindrata dell'azienda inglese GN. Si trattava in pratica di una cyclecar, come venivano definite all'epoca quelle vetturette leggere dagli allestimenti semplificati e dalle prestazioni relativamente brillanti in rapporto ad altri modelli di pari cilindrata. Fu cos\u00ec che dopo il primo modello, derivato direttamente dalla produzione GN e commercializzato fra il 1919 e il 1920, l'ingegnere \u00c9mile Petit progett\u00f2 e realizz\u00f2 nel 1922 la prima vettura marchiata Salmson, vale a dire la \"AL\", una vettura dalla quale, nel corso di quello stesso decennio si sarebbero sviluppate successive evoluzioni, emancipandosi via via dall'immagine di economica vettura spartana per assumere gradualmente le caratteristiche di una vettura pi\u00f9 completa. La \"AL3\" fu la pi\u00f9 famosa di questa serie di vetture in quanto diede modo alla casa francese di farsi conoscere anche in ambito sportivo, dove si rivel\u00f2 la sola vettura in grado di battere regolarmente le temibili Amilcar, le sue pi\u00f9 dirette concorrenti assieme alle altrettanto coriacee Bugatti Tipo 13. Altra evoluzione della \"AL3\" fu la \"VAL3\", prodotta in quattro serie dal 1923 al 1929.\nAttivit\u00e0 sportiva.\nVale quindi la pena soffermarsi sull'attivit\u00e0 sportiva della Salmson, particolarmente fervida durante gli anni 1920. Nelle prime manifestazioni vennero impiegati esemplari delle primissime Salmson su base GN, ma la parte del leone la fecero le Salmson \"AL3\" appositamente preparate: in alcuni casi queste vetture montavano un motore dotato di testata bialbero, mentre in altri casi si arrivava adirittura alla sovralimentazione mediante compressore volumetrico Cozette. Meritano particolare attenzione le versioni denominate \"San Sebastian\", in quanto oltre al compressore volumetrico montavano anche la distribuzione a comando desmodromico. L'apice dell'evoluzione tecnologica della Salmson nell'automobilismo sportivo si ebbe nel 1928, quando realizz\u00f2 un motore a 8 cilindri in linea da 1,1 litri con compressore volumetrico, testata bilabero e comando desmosdromico delle valvole, per una potenza massima di 140 CV a 7000 giri/min. Nel corso degli anni 1920, la Salmson riusc\u00ec a costruirsi una rispettabile nomea grazie alle prestigiose vittorie ottenute in molti tracciati, anche fuori dalla Francia. Gi\u00e0 nel 1921, al Grand Prix automobile de l'U.M.F. tenutosi a Montlh\u00e9ry, Andr\u00e9 Lombard trionf\u00f2 su Salmson \"AL\". L'anno seguente fu Robert Benoist a trionfare nella stessa gara, seguito da un'altra Salmson pilotata da Lucien Desvaux. Altro terreno di conquiste per la Salmson fu il Grand Prix du M.C.F., una competizione riservata alle cyclecar e che durante quel decennio vide ben sei vittorie ottenute dalla casa di Billancourt. E ancora vanno senz'altro citate le quattro partecipazioni alla 24 Ore di Le Mans, delle quali quella dagli esiti pi\u00f9 notevoli fu datata 1927: al termine di questa edizione della maratona della Sarthe, la vettura pilotata a turno da Andr\u00e9 de Victor e Jena Hasley conquist\u00f2 la vittoria di classe e il secondo posto assoluto. Notevole anche l'esito del Gran Premio di Francia del 1928, che vide il secondo posto assoluto della Salmson di Andr\u00e9 Rousseau dietro nientemeno che una Bugatti Tipo 35. Queste sono state solo alcune delle numerose gare a cui la Salmson partecip\u00f2.\nLa casa di Billancourt non brill\u00f2 solo per i risultati in s\u00e9 stessi, ma anche in quanto fece da trampolino di lancio per piloti destinati a lasciare un segno nella storia dell'automobilismo sportivo. Tra questi il gi\u00e0 citato Robert Benoist, che in seguito correr\u00e0 per costruttori come la Delage, la Bugatti e persino l'Alfa Romeo. Anche Luigi Fagioli fece il suo esordio come pilota automobilistico al volante di una Salmson: dopo i primi risultati incerti, raggiunse la vittoria di classe e il quarto posto assoluto alla Coppa della Perugina del 1926. Anche Fagioli ebbe un futuro brillante andando a correre tra l'altro per Maserati, Alfa Romeo, Mercedes-Benz e Auto Union. Con l'Alfa Romeo, fra l'altro, partecip\u00f2 nel dopoguerra anche alle prime due edizioni del campionato mondiale di Formula 1 (1950 e 1951), conquistando il terzo posto al termine della prima stagione.\nGli anni 1930 e le gran turismo Salmson.\nQuando alla fine degli anni venti gli autocicli andarono rapidamente perdendo quota nelle vendite, la produzione della Salmson si spost\u00f2 verso segmenti di mercato differenti, costituiti da modelli di fascia pi\u00f9 alta o comunque pi\u00f9 completi e meno semplificati. Al Salone di Parigi del 1928 venne cos\u00ec presentata la S6, vettura con motore a 6 cilindri sostituita in breve tempo dalla S4, una vettura prodotta in pi\u00f9 serie, differenti per carrozzerie, motorizzazioni e passo. Si part\u00ec da un motore da 1,3 litri, questa volta frazionato in 4 cilindri e con potenza massima di 30 CV, per arrivare a motori da 1,7 litri e infine addirittura da 2,3 litri nel periodo compreso fra il 1938 e il 1939. A quel punto per\u00f2, le vetture non avevano pi\u00f9 nulla a che vedere n\u00e9 con le primissime \"S4\" del 1929, n\u00e9 tantomeno con le spartane cyclecar di quasi vent'anni prima. Si trattava invece di comode, veloci e confortevoli vetture con vocazione stradista, antenate del concetto di \"gran turismo\" (assieme a molti altri modelli di molti altri costruttori europei) che sarebbe entrato nel vocabolario automobilistico alcuni decenni dopo. La \"S4\" e le sue successive evoluzioni furono apprezzate dalla clientela per le loro doti di maneggevolezza e tenuta di strada. Purtroppo le tensioni sociali innescatesi in Francia durante la seconda met\u00e0 degli anni 1930, si ripercossero negativamente su un'azienda come la Salmson, legata ancora ai sistemi di produzione artigianali. I nuovi contratti sindacali entrati in vigore imposero il passaggio alla produzione in massa su catena di montaggio, un passaggio a cui la Salmson non era ancora pronta sul piano organizzativo, mentre lo erano alcune concorrenti, prima fra tutte la Citro\u00ebn. Molte case concorrenti erano passate alla scocca in acciaio, mentre la Salmson utilizzava ancora scocche in legno; inoltre l'artigianalit\u00e0 della produzione Salmson si ripercosse negativamente sul prezzo finale al pubblico a causa dell'elevata manodopera necessaria per ogni esemplare. Lo scoppio della seconda guerra mondiale impose uno stop ancor pi\u00f9 deciso alla produzione della casa di Billancourt. Neppure la ripresa della produzione aeronautica trov\u00f2 consensi da parte del governo francese in quanto anche i velivoli di produzione Salmson non erano stati pi\u00f9 sufficientemente aggiornati e risultavano quindi tecnicamente obsoleti.\nIl dopoguerra e la fine del marchio.\nLa cessazione della seconda guerra mondiale vide la Salmson a terra: in quanto costruttore aeronautico, oltre che automobilistico, vide i suoi stabilimenti di Billancourt distrutti dai bombardamenti dell'aviazione tedesca. Oltre a ci\u00f2, la Salmson si trov\u00f2 ancora alle prese con i problemi organizzativi, rimasti insoluti, del passaggio alla produzione in massa. Come anche per molti altri costruttori europei, la produzione venne avviata lentamente riproponendo modelli d'anteguerra, ovviamente non prima di aver ripristinato almeno in parte le strutture operative. La \"S4-61\" era un modello gi\u00e0 presente in listino fin dalla fine del 1938. Fu questo uno dei modelli Salmson a essere riproposto in gamma dopo la guerra. Si trattava di una delle ultime evoluzioni della gamma \"S4\" e che montava un motore da 1,7 litri. Assieme alla \"S461\", torn\u00f2 a essere prodotta anche la \"S4E\" con motore da 2,3 litri. Ma oramai i tempi erano cambiati e cos\u00ec anche le esigenze e i gusti della gente: la priorit\u00e0 andava alla ricostruzione di un Paese in ginocchio, chi poteva permetterselo optava per vetture economiche (da cui il successo di piccoli modelli come la Renault 4CV o la Citro\u00ebn 2CV) e solo in pochi potevano ambire a modelli di segmenti superiori. Per questo nel 1950 fu introdotta una nuova vettura, la G72 Randonn\u00e9e, tanto affascinante nel design della carrozzeria quanto superata nella meccanica. L'arrivo della 2300 Sport port\u00f2 una ventata di freschezza dal punto di vista meccanico nelle qualit\u00e0 della gamma Salmson d'inizio anni cinquanta. Entrambi i modelli, per\u00f2, furono prodotti in pochi esemplari: a poco servirono i successi in campo sportivo che miravano a ricostruire attorno alla Salmson l'antica aura di gloria che l'aveva ammantata vent'anni prima. L'ingegner Jean Heinrich, che oltre trent'anni prima aveva rilevato la Salmson alla morte del suo fondatore, nel 1952 venne destituito e la guida dell'azienda venne assunta da Jacques Bernard, gi\u00e0 presidente della Bernard Moteurs. Si cerc\u00f2 di reindirizzare l'azienda verso una produzione di mezzi agricoli, ma ormai la situazione si era fatta insostenibile sotto tutti i punti di vista. Nel 1957, la Salmson fu assorbita dall'altra casa di Billancourt, ossia la Renault."}
{"id": "1328014", "revid": "124131156", "url": "https://it.wikipedia.org/wiki?curid=1328014", "title": "Thomas Andrews (ingegnere)", "text": "Andrews era il responsabile costruttore navale dei piani per la nave di linea oceanica RMS \"Titanic\". Fu anche passeggero del \"Titanic\" durante il suo viaggio inaugurale, in cui il transatlantico entr\u00f2 in collisione con un iceberg nella notte tra il 14 e 15 aprile 1912 ed una delle 1.502 vittime del disastro.\nBiografia.\nI primi anni.\nThomas Andrews nacque ad Ardara House, Comber, County Down, Irlanda (ora Irlanda del Nord), al Honourable Right. I suoi genitori erano Thomas Andrews Sr., un membro del Consiglio Privato dell'Irlanda, ed Eliza Pirrie. Il pi\u00f9 giovane fratello di Andrews John Miller Andrews fu Primo ministro della futura Irlanda del Nord. Nel 1884, Andrews cominci\u00f2 a frequentare il Royal Belfast Academical Institution fino al 1889 quando, all'et\u00e0 di sedici anni, divent\u00f2 un eccellente apprendista di Harland e Wolff dove era comproprietario suo zio William James Pirrie.\nHarland e Wolff.\nAlla Harland e Wolff, cominci\u00f2 a lavorare per tre mesi come falegname, dopodich\u00e9 fece un mese come ebanista e poi dopo due mesi cominci\u00f2 la sua attivit\u00e0 sulle navi. Negli ultimi diciotto mesi del suo apprendistato quinquennale ottenne un proprio ufficio per i suoi progetti navali. Nel 1901, Andrews, dopo aver lavorato in molti reparti della societ\u00e0, divenne il direttore dei lavori di costruzione. Quello stesso anno, divenne anche un membro dell'Istituzione degli Architetti Navali. Nel 1907, Andrews fu nominato amministratore delegato e capo del reparto di architettura della Harland e Wolff. Durante i suoi lunghi anni di apprendistato, studi\u00f2 e lavor\u00f2, presso la societ\u00e0 con altri impiegati di cantieri navali.\nIl 24 giugno 1908, si spos\u00f2 con Helen Reilly Barbour, con la quale, nel 1910, ebbe una figlia, Elizabeth Law Barber Andrews (meglio conosciuta con le sue iniziali, \"Elba\"). La coppia visse a Dunallan, Windsow Avenue, Belfast. Si sa che Andrews fece assistere alla moglie Helen il \"Titanic\" una notte, poco prima della nascita di Elizabeth. Dopo la morte di Andrews, Helen si rispos\u00f2 con Henry Peirson Harland (della famiglia Harland) e mor\u00ec il 22 agosto 1966 nell'Irlanda del Nord.\nRMS \"Titanic\".\nNel 1907 Andrews cominci\u00f2 a progettare i piani per un nuovo transatlantico, l'RMS \"Olympic\" per la White Star Line. L'\"Olympic\" e il suo gemello, il \"Titanic\", cominciarono ad essere costruite nel 1909 e furono disegnate da William Pirrie e dall'impresario generale Alexander Carlisle insieme ad Andrews. Come aveva fatto per le altre navi, Andrews sorvegli\u00f2 ogni dettaglio dell'RMS \"Olympic\" e del \"Titanic\" per assicurare che venisse svolto un lavoro ottimale. Andrews capeggi\u00f2 un gruppo di lavoratori della Harland e Wolff, al fine di osservare e chiazzare alcuni miglioramenti necessari. Il \"Titanic\" non era un'eccezione, cos\u00ec Andrews ed il resto dei lavoratori della Harland e Wolff decisero di portare la nave da Belfast a Southampton per l'inizio del viaggio inaugurale, il 10 aprile 1912.\nAlle 23:40 del 14 aprile, il \"Titanic\" colp\u00ec un iceberg sul lato destro della chiglia della nave. Andrews rimase nel suo reparto, probabilmente mentre stava dormendo, anche se fece in tempo ad osservare la collisione. Il comandante Edward Smith chiam\u00f2 Andrews per esaminare il danno. Andrews dichiar\u00f2 che non c'era niente da fare e che il \"Titanic\" sarebbe affondato. Appena cominci\u00f2 l'evacuazione del \"Titanic\", Andrews percorse tutta la nave dicendo ai passeggeri di mettere un salvagente e di salire sul ponte superiore. Ben consapevole del breve tempo a disposizione e del fatto che la nave disponeva di lance di salvataggio non sufficienti per tutti i passeggeri, incit\u00f2 l'equipaggio nella speranza di riempirle il pi\u00f9 possibile.\nL'ultima persona che lo vide fu il cameriere John Stewart nella sala fumatori di prima classe, alle 02:10 del 15 aprile. Andrews aveva lo sguardo perso ed osservava il quadro \"Il porto di Plymouth\" (\"Approach to the New World\") di Norman Wilkinson, situato sulla cappa del camino della sala fumatori di prima classe. Si trattava di un dipinto che fu poi spesso mostrato in televisione ed in vari film. Andrews rifiut\u00f2 cos\u00ec di salvarsi, come il comandante Smith, ed il suo corpo non fu mai ritrovato.\nDurante tutto il viaggio, Andrews prese note su vari miglioramenti da apportare alla nave e, mentre il transatlantico stava affondando, Andrews fece in tempo a consegnarle ad un suo assistente ed amico che si salv\u00f2 dal disastro. Molte di queste migliorie vennero applicate al secondo gemello del \"Titanic\", il HMHS \"Britannic\".\nSuo padre ricevette un telegramma dal cugino di sua madre; in seguito, il 19 aprile, egli and\u00f2 a parlare con alcuni superstiti a New York in ricerca di notizie di suo figlio. Il telegramma fu letto ad alta voce da Thomas Andrews Sr. al personale della casa di Comber: \"Intervista agli ufficiali del \"Titanic\". Del tutto unanime, Thomas Andrews ha affrontato un'eroica morte, pensando solamente alla sicurezza degli altri. Estese e sincere condoglianze a tutti\".\nEredit\u00e0.\nI giornali spiegarono il disastro del \"Titanic\", descrivendo Andrews come un eroe. Mary Sloan, una cameriera superstite, incoraggiata da Andrews stesso a salvarsi, scrisse pi\u00f9 tardi in una lettera: \"Il sig. Andrews, rendendosi conto del grande pericolo, soddisfece il suo fato come un vero eroe, abbandonando la sua vita per salvare le donne e bambini del Titanic\". Una breve biografia fu prodotta l'anno successivo da Shan Bullock alla richiesta di Horace Plunkett, un membro del Parlamento che sent\u00ec il desiderio di commemorare Andrews. Nella sua citt\u00e0 natale, Comber, fu costruita una sala d'onore, in memoria di Andrews, che fu chiamata \"Thomas Andrews Jr. Memorial Hall\", che fu aperta nel gennaio 1914. Gli architetti erano Young e McKenzie assistiti dall'artista Sophia Rosamond Praegar. La sala ora \u00e8 mantenuta dall'Istruzione del Consiglio Orientale e Meridionale ed \u00e8 usata come scuola chiamata: The Andrews Memorial Primary School.\nNella cultura di massa.\nThomas Andrews \u00e8 stato ritratto da diversi attori nei diversi film dedicati al disastro del \"Titanic\"."}
{"id": "1328022", "revid": "729019", "url": "https://it.wikipedia.org/wiki?curid=1328022", "title": "Ludovico Lodron", "text": "Biografia.\nPersonaggio di primo piano della nobile famiglia Lodron, nacque nel 1484 a Lodrone di Storo dal conte Parisotto Antonio Lodron detto Paride (1463-1505) e Maria di Brembate. Da giovanissimo abbracci\u00f2 il mestiere delle armi che percorse quasi per tutta la vita sotto le insegne del cognato Georg von Frundsberg.\nNel 1498 fu dato in ostaggio da Luigi XII di Francia a Ferdinando il Cattolico. Nel 1515 figura nelle investiture feudali di Trento e nel 1516 fu catturato dai veneziani dopo uno scontro a Lodrone.\nIl 3 agosto 1523 Ludovico Lodron concesse il \"Campo della Muda\" di Lodrone per il duello tra Fabrizio Maramaldo e Gian Tomaso Carafa sorto a causa di motivi amorosi. Tra il 1524 e il 1525, partecip\u00f2 alla guerra di Pavia come luogotenente del conte Federico Zollerm e alla battaglia del 24 febbraio 1525.\nNel 1525, con il cognato Frundsberg e Francesco di Castellalto, represse per ordine del vescovo di Trento, Bernardo Clesio, la rivolta dei contadini scoppiata a Trento e nei suoi territori contro i nobili e l'alto clero.\nNel 1526 segu\u00ec Georg von Frundsberg nell'impresa italiana che port\u00f2, il 6 maggio del 1527, al \"sacco di Roma\". La capitolazione della citt\u00e0 sottoscritta il 5 giugno tra Filiberto di Chalons e il papa Clemente VII reca la firma di 13 cardinali e anche quella di Lodron. Nel 1529 partecip\u00f2 alla presa della fortezza di Montichiari e il 24 febbraio 1530 assistette all'incoronazione dell'imperatore Carlo V a Bologna.\nIl 10 ottobre 1536, a Trento nel castello del Buonconsiglio, alla presenza del re Ferdinando I d'Asburgo e della regina Anna Jagellone, spos\u00f2, con la benedizione del cardinale Bernardo Clesio, la di lui nipote Orsola Cles.\nIl suo nome compare in alcuni atti notarili del Comune di Magasa, come coreggente della Contea di Lodrone, per la compravendita di legname e la nomina dei rettori della Pieve di San Giovanni Battista di Turano in Valvestino. Il 12 marzo 1538, durante gli scontri con i turchi poi culminati nella Battaglia di Prevesa (settembre), Ludovico fu catturato: decapitato, la sua testa fu portata in trofeo, a Costantinopoli."}
{"id": "1328024", "revid": "120528", "url": "https://it.wikipedia.org/wiki?curid=1328024", "title": "Post-cyberpunk", "text": ""}
{"id": "1328030", "revid": "1305772", "url": "https://it.wikipedia.org/wiki?curid=1328030", "title": "Infascelli", "text": ""}
{"id": "1328032", "revid": "1305772", "url": "https://it.wikipedia.org/wiki?curid=1328032", "title": "Comencini", "text": ""}
{"id": "1328037", "revid": "838137", "url": "https://it.wikipedia.org/wiki?curid=1328037", "title": "XII Giochi del Mediterraneo", "text": "I XII Giochi del Mediterraneo si tennero dal 16 al 27 giugno 1993 nella regione di Linguadoca-Rossiglione, Francia. Si disputarono gare in 24 diverse discipline sportive.\nI Giochi del 1993 segnarono dei cambi storici in quanto per la prima volta un'intera regione ospitava i Giochi e perch\u00e9 vennero per la prima volta disputati l'anno successivo a quello dei Giochi olimpici, invece di quello precedente.\nLe cerimonie di apertura e chiusura della manifestazione vennero ospitate dalla citt\u00e0 di Agde."}
{"id": "1328038", "revid": "37618", "url": "https://it.wikipedia.org/wiki?curid=1328038", "title": "L'ajo nell'Imbarazzo", "text": ""}
{"id": "1328039", "revid": "287204", "url": "https://it.wikipedia.org/wiki?curid=1328039", "title": "Massiccio della Vanoise", "text": "Il massiccio della Vanoise \u00e8 una parte delle Alpi Graie francesi. Il massiccio si trova totalmente nel dipartimento della Savoia.\nDefinizione.\nIn origine il massiccio veniva inteso come la parte di montagne a sud del colle della Vanoise.\nIn alcune definizioni il massiccio viene inteso in senso molto ampio fino a coincidere con le Alpi della Vanoise e del Grand Arc.\nLa SOIUSA definisce il massiccio come un supergruppo delle Alpi della Vanoise e del Grand Arc e lo vede suddiviso in due gruppi e cinque sottogruppi:\nDelimitazioni.\nIl massiccio resta cos\u00ec delimitato:\nIl massiccio \u00e8 completamente coperto dal parco nazionale della Vanoise.\nVette.\nLe vette principali del massiccio sono:\nGhiacciai.\nI principali ghiacciai del massiccio sono:"}
{"id": "1328041", "revid": "1428919", "url": "https://it.wikipedia.org/wiki?curid=1328041", "title": "Servizio militare di leva in Italia", "text": "Il servizio militare di leva in Italia (formalmente coscrizione obbligatoria di una classe, popolarmente \"naja\") indica, in Italia, il servizio militare obbligatorio.\nIstituito nello stato unitario italiano con la nascita del Regno d'Italia e confermato con la nascita della Repubblica italiana, \u00e8 stato in regime operativo dal 1861 al 2004, per 143 anni. L'obbligatoriet\u00e0 del servizio, prevista dalla costituzione della Repubblica Italiana, \u00e8 ordinariamente inattiva dal 1\u00ba gennaio 2005, come stabilito dalla legge 23 agosto 2004, n. 226.\nIl personale militare di leva percepisce durante il servizio un'indennit\u00e0, pi\u00f9 volte modificata nel corso degli anni e di importo variabile a seconda dell'arma, del corpo di inquadramento e delle funzioni svolte. Il servizio prestato \u00e8 inoltre valido ai fini pensionistici ed \u00e8 tale anche in seguito all'emanazione della legge Martino.\nStoria.\nGli stati preunitari, il Regno d'Italia e i distretti militari.\nGi\u00e0 prima dell'unit\u00e0 d'Italia alcuni stati preunitari italiani della penisola prevedevano il servizio militare obbligatorio, come ad esempio nel caso dell'esercito delle Due Sicilie, seppur in tale caso riscattabile dietro pagamento in danaro. Grazie all'influenza dell'impero francese, la leva obbligatoria fu introdotta nella Repubblica Italiana napoleonica il 13 agosto 1802 su proposta di Francesco Melzi d'Eril, inizialmente per i gli uomini di et\u00e0 compresa dai 20 ai 25 anni e per quattro anni e si ampli\u00f2 con l'estendersi dello Stato, quando le operazioni militari consentivano l'annessione di altri territori: nel 1802 in Piemonte, Lombardia, Liguria ed Emilia; nel 1805 in Friuli; nel 1806 nei territori veneti a sinistra dell'Adige. Chi era sposato prima di tale data o aveva particolari menomazioni era esonerato dal partire.\nMantenuto ancora nel successivo Regno d'Italia napoleonico, il servizio di leva fu poi adottato dal Regno di Sardegna con la riforma promossa dal generale Alfonso La Marmora (legge 20 marzo 1854, n. 1676, detta \"riforma La Marmora\"). e con il compimento dell'unit\u00e0 d'Italia fu estesa a tutto il Regno d'Italia in modo graduale e progressivo; il 25 giugno 1862 il ministro della guerra Agostino Petitti Bagliani di Roreto annunci\u00f2 ai deputati del Regno, riuniti a Palazzo Carignano a Torino, che l'obbligo di leva era esteso a tutte le province italiane. Bench\u00e9 lo statuto albertino non contenesse disposizioni particolari, si limitava ad affermare un generico principio di cui all'art. 75 che statuiva:\n Furono quindi emanate una serie di norme: in particolare, la legge 26 maggio 1861 n. 35 autorizz\u00f2 una leva di uomini nelle province che furono del Regno delle Due Sicilie; la legge 30 giugno 1861, n. 63, autorizz\u00f2 una leva in Sicilia sui nati nel 1840; la legge 22 agosto 1861, n. 223, disciplin\u00f2 la leva militare per le nuove province dello stato, ovvero Lombardia, Emilia, Marche, Umbria, Sicilia; la legge 13 luglio 1862, n. 695 intervenne ancora in ordine alle province napoletane dell'ex regno delle Due Sicilie e la legge 13 luglio 1862 n. 696 dello stesso giorno disciplin\u00f2 la leva obbligatoria per tutte le province dello Stato. a partire da tale anno per i nati nel 1842.\nUna prima disciplina generale venne dettata dalla legge 20 marzo 1865, n. 2248: i nominativi dei cittadini soggetti alla chiamata (esclusivamente i maschi di maggiore et\u00e0) erano contenuti nelle \"liste di leva\", formate dal comune italiano di residenza del cittadino interessato (legge 20 marzo 1865, n. 2248 allegato A), nelle quali venivano iscritti tutti i giovani al compimento del 17\u00ba anno di et\u00e0. Del fatto veniva data notizia mediante affissione di manifesti presso l'albo pretorio e nel territorio del comune interessato. Successivamente, il R.D. 13 novembre 1870 n. 6026 istitu\u00ec a far data dal 16 dicembre i \"distretti militari\" - che dovevano provvedere ad accertare l'idoneit\u00e0 psico-fisica dei coscritti e alla mobilitazione iniziale; presso gli stessi veniva anche somministrato l'addestramento iniziale delle truppe - sopprimendo nel contempo i \"comandi militari di provincia\". Dal punto di vista formale, la coscrizione obbligatoria di tutti i cittadini di sesso maschile fu sancita definitivamente dalla legge 7 giugno 1875 n. 2532. Tuttavia, solo il \"Testo unico delle leggi sul reclutamento dell'Esercito\" (legge 26 luglio 1876 n. 3260) dava precise indicazioni riguardo alla formazione delle liste di leva. Tale legge prevedeva che ogni comune tenesse due tipi di registri: le \"liste di leva\" e i \"ruoli matricolari\". La legge 30 giugno 1889, n. 6168 introdusse in ogni comune i \"registri dei quadrupedi\", dove erano indicati gli animali e i rispettivi proprietari ai fini della requisizione che poteva essere ordinata in caso di mobilitazione generale o parziale.\nI coscritti chiamati alle armi, affluivano presso i rispettivi \"distretti militari\" e da questi inviati ai reggimenti di assegnazione, che si occupavano direttamente di tutto il ciclo di addestramento: vestizione presso il deposito di reggimento (di battaglione/gruppo nelle unit\u00e0 alpine), addestramento di base presso un apposito plotone di istruzione e in breve tempo affiancamento al personale pi\u00f9 anziano (addestramento per imitazione). L'introduzione del servizio militare di massa suscit\u00f2 notevole scontento tra le popolazioni meridionali e contribu\u00ec ad alimentare il brigantaggio postunitario italiano, in risposta cos\u00ec i governi dell'epoca adottarono misure straordinarie ed estremamente repressive - come la legge Pica - che oltre a punire la renitenza alla leva con la reclusione nelle carceri italiane, colpiva anche i parenti ed eventuali complici di coloro che si sottraessero agli obblighi militari.\nLa normativa sul reclutamento del Regio Esercito venne risistemata verso la fine del secolo con una serie di provvedimenti normativi quali il R.D. 6 agosto 1888, n. 5655 (\"Nuovo testo unico delle leggi sul reclutamento del regio Esercito\") e la legge 28 giugno 1891 n. 2346.\nLa prima guerra mondiale: la \"naja\" e i primi casi di obiezione di coscienza.\nAll'inizio del XX secolo la normativa in tema conobbe modifiche con norme quali la legge 15 dicembre 1907, n. 763, legge del 24 dicembre 1908, n. 783, legge del 30 giugno 1910, n. 362 (con cui la ferma fu ridotta a due anni per tutte le armi) e poco prima della prima guerra mondiale la normativa venne nuovamente modificata dal R.D. 24 dicembre 1911, n. 1497 (\"Testo unico delle leggi sul reclutamento del regio Esercito\").\nUna diversa spiegazione fa risalire il termine \"naja\" dal veneto antico \"naia,\" \"razza, genia\", che a sua volta deriva dal termine latino \"natalia\", pl. neutro di \"natalis,\" \"attinente, relativo alla nascita\", con riferimento alla classe generazionale che veniva coscritta ogni anno.\nDurante la guerra cominciarono a verificarsi i primi significativi episodi di obiezione di coscienza: i primi casi di obiezione al servizio militare obbligatorio furono quelli di Remigio Cuminetti, un testimone di Geova, che nel 1916 in piena grande guerra fin\u00ec sotto processo per diserzione a causa del suo rifiuto di indossare l'uniforme, e di Luigi Lu\u00e9 e Alberto Long.\nIl regime fascista e la seconda guerra mondiale.\nDopo il primo dopoguerra, il regime fascista introdusse l'istruzione premilitare, \"impartita con carattere continuativo a tutti i giovani dall'anno in cui compiono l'8\u00ba anno di et\u00e0 a quello in cui compiono il 21\u00b0\". Tale istruzione comprendeva due periodi: il primo, dal 1\u00ba gennaio dell'anno in cui si compie l'ottavo, al compimento del 18\u00ba anno di et\u00e0, era di competenza dell'Opera Nazionale Balilla creata nel 1926; il secondo, di servizio premilitare obbligatorio, dal compimento del 18\u00ba anno di et\u00e0 (leva fascista) alla chiamata alle armi della rispettiva classe di leva\". Il cittadino italiano iscritto nelle liste di leva diventava cos\u00ec soldato e da quel giorno, incombeva su di lui l'obbligo militare (obbligo di leva). Il servizio di leva poteva essere svolto anche presso la milizia fascista (MVSN).\nLa normativa relativa al reclutamento venne poi modificata dalla legge 5 agosto 1927 n. 1437, raccolta nel regio decreto 8 settembre 1932, n. 1332 (\"Testo unico delle leggi sul reclutamento del Regio Esercito\"). Il servizio di leva poteva essere altres\u00ec prestato come \"ausiliario\" presso le varie forze armate italiane e forze di polizia italiane (come ad esempio in qualit\u00e0 di carabiniere ausiliario presso l'Arma, Polizia di Stato, Corpo degli agenti di custodia, Corpo Nazionale dei Vigili del Fuoco), o anche come ufficiale di complemento.\nCon la riforma di cui al regio decreto legge 21 novembre 1934 n. 1879, seguita dal R.D 24 febbraio 1938 n. 329 (\"Testo unico delle disposizioni legislative sul reclutamento del regio Esercito\"), si modific\u00f2 il testo unico del 1932, prevedendo che per l'esercito i giovani venissero chiamati alla leva ed esaminati nel 20\u00ba anno e la chiamata alle armi normalmente nel 21\u00ba anno.\nSi prevedeva, in particolare:\n Nella Regia Marina era prevista la ferma volontaria ordinaria di 6 anni, quella volontaria a premio di 4 anni e la ferma di leva di 28 mesi. Infine nella Regia Aeronautica il personale di leva era assegnato dai distretti militari e dalle capitanerie di porto in base ai quantitativi stabiliti.\nLa nascita della Repubblica Italiana e il dopoguerra.\nCon la nascita della Repubblica Italiana venne affermato nella carta costituzionale il dovere dell'obbligatoriet\u00e0 del servizio, contenuto nell'art. 52 della costituzione della Repubblica Italiana, ma tuttavia temperato dalle modalit\u00e0 e nelle limitazioni imposte dalla legge. Infatti, il 2\u00b0 comma dell'articolo afferma che:\nNell'immediato secondo dopoguerra, vennero poi istituiti i centri addestramento reclute (CAR), presso i quali i coscritti dovevano recarsi per sostenere apposito corso di addestramento e successivamente essere assegnati a una sede di servizio. Le leggi 25 aprile 1957, n. 308 e 8 luglio 1961, n. 645 disciplinarono la composizione delle \"commissioni mobili'\" e dei \"consigli di leva\", mentre ai sensi della legge di delega 13 dicembre 1962 n. 1862, venne emanato il DPR 14 febbraio 1964 n. 237 (\"Leva e reclutamento obbligatorio nell'Esercito, nella Marina e nell'Aeronautica\").\nI soggetti destinatari della chiamata, ai sensi dell'art. 1 del DPR 237/1964, continuavano a essere tutti i cittadini italiani esclusivamente di sesso maschile e maggiorenni inclusi nelle liste di leva. Si era quindi chiamati (tramite la cosiddetta \"chiamata alle armi\" tramite apposita cartolina precetto) a presentarsi presso il distretto militare competente e sottoposti alla visita medica di leva; se dichiarati idonei si svolgeva servizio obbligatorio nella Marina Militare, nell'Esercito Italiano o nella Aeronautica Militare; solitamente con incarichi di impiego nei servizi (approvvigionamento, logistica, ecc.) o incarichi di servizio in una determinata arma (ad esempio fuciliere dell'esercito); solitamente dalla visita all'arruolamento passava un certo periodo di tempo, generalmente non superiore all'anno.\nIl servizio di leva continuava a poter essere prestato presso le varie forze armate italiane (e a partire dal 1958 anche nella Vigilanza Aeronautica Militare per l'aeronautica militare italiana) e forze di polizia italiane e come ufficiale di complemento. Coloro che invece, dopo aver ricevuto la chiamata non si fossero presentati presso il distretto competente, rifiutandosi di prestare il servizio di leva (come nel caso degli obiettori di coscienza), ponevano in essere condotte che integravano la fattispecie del reato di renitenza alla leva, punito con la reclusione in carcere.\nLa disciplina dell'obiezione di coscienza e l'istituzione del servizio civile.\nA seguito dell'emanazione della prima legge 15 dicembre 1972 n. 772 (\"Norme per il riconoscimento della obiezione di coscienza\"), si ebbe per la prima volta una disciplina dell'obiezione di coscienza nonch\u00e9 l'istituzione del servizio civile, obbligatorio, alternativo e sostitutivo a quello militare per chi, risultato idoneo alla visita di leva, non volesse prestare servizio armato. Inizialmente il servizio civile obbligatorio aveva una durata maggiore rispetto al servizio militare, durata via via equiparata mentre il rapporto fra il numero di persone che svolgevano i due tipi di servizio si attestava sulla parit\u00e0. Negli anni, inoltre, la richiesta di effettuare il servizio civile fu progressivamente svincolata dal soddisfacimento di particolari requisiti, ad esempio, di natura religiosa.\nAnche la giurisprudenza della Corte Costituzionale aveva cominciato a prendere atto del cambiamento espresso da alcune parti dell'opinione pubblica: la sentenza n. 164 del 23 maggio 1985 aveva stabilito, il diritto del cittadino a servire la patria anche espletando un servizio alternativo a quello armato. Con la legge 6 marzo 2001 n. 64 verr\u00e0 successivamente istituito nel 2001 il servizio civile nazionale.\nLa riduzione della ferma, l'arruolamento femminile volontario e la sospensione del 2005.\nIntanto a partire dal secondo dopoguerra, il periodo di ferma obbligatorio era stato progressivamente ridotto con vari provvedimenti legislativi emanati nel tempo: \nTuttavia, la societ\u00e0 italiana nel corso del tempo aveva gi\u00e0 cominciato progressivamente a nutrire una generale e crescente avversione alla coscrizione obbligatoria; infatti dati ufficiali che registrarono il dissenso della popolazione risalgono gi\u00e0 all'inizio del XX secolo, anche a causa dei diversi episodi di nonnismo e omicidi verificatisi nel corso degli anni.\nUn impulso decisivo al superamento della leva obbligatoria si ebbe coi fatti emersi nell'agosto del 1999 con la morte, avvenuta in circostanze mai del tutto chiarite, del paracadutista siracusano in forza alla Brigata paracadutisti \"Folgore\", in servizio presso la Caserma Gamerra C.A.PAR Centro Addestramento Paracadutisti di Pisa. Sulla vicenda, che ebbe un certo impatto sull'opinione pubblica, vennero effettuate anche alcune interrogazioni parlamentari. Il 3 settembre 1999, il Consiglio dei ministri approv\u00f2 il disegno di legge proposto dall'allora Ministro della difesa Carlo Scognamiglio che doveva avviare il processo per giungere al superamento della coscrizione obbligatoria. Parallelamente, la legge delega 20 ottobre 1999 n. 380 venne emanata una legge delega al governo italiano finalizzata all'introduzione, del servizio militare femminile volontario, consentendo cos\u00ec alle donne di arruolarsi come volontarie nelle forze armate italiane. La delega venne attuata con l'emanazione di un paio di provvedimenti legislativi: il d.lgs. 31 gennaio 2000, n. 24 e il Decreto del Presidente del Consiglio dei Ministri 16 marzo 2000, n. 112.\nIntanto, l'8 ottobre 1999 venne presentato al Senato il disegno di legge n. 6433 (\"Delega al Governo per la riforma del servizio militare\") e, dopo essere stato approvato con modificazioni il 14 giugno 2000, pass\u00f2 alla Camera dei deputati per il compimento dell'iter legislativo. Nella relazione di accompagnamento della legge si affermava:\nDurante il governo D'Alema I fu emanata la legge delega 14 novembre 2000, n. 331 promossa principalmente dal senatore Carlo Scognamiglio. La legge conferiva al governo italiano delega a emanare disposizioni concernenti le forze armate italiane tra cui la graduale sostituzione, entro sette anni dall'emanazione della norma, dei militari in servizio obbligatorio di leva con volontari di truppa, anche se solo in determinati casi, poich\u00e9 la norma non aboliva radicalmente l'obbligo della coscrizione.\nIl successivo d.lgs. 8 maggio 2001, n. 215, emanato durante il governo Amato II, che introdusse alcune modifiche in tema di rinvio per motivi di studio, disposizioni sugli ufficiali e altre norme per il superamento progressivo del servizio di leva, stabil\u00ec che le chiamate fossero sospese a partire dal 1\u00ba gennaio 2007. Nel contempo la Corte costituzionale della Repubblica Italiana confermava inoltre il suo orientamento giurisprudenziale con la pronuncia della sentenza del 16 luglio 2004, n. 228, riguardo ad alcune questioni di legittimit\u00e0 costituzionale in merito al servizio civile, rimarcando ulteriormente che il dovere, sancito dalla carta costituzionale, dei cittadini della difesa della patria potesse essere assolto in maniera equivalente con modalit\u00e0 diverse e/o estranee alla difesa militare. La sospensione venne infine anticipata con la legge 23 agosto 2004, n. 226 promulgata durante il governo Berlusconi II: la norma, modificando il decreto legislativo n. 215/2001, fissava la sospensione delle chiamate per lo svolgimento del servizio di leva a decorrere dal 1\u00ba gennaio 2005, disponendo comunque la chiamata al servizio, fino al 31 dicembre 2004, per tutti i soggetti nati entro il 1985 incluso, tranne nel caso di coloro che avessero presentato domanda di rinvio per motivi di studio, anch'essi di conseguenza non chiamati al servizio di leva. \nIl decreto del Ministero della Difesa del 20 settembre 2004 (emanato in attuazione dell'art. 11 bis del d.lgs. 215/2001) fiss\u00f2 al 30 settembre 2004 il termine delle visite di leva. Il successivo decreto legge 30 giugno 2005, n. 115 - convertito in legge 17 agosto 2005, n. 168 - introdusse infine la possibilit\u00e0 a decorrere dal 1\u00ba luglio, per il personale in servizio espletante sia il servizio di leva sia il servizio civile sostitutivo, di poterne cessare anticipatamente la prestazione, con apposita domanda.\nLe iniziative \"mini-naja\" e la codificazione del 2010.\nNel settembre del 2009 il governo Berlusconi IV promosse un'iniziativa denominata \"Pianeta Difesa\" consistente in un breve periodo durante il quale 145 giovani (100 ragazzi e 45 ragazze) tra i 18 e i 30 anni, appositamente selezionati dall'ANA, potevano partecipare a una breve esperienza di vita militare (15 giorni/1 mese). Questo periodo di servizio, soprannominato la \"mini naja\", mirava a far conoscere ai partecipanti lo stile vita militare. La sperimentazione si svolse presso il corpo degli alpini, e quindi i giovani hanno passato il periodo di addestramento nelle caserme del 6\u00ba Reggimento alpini per il solo progetto \"Pianeta Difesa\"; per il progetto \"Vivi le Forze Armate , Militare per tre settimane\" invece i reparti impegnati sono stati vari dell'Esercito, della Marina Militare, dell'Aeronautica Militare e dell'Arma dei Carabinieri. Complessivamente, nel 2010 furono stanziati fondi per una durata triennale per un progetto, pi\u00f9 ampio rispetto al precedente \"Pianeta Difesa\", denominato \"Vivi le Forze Armate, Militare per 3 settimane\".\nNello stesso 2010, la materia venne infine raccolta e risistemata nel d.lgs. 15 marzo 2010, n. 66 (\"codice dell'ordinamento militare\") e dal relativo regolamento di attuazione di cui al D.P.R. 15 marzo 2010, n. 90 (\"Testo unico delle disposizioni regolamentari in materia di ordinamento militare\").\nLa disciplina attuale.\nIpotesi e modalit\u00e0 della chiamata al servizio.\nL'art. 52 della Costituzione della Repubblica italiana prevede l'obbligatoriet\u00e0 del servizio militare, ma solo nei modi e nei limiti previsti dalla legge, nella fattispecie l'istituto \u00e8 regolato dal codice dell'ordinamento militare di cui al d.lgs. 15 marzo 2010, n. 66. Il D.P.R. del 15 marzo 2010, n. 90 ne regolamenta invece aspetti applicativi (come ad esempio gli adempimenti circa le \"liste di leva\"). L'arruolamento quindi, si divide in \"obbligatorio\" e \"volontario\", ambo le fattispecie sono previste e normate dal predetto codice.\nPer quanto riguarda il \"servizio di leva\" il nuovo codice limita l'operativit\u00e0 della coscrizione obbligatoria, o meglio la sua attuazione, alle condizioni riportate in tale norma all'art. 1929, in particolare al comma 2\u00b0:\nSecondo il libro VIII del D.P.R. 90/2010, la competenza alla formazione delle liste di leva \u00e8 dei comuni italiani, nelle quali vengono a essere iscritti i cittadini italiani di sesso maschile all'anno del compimento del loro 17\u00ba anno di et\u00e0 e, in caso di ripristino della leva, suscettibili di chiamata a visita al compimento del 18\u00ba anno di et\u00e0 ma comunque non oltre il 45\u00ba anno. I requisiti psico-fisici sono accertati dalle commissioni di leva, le imperfezioni che costituiscono causa di inidoneit\u00e0 sono stabilite dall'art. 582 del D.P.R. 90/2010; il personale di leva inoltre riceve una paga adeguata a quella di soldato, cos\u00ec come pure i richiamati e le forze di complemento.\nDopo aver ricevuto la chiamata, si prevede il superamento di visite mediche in un periodo di due giorni, con esito diverso, in particolare si \u00e8 dichiarati:\nA ogni modo il periodo di ferma dei militari di leva e degli obiettori di coscienza ammessi a prestare servizio civile \u00e8 di 10 mesi, prolungabili con decreto del ministero della difesa sempre nelle ipotesi previste per la riattivazione della leva, essi possono essere utilizzati per particolari attivit\u00e0 operative, logistiche, addestrative, e riguardanti il benessere del personale militare e i servizi generali di caserma o per fornire soccorso alle popolazioni colpite da calamit\u00e0 naturali e il ripristino di infrastrutture pubbliche per non pi\u00f9 di 6 mesi; hanno inoltre diritto a usufruire di vitto e alloggio presso la struttura ove prestino servizio e sono generalmente assegnati a una sede di servizio distante non pi\u00f9 di 100\u00a0km dalla propria residenza, e sono tenuti come tutti i militari a prestare giuramento militare. I renitenti alla leva continuano a essere puniti con la reclusione carceraria, e con la conseguente applicazione di sanzioni ulteriori ove previsto dalla legge.\nI soggetti di sesso maschile appartenenti sino alla classe del 1985 inclusa possono consultare la loro posizione relativa all'adempimento degli obblighi militari presso i \"Centri documentali\" che dal 30 ottobre 2000 hanno sostituito i vecchi \"distretti\" del 1870. Nei centri inoltre continuano a essere versate le \"liste di leva\", elaborate dai comuni d'Italia ai sensi della vigente normativa, relative a tutte le \"classi\".\nLe indennit\u00e0.\nL'importo delle indennit\u00e0 \u00e8 mutevole grado militare ricoperto e dell'arma presso la quale si prestasse servizio, ma mut\u00f2 comunque nel corso del tempo, negli anni 1940 ammontava a circa 10 lire, per poi passare verso gli anni '70 a 1.270 lire per un soldato semplice e 1.350 per un caporale. La legge 31 maggio 1975, n. 191 stabil\u00ec anche dei premi di congedo, ad esempio per i militari volontari delle forze armate, era in trenta giorni dell'ultima paga percepita per ogni anno o frazione superiore a sei mesi di servizio prestato in ferma o rafferma, con un minimo di lire, mentre ai volontari che si fossero congedati dopo 3 anni di servizio, la misura minima ammontava all'importo di lire.\nLa legge 5 luglio 1986, n. 342 raddoppi\u00f2 gli importi sino ad allora previsti; arrivando prima a lire e poi dal 1\u00ba luglio 1986 a lire al giorno. Il decreto del Ministero della difesa del 28 agosto 1997 introdusse nuovi importi; nell'ultimo periodo prima della sospensione del servizio obbligatorio, la paga arriv\u00f2 a lire al giorno. L'ultimo aumento prima della sospensione delle chiamate si \u00e8 avuto col decreto del Ministero della Difesa del 14 novembre 2006 che ha portato la paga - con decorrenza dal 1\u00ba luglio 2005 - a 3,24 euro.\nCasi di esenzione.\nL'esonero (o dispensa) al servizio militare era previsto per alcune situazioni familiari ed era regolato da alcune norme. La casistica principale era:\nAlle suddette si aggiunge la casistica del decreto legislativo 30 dicembre 1997, n. 504, il quale ha stabilito che \"qualora si prevedano eccedenze rispetto alle esigenze di incorporazione\" potessero altres\u00ec essere dispensati i cittadini che versassero in difficolt\u00e0 economiche o familiari ovvero particolari responsabilit\u00e0 lavorative.\nGli studenti delle scuole superiori e gli universitari potevano domandare il rinvio del servizio ma non della visita; negli ultimi anni fu ammesso anche il rinvio della visita, come nel caso di cittadini italiani residenti all'estero. In particolare, per gli studenti universitari, le norme per la concessione del beneficio di esenzione dal servizio per motivi di studio furono modificate dal predetto d.lgs 504/1997:\nIl d.lgs. 8 maggio 2001, n. 215, modificando il d.lgs. n. 504/1997, apport\u00f2 cambiamenti circa i requisiti per gli studenti universitari ammessi al beneficio del rinvio per motivi di studio, in particolare a decorrere dal 1\u00ba gennaio 2004 e per i soggetti appartenenti alla \"classe di leva\" anno 1985 e precedenti:\nAttualmente, la disciplina delle dispense e dei rinvi per motivi di studio \u00e8 contenuta nel d.lgs. 15 marzo 2010 n. 66 (libro VIII, titolo II, capo IV, sezioni V, VII VII e VIII)."}
{"id": "1328042", "revid": "1086846", "url": "https://it.wikipedia.org/wiki?curid=1328042", "title": "Alessandria Unione Sportiva 1934-1935", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1934-1935.\nStagione.\nCon una situazione societaria finalmente stabilizzata (fu il primo dei tre anni di Otello Finzi alla presidenza) l'Alessandria nell'estate del 1934 trad\u00ec forse per la prima volta il dilettantismo delle origini per gestire una vera e propria campagna acquisti: l'acquisto pi\u00f9 prestigioso fu quello di Mario Celoria, promettente interno proveniente dal retrocesso . Per la panchina fu scelto Otto Krappan, esordiente in massima serie, gi\u00e0 al e al Vicenza in Serie B.\nIn questa stagione la vena realizzativa di Cattaneo e Riccardi (rispettivamente 16 e 8 reti) sopper\u00ec alla carenza di attaccanti di ruolo (Marchina era passato allo Spezia e il giovane Bocchio fu mandato in prestito alla ) e il campionato si svolse in maniera tranquilla: con 12 vittorie, 5 pareggi e 13 sconfitte fu raggiunto il settimo posto, a pari merito con Napoli e Palermo.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1328046", "revid": "1305772", "url": "https://it.wikipedia.org/wiki?curid=1328046", "title": "Sindrome di Wernicke", "text": ""}
{"id": "1328048", "revid": "33689", "url": "https://it.wikipedia.org/wiki?curid=1328048", "title": "Bomberman", "text": " (traducibile come \"bombarolo\") \u00e8 una serie di videogiochi, originaria del Giappone, che prende il nome dall'omonimo personaggio protagonista, creata dalla Hudson Soft.\nIl primo gioco \u00e8 nato nel 1983, conosciuto anche come Eric &amp; the Floaters su MSX e ZX Spectrum, Dyna Blaster o Dynablaster in Europa, e diffusosi col NES. La serie conta decine di titoli ed \u00e8 ancora attiva negli anni 2020.\nParticolarmente sviluppata la componente multiplayer, punto di forza della serie, permette da 1 a 4 giocatori, arrivando fino a 10, per alcune versioni particolari, come in quella per Sega Saturn.\nPer questa edizione venne commercializzato un adattatore apposito per pi\u00f9 giocatori (multitap) a forma di testa di Bomberman.\nStoria.\nIl gioco originale fu sviluppato in Giappone per PC da Shinichi Nakamoto. Tuttavia, il programmatore ha dovuto convertirlo su Famicom in una maratona di programmazione durata 72 ore. Questa versione ha venduto pi\u00f9 di un milione di copie.\nGenere.\nIl genere \u00e8 quello cosiddetto dei \"Maze\", ovvero rompicapo ambientati dentro un labirinto, come \"Pac Man\".\nNel corso delle generazioni \"Bomberman\" per\u00f2 si \u00e8 evoluto toccando svariati generi videoludici:\nHudson Soft ha sfruttato la sua conoscenza nel campo dei party games nella serie di Nintendo \"Mario Party\" della quale \u00e8 sviluppatore.\nDa segnalare in particolare un gioco in esclusiva per Game Boy, \"Wario Blast featuring Bomberman\" in cui il nostro eroe incontra uno dei personaggi Nintendo, il malvagio Wario e lo sfida. La cartuccia \u00e8 prodotta insieme da Hudson Soft e Nintendo.\nPiattaforme.\nAd oggi sono stati prodotti ben 90 giochi della serie, compresi i puzzle e tutti gli episodi paralleli, ed escludendo invece le versioni per i cellulari e le versioni non ufficiali.\nPresente su praticamente tutte le piattaforme, ha avuto conversioni ed episodi inediti per gli Home computer (MSX e Amiga), i PC (DOS e Windows), le console Nintendo (NES, SNES, N64, GameCube, Switch), le console SEGA (MD, Saturn, DC), le console Sony (PS1, PS2), le console SNK (Neo Geo CD), le console portatili (GB, GBC, GBA, PSP) ed anche per i principali cellulari (Nokia N-Gage, 6630, Motorola e altri)\nEssendo un progetto Hudson Soft spiccano particolarmente le versioni per la console NEC PC Engine, di cui Hudson era partner di progettazione e distribuzione, per molto tempo Bomberman \u00e8 stato la mascotte della console stessa, al pari di Mario per la Nintendo e Sonic per la SEGA.\nOltre alla serie ufficiale si possono contare decine di cloni o versioni amatoriali realizzate da semplici appassionati e diffuse via internet del tutto gratuitamente.\nVideogiochi.\nSerie Super NES.\nGli episodi \"Panic\" e \"B-Daman\" differiscono dalla serie regolare, il primo \u00e8 una versione puzzle di Bomberman in cui cadono dall'alto piccole teste di Bomberman in stile \"Tetris\" o \"Puyo Puyo\", il secondo \u00e8 dedicato al B-Daman uno sport giapponese dedicato al lancio delle biglie, che richiede molta abilit\u00e0 nel lancio delle B-Daball (le biglie del gioco). Il lanciatore di biglie \u00e8 appunto il B-Daman o Blaster, qui interpretato dal nostro eroe.\nSerie NextGen.\nUn particolare rifacimento del classico giapponese, realizzato seguendo i gusti del pubblico americano.\nUn nuovo episodio per la console Nintendo Switch uscito il 3 marzo 2017, il quale presenta nuove componenti quali livelli su piani rialzati, una campagna cooperativa multigiocatore e molto altro.\nSerie sport.\nA questi titoli vanno aggiunte due raccolte dedicate a Bomberman, una per PC e una per Game Boy Advance, che non presentano episodi inediti.\nMoltissime sono poi le conversioni per cellulare, soprattutto in formato i-mode."}
{"id": "1328054", "revid": "62004", "url": "https://it.wikipedia.org/wiki?curid=1328054", "title": "Ebi Smolarek", "text": ""}
{"id": "1328057", "revid": "6923", "url": "https://it.wikipedia.org/wiki?curid=1328057", "title": "Lex rhodia de jactu", "text": "La Lex rhodia de iactu (dal latino, alla lettera: \"legge di Rodi in merito alle merci gettate dalla nave\") \u00e8 un antico regolamento sulla navigazione mediterranea.\nGli storici dibattono tuttora sulla legge, \u00e8 difatti profondamente difficile determinarne la natura, in quanto ci si chiede se in effetti questa costituisse un apparato di disposizioni contenenti norme precise, oppure se la denominazione raccogliesse in fondo solo una serie di norme consuetudinarie, ma mai un effettivo atto normativo rodiano.\nStoria.\nNel Mediterraneo gli usi pi\u00f9 antichi prevedevano uno \"ius naufragii\" che permetteva agli abitanti delle coste di impadronirsi sia dei relitti in mare sia delle imbarcazioni (e quindi anche del loro contenuto) che sbarcavano per evitare un rovinoso affondamento quando le condizioni climatiche si facevano impervie.\nA mitigare queste primitive consuetudini intervenivano solo ed esclusivamente dei trattati fra le varie comunit\u00e0 che si impegnavano ad un rispetto reciproco delle imbarcazioni approdate fortuitamente nelle coste straniere.\nNella tradizione giuridica ellenistica, alla Lex Rhodia si attribuisce il merito di aver interrotto quest'andazzo permettendo una libert\u00e0 ben maggiore nei movimenti marittimi, affermando il principio che non si debba gravare con dazi doganali su quelle imbarcazioni gi\u00e0 provate da tempeste e intemperie, che per necessit\u00e0 trovavano riparo nei lidi pi\u00f9 vicini.\nCi\u00f2 che non \u00e8 chiaro, tutt'oggi, \u00e8 se in effetti la Lex Rhodia avesse una portata cos\u00ec generale e se piuttosto \u00e8 di matrice romana l'espansione dell'ambito applicativo della Lex.\nCerto \u00e8 che nel \"Digesto\" si fa riferimento alla Lex Rhodia (in epoca giustinianea il libro XIV, 2 ha appunto il titolo \"de lege rhodia de iactu\") come qualcosa riguardante l'abbandono di merci in mare in caso di necessit\u00e0, tant'\u00e8 che la denominazione pervenutaci include la locuzione \"de iactu\", ed in secondo luogo ai criteri attraverso i quali dividere le spese di riparazione fra proprietari delle merci e proprietari delle navi.\nIn definitiva si ritiene, anche se la dottrina \u00e8 tutt'altro che unanime, che la Lex Rhodia non sia solo un cumulo di consuetudini raccolte sotto una denominazione, ma che piuttosto sia una serie di \"leges\", di matrice presumibilmente rodiana, che i Romani presero e trasportarono nel Digesto nei limiti in cui questo li interessava.\nNel diritto successivo la regola ha continuato ad essere osservata prendendo il nome di \"avaria\" in cui si distingue una \"avaria comune\" e di una \"avaria generale\" ed ora nel diritto marittimo internazionale \u00e8 costituita dalle regole di York e di Anversa.\nSi \u00e8 di recente sostenuto che tale legge sia l'unica che dal mondo greco ci sia giunta come diritto vivente, tant'\u00e8 che negli USA \u00e8 stata utilizzata per giustificare l'appropriamento da parte di navi statunitensi di alcuni beni lasciati alla deriva da navi straniere.\nPrinc\u00ecpi.\nLa legge fu recepita dal diritto romano dal mondo greco in tema di \"locatio operis\", un'espressione con cui si intendeva un contratto molto simile all'odierno contratto di appalto e di prestazione d'opera.\nA proposito di quelle merci che sarebbero state trasportate per mare si stabil\u00ec che, se in caso di difficolt\u00e0 nella navigazione si fosse stati costretti a buttare a mare parte delle merci locate per il trasporto, il rischio si sarebbe ripartito proporzionalmente sui locatori; all'uopo, il locatore che aveva perduto la merce avrebbe agito con l'\"actio locati\" contro il conduttore trasportatore e costui in via di rivalsa avrebbe agito con l'\"actio conducti\" contro i locatori delle merci che si erano salvate. Inizialmente, prima dell'approvazione di questa legge, la responsabilit\u00e0 era totalmente a carico del locatore."}
{"id": "1328060", "revid": "287204", "url": "https://it.wikipedia.org/wiki?curid=1328060", "title": "Change Is Coming", "text": "Change is Coming \u00e8 il terzo album in studio di Money Mark."}
{"id": "1328061", "revid": "119905597", "url": "https://it.wikipedia.org/wiki?curid=1328061", "title": "Enimont", "text": "Enimont S.p.A. \u00e8 stata un'importante societ\u00e0 per azioni italiana, frutto della pi\u00f9 rilevante operazione di fusione e alleanza tra la chimica pubblica (rappresentata dall'EniChem, controllata del gruppo ENI) e quella privata (rappresentata dalla Montedison).\nOccupava 50.000 dipendenti per 15.500 miliardi di lire di fatturato.\nStoria.\nOrigini.\nNacque nel 1988 in seguito alla decisione dei due colossi chimici del paese, grazie all'intervento di Raul Gardini, di unire le proprie attivit\u00e0 chimiche in un'unica societ\u00e0. Enimont non \u00e8 altro infatti che l'unione delle sigle di ENI e Montedison. Era, in pratica, una \"joint venture\" di propriet\u00e0 paritaria delle due societ\u00e0 (40% a testa), con il rimanente 20% nelle mani del mercato azionario.\nIl fallimento.\nLa societ\u00e0 ebbe per\u00f2 breve durata; nel 1990 Gardini, a seguito di immobilismi dalla parte di Eni, disaccordi e divergenze con la parte statale della \"joint venture\", cerc\u00f2 di acquistare il 20% delle azioni sul mercato tramite una cordata di finanzieri e imprenditori amici, ma ci\u00f2 port\u00f2 alla rottura dei rapporti con il partner industriale e, di conseguenza, con il Parlamento e la politica dell'epoca. Le due parti trovarono un accordo, detto \"del Cowboy\", grazie all'allora ministro delle partecipazioni statali, Franco Piga: Gardini cedette il 40% di Enimont, di propriet\u00e0 Montedison, all'Eni al prezzo di 2800 miliardi di lire; tuttavia tale accordo priv\u00f2 il colosso privato di quasi tutto il settore chimico che deteneva prima dell'alleanza con Eni.\nCon lo scandalo seguito a quest'accordo, trov\u00f2 veridicit\u00e0 il fatto che lo stesso Gardini fu costretto a pagare tangenti ai partiti politici dell'epoca, nel vano tentativo di risparmiare sulle tasse per la vendita delle attivit\u00e0 chimiche della Montedison.\nLa cessione ad EniChem delle principali attivit\u00e0 Montedison.\nL'EniChem si ritrov\u00f2 cos\u00ec nuovi stabilimenti da gestire e nuove linee di produzione che erano in passato della Montedison (es. la Vinavil). \nMontedison invece era diventata praticamente una holding di partecipazioni che controllava diverse aziende del settore alimentare e la nuova Edison, legata alle attivit\u00e0 energetiche."}
{"id": "1328062", "revid": "2134764", "url": "https://it.wikipedia.org/wiki?curid=1328062", "title": "Fussballclub Wohlen 1904", "text": "Il Fussballclub Wohlen 1904 (in italiano \"Football Club Wohlen 1904\") \u00e8 una societ\u00e0 calcistica svizzera con sede nella citt\u00e0 di Wohlen. La sua fondazione risale al 21 maggio 1904.\nAttualmente nella stagione 2017-2018 milita nella Challenge League, la seconda divisione del campionato svizzero.\nStoria.\nLa squadra \u00e8 stata fondata Il 21 maggio 1904. Tra il 1930 e il 1932 l'FC Wohlen ha militato nella massima categoria del calcio svizzero. Ma il club ha principalmente militato nella 1. Lega o 2. Lega (dilettanti) e verso la fine degli anni settanta \u00e8 caduto anche nell'anonimato della terza lega dilettante.\nIl pi\u00f9 grande successo della storia recente del club \u00e8 stata la promozione nel 2002 nella Lega nazionale B, l'odierna Challenge League. Nell'autunno del 2004 \u00e8 stato inaugurato il nuovo stadio Niedermatten che ha sostituito il vecchio stadio Paul Walser.\nRosa attuale.\n\"Aggiornata al 22 settembre 2017.\"\nStadio.\nIl FC Wohlen gioca le partite casalinghe allo stadio del Niedermatten costruito nel 2004, ha una capienza di 3\u00a0034 spettatori (624 seduti e 2\u00a0410 in piedi). Le dimensioni sono 105.1 m per 68 m.\nPrima del Niedermatten il FC Wohlen giocava al Paul-Walser-Stiftung che conteneva 3'180 spettatori (180 seduti e 3\u00a0000 in piedi)."}
{"id": "1328065", "revid": "599013", "url": "https://it.wikipedia.org/wiki?curid=1328065", "title": "Yossi Benayoun", "text": "\u00c8 il primatista di presenze della nazionale israeliana (102).\nBiografia.\nSoprannominato \"Il Bambino\", proviene da una famiglia ebrea marocchina e possiede anche il passaporto spagnolo.\nCaratteristiche tecniche.\nCentrocampista offensivo, poteva giocare sia come trequartista sia come esterno sinistro. Per la sua velocit\u00e0 ed il suo dribbling \u00e8 stato paragonato pi\u00f9 volte al brasiliano Kak\u00e1.\nCarriera.\nClub.\nGiovanili.\nBenayoun cominci\u00f2 la sua carriera all'et\u00e0 di 9 anni, con il Hapoel Be'er Sheva: per presentarsi con regolarit\u00e0 agli allenamenti, vista la mancanza di mezzi pubblici, era costretto a fare ogni volta col padre 60\u00a0km di strada con l'autostop. Si fece notare presto, ed il primo talent scout ad approcciarlo fu quello dell'. La societ\u00e0 olandese invit\u00f2 la famiglia di Yossi, al momento quindicenne, a trasferirsi nei Paesi Bassi, per entrare a far parte delle giovanili dei \"Lancieri\". Gi\u00e0 a 16 anni Benayoun era il cannoniere della squadra e il miglior giocatore, perci\u00f2 l'Ajax a tempo debito gli offr\u00ec un contratto professionistico quadriennale. Non essendosi ben ambientati ad Amsterdam, lui e la sua famiglia preferirono rifiutare il contratto e tornare in Israele dopo soli 8 mesi.\nHapoel Be'er Sheva.\nAll'et\u00e0 di 17 anni e mezzo Yossi venne promosso nella prima squadra del Hapoel Be'er Sheva, non riuscendo per\u00f2 a evitare alla sua squadra la retrocessione nella seconda divisione del campionato israeliano.\nNell'ultima partita della stagione, contro il Maccabi Haifa, Benayoun riusc\u00ec a guadagnare un calcio di rigore al 90' e il portiere del Maccabi, Nir Davidovich, riusc\u00ec a pararglielo, ma Yossi riusc\u00ec comunque a segnare sulla respinta. Benayoun pensava di aver salvato la sua squadra dalla retrocessione, ma quando gli venne comunicato che i rivali per la salvezza avevano anch'essi vinto, le lacrime di gioia si trasformarono in lacrime di tristezza. Benayoun totalizz\u00f2 25 presenze con l'Hapoel, segnando 15 reti.\nTra i 18 e i 21 anni dovette rimanere in Israele per attendere al servizio di leva obbligatoria.\nMaccabi Haifa.\nDopo la stagione 1998-1999 venne ceduto al Maccabi Haifa con un contratto firmato sia da Ya'akov Shahar (presidente del Maccabi) che da Eli Zino (presidente del Hapoel Be'er Sheva).\nMilit\u00f2 nel Maccabi Haifa per tre stagioni. Nel 1999, sotto la guida di Du\u0161an Uhrin e di Daniel Brailovsky, il Maccabi Haifa raggiunse i quarti di finale di Coppa delle Coppe: Benayoun segn\u00f2 contro Paris Saint-Germain e Ried.\nNella stagione 2000-2001, con in panchina il coach Avraham Grant, Benayoun condusse il Maccabi Haifa alla vittoria in campionato dopo sette anni di insuccesso; lui stesso venne scelto come miglior giocatore dell'anno. Nella stagione successiva la squadra vinse nuovamente il titolo nazionale, prima che il giocatore lasciasse Israele per trasferirsi nella Primera Divisi\u00f3n.\nIn campionato mise a referto con il Maccabi un totale di 130 presenze e 55 gol (con due triplette).\nRacing Santander.\nNel 2002 Benayoun si trasfer\u00ec al Racing Santander, in Spagna, contribuendo al raggiungimento della salvezza nella stagione 2003-2004 e affermandosi come uno dei principali realizzatori del club nella stagione 2004-2005 (9 reti). Con la divisa del Racing ha totalizzato 101 presenze e 21 gol in tre stagioni, prima che i problemi finanziari costringessero il club a svenderlo.\nWest Ham.\nDopo le prestazioni con la maglia della Nazionale israeliana e con quella del Racing Santander, il nome di Benayoun venne collegato a squadre spagnole, russe e inglesi. Il West Ham riusc\u00ec a metterlo sotto contratto nel luglio 2005, con un'offerta di 2,5 milioni di sterline: Benayoun firm\u00f2 un contratto di quattro anni.\nGiunto al West Ham sulle orme di Eyal Berkovic, che vi aveva giocato tra 1997 e 1999, Benayoun, ha dimostrato di essere, non solo un assistman di grande valore, ma anche un discreto realizzatore, segnando 4 gol alla prima stagione in Premier League. Per gli Hammers ha anche messo a referto, all'ultima giornata di campionato, la rete che ha impedito ai rivali londinesi del Tottenham di qualificarsi per la Champions League.\nScese in campo in occasione della 125\u00aa finale di FA Cup contro i Campioni d'Europa in carica del Liverpool. Alla fine la sua squadra perse ai calci di rigore, dopo che il risultato alla fine dei tempi supplementari era di 3-3.\nLiverpool.\nNel maggio 2007 Benayoun trov\u00f2 un accordo per rinnovare il contratto col West Ham per altri cinque anni: non aveva per\u00f2 ancora firmato quando il conferm\u00f2 nel luglio 2007 di aver iniziato le trattative per assicurarselo. Il club londinese rifiut\u00f2 un'offerta iniziale di 3 milioni di sterline , costringendo i Reds ad aumentarla fino a 4,5 milioni. Il 10 luglio i \"media\" israeliani uscirono con la notizia che il \"manager\" del giocatore, Ronen Katsav, aveva accettato l'offerta dei \"Reds\": il talento di Dimona, pur di passare nel Merseyside, ha accettato uno stipendio inferiore alle 50.000 sterline a settimana offertegli dal West Ham in maggio.\nIl 12 luglio il sito ufficiale del Liverpool annunci\u00f2 che Yossi Benayoun era stato messo sotto contratto. L'israeliano firm\u00f2 un contratto di quattro anni per una cifra di 5 milioni di sterline. Benayoun venne presentato come nuovo giocatore del Liverpool insieme a Ryan Babel (proveniente dall') il 13 luglio: gli venne data la maglia numero 11, mentre all'olandese fu assegnato il numero 19.\nProprio con il Liverpool debutt\u00f2 in Champions League nel 2007, segnando, alla 4\u00aa giornata del girone di qualificazione, una tripletta al Be\u015fikta\u015f.\nChelsea.\nBenayoun ha firmato per il Chelsea il 2 luglio 2010, con un accordo triennale, e dunque rimarr\u00e0 allo Stamford Bridge fino all'estate del 2013. I due club hanno concordato il trasferimento su una base di \u00a3 5.5m. Ha detto, in una dichiarazione al sito ufficiale del club: \"Sono molto entusiasta di venire in un club come il Chelsea, \u00e8 un grande club e credo che sia un sogno per ogni giocatore. Speriamo di avere successo\".\nBenayoun ha fatto il suo debutto contro l'Eintracht Francoforte in una amichevole pre-campionato prima di fare la sua prima presenza competitiva l'8 agosto in una sconfitta per 3-1 contro il Manchester United nel Community Shield 2010, sostituendo Florent Malouda. Il 21 agosto, Benayoun ha segnato il suo primo gol in campionato al 93 'per il Chelsea in una vittoria per 6-0 Wigan Athletic al DW Stadium di Wigan, a Greater Manchester. Il 22 settembre, Benayoun si rompe il tallone d'Achille durante Chelsea - Newcastle in una sconfitta per 4-3 in una partita di Carling Cup. Benayoun quando venne recuperato completamente da questo infortunio fu mandato in campo nel secondo tempo contro il Wigan Athletic il 9 aprile 2011.\nIl 26 agosto 2011, Benayoun, ha offerto a Juan Manuel Mata la sua maglia numero 10. Il capitano di Israele disse: \"Ho deciso di dare a Mata, il numero 10 - \u00e8 la sua preferita, per me \u00e8 solo un numero, la mia fortunata ha il numero 15..\" (Florent Malouda del Chelsea indossa la maglia numero 15.) Juan Mata da Valencia ha espresso cos\u00ec la sua gratitudine verso il calciatore israeliano: \"E 'un numero molto importante per me, quindi sono contento di indossarlo. Voglio ringraziare Yossi,\" ha detto. Benayoun ha cambiato la maglia con il numero 30.\nArsenal.\nIl 31 agosto 2011 passa alla formazione londinese dell'Arsenal con la formula del prestito. Benayoun ha fatto il suo debutto il 10 settembre 2011 iniziando dalla panchina e scese in campo alla seconda met\u00e0 di gara sostituendo il russo Andrej Ar\u0161avin, nella partita del girone di andata contro lo Swansea City. Il 20 settembre 2011, Benayoun ha segnato il suo primo gol per l'Arsenal dopo 78 minuti durante una partita di Carling Cup contro lo Shrewsbury Town, vinta poi dai gunners per 3-1. Il 29 novembre, nella partita dei quarti di finale di League Cup persa per 1-0 con il , Benayoun ha indossato per la prima volta la fascia di capitano dei \"gunners\", mentre il 6 dicembre successivo, nella gara persa per 3-1 ad Atene con l'Olympiakos ha messo a segno il suo primo gol in Champions con la nuova maglia. La prima rete in campionato \u00e8 invece arrivata il 21 dicembre nell'incontro vinto 2-1 con l'Aston Villa. Terminata la stagione con 25 gare giocate ed 8 gol realizzati, ha fatto ritorno al Chelsea.\nWest Ham, ritorno al Chelsea e Queens Park Rangers.\nIl 31 agosto 2012 \u00e8 tornato al West Ham, con la formula del prestito. Nella finestra di mercato di gennaio ha per\u00f2 subito fatto ritorno al Chelsea, con cui ha vinto l'Europa League. A fine stagione si svincola dalla squadra londinese.\nRitorno al Maccabi Haifa.\nIl 6 giugno 2014 firma un contratto biennale da un milione di euro a stagione con il Maccabi Haifa, facendo ritorno alla squadra che lo aveva lanciato sedici anni prima. Il contratto prevede inoltre che dopo il suo ritiro diventer\u00e0 direttore sportivo del club.\nNazionale.\nBenayoun \u00e8 stato membro della Nazionale israeliana Under-16 che ha raggiunto il terzo posto agli europei del 1996. Ha fatto il suo debutto nella Nazionale maggiore in un match contro il nel novembre 1998.\nDurante le qualificazioni al , Benayoun si \u00e8 affermato come leader della nazionale del suo paese, grazie soprattutto alla rete del pareggio in un incontro casalingo con (terminato col punteggio di 2-1 per Israele) e alle due realizzazioni contro la . Nella gara di ritorno con Cipro, giocata a Nicosia, Benayoun fu autore dell'assist nell'azione del gol decisivo, dopo che il portiere di Israele Nir Davidovich aveva parato un rigore.\nStatistiche.\nPresenze e reti nei club.\n\"Statistiche aggiornate al 4 maggio 2019.\"\nPalmar\u00e8s.\nClub.\nCompetizioni nazionali"}
{"id": "1328067", "revid": "1784938", "url": "https://it.wikipedia.org/wiki?curid=1328067", "title": "Sindrome di Wernicke-Korsakoff", "text": "La sindrome di Wernicke-Korsakoff (anche chiamata sindrome di Korsakov dal nome del neuropsichiatra russo Sergej Sergeevi\u010d Korsakov) \u00e8 una malattia degenerativa del sistema nervoso legata a una carenza di tiamina e che determina demenza. Non deve essere confusa con l'afasia di Wernicke.\nTale carenza \u00e8 di raro riscontro nelle nazioni civilizzate, comparendo sia negli alcolisti sia in individui con gravi squilibri dietetici con abitudini alimentari tali da produrre un'insufficienza di vitamina B1 o in particolari condizioni cliniche quali la dialisi peritoneale cronica, l'emodialisi, trattamento in rialimentazione dopo digiuno prolungato e nei ricoveri ospedalieri quando i pazienti sono alimentati solo con glucosate o con sacche preconfezionate a basso tenore di tiamina. Nei paesi in via di sviluppo la carenza \u00e8 legata per lo pi\u00f9 al consumo di riso brillato o comunque di cibi a elevato contenuto di tiaminasi.\nL'encefalopatia di Wernicke si sviluppa, di solito, attraverso vomito, nistagmo, paralisi dei muscoli retti esterni che determina oftalmoplegia uni-/bilaterale, febbre, atassia e progressivo decadimento delle facolt\u00e0 mentali che pu\u00f2 giungere a tale gravit\u00e0 da determinare coma e morte. Talvolta si osservano allucinazioni. Frequente \u00e8 il fenomeno della confabulazione: i pazienti, cio\u00e8, riempiono i loro vuoti di memoria con produzioni fantastiche deliranti. La memoria implicita e semantica sono conservate.\nLa terapia \u00e8 idratante, ma non \u00e8 possibile un miglioramento, poich\u00e9 la degenerazione neuronale determina un quadro clinico caratterizzato da amnesia anterograda, diminuzione della capacit\u00e0 di apprendimento e confabulazione, la cosiddetta sindrome di Korsakoff.\nAnatomia patologica.\nL'esame anatomico del cervello di questi pazienti affetti dalla condizione dimostra che le strutture centrali pi\u00f9 lese sono:\nInizialmente studi basati su casi autoptici facevano pensare che i corpi mammillari avessero subito lesioni. Successivamente, analisi pi\u00f9 approfondite condotte da Victor Adams e Collins (1971) dimostrarono che pazienti con gravi sintomi amnesici non avevano alcun danno ai corpi mammillari mentre tutti i campioni analizzati riportavano danni ai nuclei dorsomediali del talamo. Altri studi condotti su pazienti affetti solo da infarti (aree di lesione ischemica) avallarono le ipotesi precedenti, cio\u00e8 che le amnesie dei soggetti korsakoviani fossero dovute a danni dei nuclei dorsomediali del talamo. Tuttavia vi sono anche dati che indicano che a volte nei pazienti korsakoviani si verifica amnesia in assenza di danni ai nuclei dorsomediali."}
{"id": "1328071", "revid": "1305772", "url": "https://it.wikipedia.org/wiki?curid=1328071", "title": "Sharkey", "text": ""}
{"id": "1328074", "revid": "287204", "url": "https://it.wikipedia.org/wiki?curid=1328074", "title": "Juzno-Sachalinsk", "text": ""}
{"id": "1328075", "revid": "729019", "url": "https://it.wikipedia.org/wiki?curid=1328075", "title": "Emperor Norton Records", "text": "Emperor Norton Records \u00e8 stato il nome di una casa discografica di Los Angeles, attiva fino ai primi anni 2000, che ha pubblicato i dischi di vari artisti attivi nel campo della musica elettronica e di quella dance. Tra di essi si possono ricordare Money Mark e Takako Minekawa; inoltre, realizz\u00f2 la colonna sonora del film \"Lost in Translation - L'amore tradotto\"."}
{"id": "1328076", "revid": "468411", "url": "https://it.wikipedia.org/wiki?curid=1328076", "title": "Yverdon-Sport Football Club", "text": "Lo Yverdon-Sport Football Club \u00e8 una societ\u00e0 calcistica svizzera della citt\u00e0 di Yverdon-les-Bains. La sua fondazione risale al 1\u00ba luglio 1948.\nMilita nella Promotion League, la terza divisione del campionato svizzero di calcio.\nStoria.\nIl club fu fondato il 1\u00ba luglio 1948 dalla fusione dell'\"FC Yverdon\" (nato nel 1897) con l'\"FC Concordia\" e il \"White Star\" e gioca le partite casalinghe nello Stadio Comunale.\nLa squadra della Svizzera francese nel 2005 \u00e8 stata promossa per la terza volta nella massima serie svizzera, avendo vinto il campionato di Challenge League 2004-2005. Le precedenti promozioni in Lega Nazionale A risalgono al 1992-1993 e 1998-1999. Tuttavia al termine della stagione 2005-2006 la squadra \u00e8 retrocessa nuovamente in Challenge League.\nRetrocessa in Prima Lega al termine della stagione 2010-2011, ha conquistato l'ammissione al campionato di Prima Lega Promozione 2012-2013.\nStadio.\nLo Yverdon gioca le partite casalinghe allo Stade Municipal, che ha una capienza di 8\u00a0200 spettatori (1\u00a0600 seduti e 6\u00a0600 in piedi). Le dimensioni sono 105 m per 69 m.\nGiocatori celebri.\nTra i calciatori stranieri che hanno militato nella propria Nazionale, Renatus Njohole.\nPalmar\u00e8s.\nRosa Attuale.\n\"Aggiornata al 21 dicembre 2020\"."}
{"id": "1328077", "revid": "767487", "url": "https://it.wikipedia.org/wiki?curid=1328077", "title": "Algoritmo di Bor\u016fvka", "text": "L'algoritmo di Bor\u016fvka \u00e8 un algoritmo per la ricerca di un albero ricoprente minimo in un grafo in cui il peso di ciascuna coppia di archi sia distinto. Se due archi hanno peso uguale, \u00e8 sufficiente modificare anche minimamente il peso di uno dei due archi per rendere valido l'algoritmo.\nL'algoritmo venne pubblicato nel 1926 da Otakar Bor\u016fvka come metodo di costruzione di un'efficiente rete elettrica per la Moravia (Repubblica Ceca).\nL'algoritmo fu riscoperto da Choquet nel 1938; successivamente da Florek, \u0141ukasiewicz, Perkal, Steinhaus, e Zubrzycki nel 1951; e ancora da Sollin probabilmente all'inizio degli anni '60. Dato che Sollin fu l'unico informatico occidentale in tale lista, questo algoritmo \u00e8 spesso chiamato algoritmo di Sollin, specialmente nella letteratura del computing parallelo.\nAlgoritmo.\nL'algoritmo comincia esaminando ciascun vertice e aggiungendo l'arco di costo minore da quel vertice ad un altro nel grafo, senza tenere conto di archi gi\u00e0 aggiunti, e continua unendo questi raggruppamenti in modo simile finch\u00e9 un albero ricoprente tutti i vertici si completa. Lo pseudocodice per l'algoritmo \u00e8:\nL'algoritmo di Bor\u016fvka si dimostra avere una complessit\u00e0 computazionale O(\"E\" log \"V\"), dove \"E\" \u00e8 il numero di archi, e \"V\" \u00e8 il numero di vertici in \"G\".\nAltri algoritmi utili alla causa sono l'algoritmo di Prim (in realt\u00e0 scoperto da Vojt\u011bch Jarn\u00edk) e l'algoritmo di Kruskal. Algoritmi pi\u00f9 veloci si ottengono combinando l'algoritmo di Prim e quello di Bor\u016fvka. Una versione randomizzata pi\u00f9 veloce realizzata da Karger, Klein, e Tarjan lavora in tempi asintotici lineari nel numero di archi. Il pi\u00f9 conosciuto algoritmo di calcolo dell'albero ricoprente minimo realizzato da Bernard Chazelle si basa su Bor\u016fvka e lavora in tempo O(\"E\" \u03b1(V)), dove \u03b1 \u00e8 l'inverso della Funzione di Ackermann."}
{"id": "1328082", "revid": "287204", "url": "https://it.wikipedia.org/wiki?curid=1328082", "title": "Algoritmo di Boruvka", "text": ""}
{"id": "1328087", "revid": "85405", "url": "https://it.wikipedia.org/wiki?curid=1328087", "title": "Aleksandr Kol\u010dak", "text": ""}
{"id": "1328090", "revid": "287204", "url": "https://it.wikipedia.org/wiki?curid=1328090", "title": "Albo d'oro della Challenge League", "text": "Questa voce contiene lalbo d'oro della Challenge League, ossia l'elenco delle squadre vincitrici del campionato svizzero di calcio di seconda divisione.\nSerie B.\nNel 1920-1921 la Serie B non esprime un vincitore assoluto.\nSerie Promozione.\nNel 1921-1922 la Serie Promozione non esprime un vincitore assoluto.\nDal 1924 al 1930 la Serie Promozione non esprime un vincitore assoluto.\nLega Nazionale B.\nDal 1988 al 1995 la Lega Nazionale B non esprime un vincitore assoluto."}
{"id": "1328091", "revid": "1543377", "url": "https://it.wikipedia.org/wiki?curid=1328091", "title": "Tasso overnight", "text": "Il tasso overnight (lett. \"da un giorno all'altro\") \u00e8 il tasso al quale le banche prestano denaro per la durata massima di 24 ore attraverso depositi overnight.\nLe banche che hanno eccedenza di denaro fanno questo prestito alle altre banche che hanno necessit\u00e0 di liquidit\u00e0.\nQuesto tasso, in Europa, assume un valore intermedio all'interno del corridoio dei tassi, cio\u00e8 si posiziona tra il tasso di rifinanziamento marginale (o \"soffitto dei tassi\") e quello di deposito (o \"pavimento dei tassi\") presso la BCE.\nQuesto tasso d\u00e0 un'idea della liquidit\u00e0 esistente: un alto tasso vuole dire che esiste poca liquidit\u00e0 nel mercato interbancario."}
{"id": "1328092", "revid": "12290", "url": "https://it.wikipedia.org/wiki?curid=1328092", "title": "Il mio primo giorno", "text": ""}
{"id": "1328093", "revid": "80339", "url": "https://it.wikipedia.org/wiki?curid=1328093", "title": "Nevelsk", "text": ""}
{"id": "1328094", "revid": "287204", "url": "https://it.wikipedia.org/wiki?curid=1328094", "title": "Jose Cardozo", "text": ""}
{"id": "1328095", "revid": "1452073", "url": "https://it.wikipedia.org/wiki?curid=1328095", "title": "Pinocembrina", "text": "La pinocembrina \u00e8 un flavonoide, con potenti capacit\u00e0 antiossidanti, contenuto nel miele e nella propoli.\nLa pinocembrina \u00e8 di origine vegetale in quanto \u00e8 contenuta nel polline e nel nettare che le api raccolgono dai fiori e successivamente inseriscono nel processo di produzione del miele e della propoli.\nStruttura e propriet\u00e0 chimiche.\nLa formula molecolare della pinocembrina \u00e8 C15H12O4, la sua struttura centrale \u00e8 composta da una doppia struttura ciclica che reca due gruppi funzionali ossidrile, un gruppo fenilico e un chetone."}
{"id": "1328096", "revid": "31886", "url": "https://it.wikipedia.org/wiki?curid=1328096", "title": "Sant'Alessio", "text": ""}
{"id": "1328099", "revid": "80339", "url": "https://it.wikipedia.org/wiki?curid=1328099", "title": "Vassili Dokuchaiev", "text": ""}
{"id": "1328101", "revid": "124690919", "url": "https://it.wikipedia.org/wiki?curid=1328101", "title": "The Dukes of Stratosphear", "text": "I The Dukes of Stratosphear sono stati un gruppo rock inglese formato nel 1984 da Andy Partridge, Colin Moulding, Dave Gregory e Ian Gregory. Modellato sui gruppi di rock psichedelico degli anni sessanta, a met\u00e0 tra l'omaggio e la parodia, i Dukes furono inizialmente lanciati dalla casa discografica Virgin Records come un nuovo gruppo misterioso i cui componenti sono celati sotto pseudonimi, ma in realt\u00e0 si trattava di una band alter ego degli XTC. Hanno pubblicato solo due album: il mini-lp \"25 O'Clock\" (1985) e l'album \"Psonic Psunspot\" (1987). Nel Regno Unito, i dischi hanno superato in vendite gli album degli stessi XTC, \"The Big Express\" (1984) e \"Skylarking\" (1986). Fu soltanto in seguito che l'identit\u00e0 dei Dukes venne resa pubblica.\nPartridge ha concepito i Dukes come una fusione \"delle mie band preferite del 1967\". Lui e Dave Gregory concepirono il progetto nel 1979, ma fu solo nel dicembre 1984 che il gruppo trov\u00f2 l'opportunit\u00e0 di passare qualche giorno a registrare ci\u00f2 che sarebbe diventato il primo mini-lp. Furono stabilite tre regole per la sua produzione: le canzoni dovevano seguire le convenzioni della psichedelia del 1967 e del 1968, non pi\u00f9 di due session per brano consentite e, dove possibile, utilizzare strumenti e attrezzature dell'epoca, vintage. Dopo la registrazione del secondo LP Partridge comunic\u00f2 in una serie di interviste che il gruppo \u00e8 stato ucciso in un \"incidente orribile con il sorbetto\".\nNumerosi sequel furono proposti ma alla fine abbandonati, tra cui la finta rock opera \"The Great Royal Jelly Scandal\", un nuovo album prequel che vedeva i Dukes impegnati nella loro prima fase del Merseybeat e una parodia sotto forma di glitter rock che doveva essere denominata \"The Stratosphear Gang\". Nel 1993, Partridge, dopo l'incisione di \"Nonsuch\", propose alla Virgin un nuovo lavoro di un gruppo successore dei Dukes in brani sullo stile della musica bubblegum con i testi dalle tematiche \"fortemente sessuali\", ma la casa discografica respinse la proposta, portando gli XTC a scioperare contro l'etichetta per cinque anni. Alcune delle canzoni di quel progetto abortito sono state successivamente rielaborate e pubblicate in album e compilation successivie.\nI The Dukes of Stratosphear anticiparono e furono celebrati da movimenti della neo psichedelia come la Paisley Underground. Nel 2003, si riunirono nuovamente per registrare un brano commissionato dalla MS Society, \"Open a Can (Of Human Beans)\", i cui proventi di vendita furono donati in beneficenza, e nel 2008, Partridge registr\u00f2 due tracce accreditate a \"The Dukes\" come parte di un lavoro su commissione per la Eurostar. Queste canzoni sono state incluse come bonus nelle ristampe successive degli album dei Dukes.\nOrigini e influenze musicali.\nDa adolescente, ascoltando dischi di rock psichedelico, il leader degli XTC Andy Partridge era particolarmente affezionato a \"See Emily Play\" (1967) dei Pink Floyd, a \"My White Bicycle\" (1967) dei Tomorrow e a \"We Are the Moles\" dei Moles (1968). Partridge considerava la musica psichedelica come una versione \"adulta\" dei dischi di favole per bambini, credendo che molti altri stessero cercando di emulare quei dischi con cui erano cresciuti: \u00abUsano esattamente le stesse tecniche: battiti accelerati, battiti rallentati, troppa eco, troppo riverbero, quel battito va indietro [...] Non c'\u00e8 stata alcuna transizione da fare. Passai da cose come \"Flying Purple Eater\" a \"I Am the Walrus\"\u00bb. Preferiva anche la psichedelia britannica piuttosto che la sua variante americana: \u00abNegli Stati Uniti, si trattava di reazioni alla guerra del Vietnam. La musica era oscura e meditabonda, piena di distorsioni rabbiose\u00bb. Nel 1975, prese in considerazione l'idea di rinominare la sua band, denominata Helium Kidz in The Dukes of Stratosphear, ma pens\u00f2 \u00abche era troppo floreale e la gente poteva pensare che fossimo un gruppo psichedelico [...] Avevamo bisogno di un nome da pronunciare velocemente e il pi\u00f9 possibile inventivo\u00bb.\nQuando il chitarrista Dave Gregory fu invitato a unirsi agli XTC nel 1979, Partridge apprese che entrambi condividevano una passione di lunga data per la musica psichedelica degli anni '60. Partridge gli propose di fondare un alter ego del gruppo che suonasse musica di quello stile, traendo ispirazione da \"The Piper at the Gates of Dawn\" dei Pink Floyd, \"Magical Mystery Tour\" dei Beatles e anche da \"Their Satanic Majesties Request\" dei Rolling Stones, e ipotizz\u00f2 un primo nome per la fantomatica band, Electric Bone Temple. Un album di canzoni in quello stile fu immediatamente preso in considerazione, ma il gruppo non riusc\u00ec a realizzarlo a causa dei loro obblighi commerciali nei confronti della Virgin Records. \u00abNe abbiamo parlato molto, ma all'epoca non era nemmeno nella band e, a dire il vero, non avevo tempo libero. Ero costantemente in tourn\u00e9e.\u00bb Un'altra considerazione di Partridge era dell'antipatia del movimento punk nei confronti della musica pop del passato: \u00abUn vero e proprio genere da rinnegare, ridicolo e piuttosto brutto\u00bb. Durante una sessione di \"Mummer\" nel 1982, ricord\u00f2 di aver detto al produttore Steve Nye: \u00ab\u00c8 un po' divertente su come la cosa \u00e8 venuta fuori, Steve, perch\u00e9 mi sembra che riprenda un po' dei Beatles, e non voglio che la gente pensi che sto copiando i Beatles. Disse: \"Chi se ne importa? \u00c8 cos\u00ec che l'hai scritto, fallo e basta!\" [...] Mi sono reso conto che non avrei dovuto vergognarmi di imitarli, di sbagliare i loro accordi e di usarli come modello [...] da quel momento in poi, ho iniziato a riconoscere che quei cantautori - i Ray Davies, i Lennon e McCartney, i Brian Wilson, mi erano entrati nella testa molto profondamente.\u00bb\nDurante la realizzazione dell'album degli XTC del 1984 \"The Big Express\", Partridge inizi\u00f2 a scrivere del materiale che pensava potesse essere potenzialmente eseguito in uno stile psichedelico, il primo brano composto fu \"Your Gold Dress\". Ha ricordato \u00abdi aver sgattaiolato fuori dai Crescent Studios, a Bath, con il mio registratore portatile a cassette e suggerire queste idee per canzoni psichedeliche. Stavo iniziando a non riuscire a contenere il desiderio di farlo. Puoi vedere uscire l'ispirazione, prima ... \"Prendiamo un Mellotron! Mettiamo un po' di spunti qui, avanti e indietro, nell'economia del brano.\"\u00bb\n1984 \u2013 1987.\nIl primo lavoro, \"25 O'Clock\".\nNel novembre 1984, un mese dopo l'uscita di \"The Big Express\", Partridge si rec\u00f2 a Monmouth, in Galles, con il tecnico del suono John Leckie per produrre l'album \"Miss America\" della cantautrice Mary Margaret O'Hara, che in precedenza aveva firmato un contratto con la Virgin. Partridge e Leckie furono licenziati a causa di conflitti legati alle loro mancanze di affiliazioni religiose (O'Hara era una cattolica devota). Partridge si sent\u00ec ispirato dal brano psichedelico di Nick Nicely del 1982 \"Hilly Fields 1892\" e ide\u00f2 un progetto discografico per colmare il vuoto venutosi improvvisamente a creare nel suo programma. Le regole erano le seguenti: le canzoni dovevano seguire le convenzioni della psichedelia del 1967 e 1968; non sono consentite pi\u00f9 di due session per ogni brano; usare dove possibile strumenti vintage e attrezzature sonore dell'epoca. Partridge disse: \u00abNon avevo davvero canzoni pronte, solo idee. Sapevo che volevo fare qualcosa sulla falsariga di Syd Barrett. Forse un brano dei Beatles. [...] Ho chiamato gli altri ragazzi e ho detto \"Ehi, mettiamo su uno spettacolo!\"; sai, quel genere di cose.\u00bb Leckie accett\u00f2 di produrre quel progetto e cerc\u00f2 uno studio di registrazione per la band il pi\u00f9 possibile economico. Partridge invit\u00f2 a partecipare alle registrazioni gli altri componenti degli XTC, con in aggiunta alla batteria il fratello di Dave Ian, dato che il gruppo non aveva un batterista disponibile in quel momento.\nLa Virgin Records, sebbene scettica, prest\u00f2 al gruppo 5.000 sterline; due settimane furono impiegate per la registrazione e il missaggio dell'album ai Chapel Lane Studios di Hereford, in Inghilterra. Il progetto venne inizialmente pianificato come un LP a lunghezza normale, ma solo sei brani potevano essere registrati a causa della mancanza di tempo disponibile. Partridge in tempi successivi, ha ripensato alla sua realizzazione come \u00abla pi\u00f9 divertente che abbiamo mai avuto in uno studio di registrazione\u00bb. Ogni musicista ha adottato uno pseudonimo: Sir John Johns per Andy Partridge (voce e chitarra), The Red Curtain per Colin Moulding (basso elettrico), Lord Cornelius Plum per Dave Gregory (pianoforte e organo), e E.I.E.I. Owen per Ian Gregory (batteria e percussioni). Il nomignolo adottato da Partridge proveniva da un personaggio marziano del 1967 dei fumetti della DC Comics, mentre quello di Moulding era derivato da un vecchio soprannome, risalente ai primi anni '70, che si riferiva alla lunghezza dei suoi capelli. La band durante le session di registrazione si vest\u00ec con abiti Paisley e, per ricreare il pi\u00f9 possibile una certa atmosfera, accese candele profumate.\nPubblicato in Gran Bretagna proprio il 1\u00ba aprile del 1985, come una sorta di pesce d'aprile, il mini-album \"25 O'Clock\" venne presentato come una raccolta perduta di registrazioni di un fantomatico gruppo psichedelico della fine degli anni '60. La Virgin Records pubblicizz\u00f2 i Dukes come una nuova misteriosa band, e quando gli fu chiesto dell'album durante le interviste, Partridge inizialmente neg\u00f2 di avere qualche coinvolgimento. Un video musicale impostato sul brano \"The Mole from the Ministry\", un pastiche totalmente improvvisato in studio come omaggio agli stralunati Beatles di \"I Am The Walrus\", il primo - e unico - in cui \u00e8 stato loro concesso dall'etichetta una realizzazione creativa totale, \u00e8 stato prodotto per il programma musicale RPM della BBC West. Partridge dichiar\u00f2 in seguito: \u00abQuesto \u00e8 l'unico dei nostri video che mi \u00e8 veramente piaciuto, l'unico che posso vedere volentieri [...] ogni piccolo film promozionale [del 1967] che abbiamo potuto trovare, li abbiamo messi dentro alle nostre idee\u00bb. Gli altri brani erano un omaggio pi\u00f9 o meno smaccato alla psichedelia del tempo: la title-track stessa si rifaceva al classico degli Electric Prunes \"I Had Too Much to Dream (Last Night)\", mentre il brano \"Bike Ride To The Moon\" era sin dal titolo un esplicito omaggio al Barrett dei primi Pink Floyd, col brano \"Bike\" posto a chiusura del loro primo album, \"The Piper at the Gates of Dawn\". In Inghilterra, \"25 O'Clock\" vendette il doppio delle copie dello stesso album degli XTC \"The Big Express\", anche prima che l'identit\u00e0 dei Dukes fosse resa pubblica. Anche grazie al grande ed inaspettato successo ottenuto, il mini-album venne pubblicato anche negli Stati Uniti, dove ebbe vendite considerevoli. Nell'album successivo degli XTC, \"Skylarking\" (1986), i Dukes furono bizzarramente citati nelle note di copertina; il gruppo li ringraziava per avergli prestato le loro chitarre.\nIl bis psichedelico, \"Psonic Psunspot\".\nPartridge era riluttante a fare un altro album dei Dukes, ma per placare le richieste dei suoi compagni della band e della Virgin Records, venne registrato nell'agosto 1987 il secondo lavoro, stavolta un album di lunghezza normale, \"Psonic Psunspot\" In seguito ha ammesso che: \u00absegretamente stavo pensando, \"Oddio, vorrei che ne chiedessero un secondo, perch\u00e9 mi piacerebbe farne un altro!\"\u00bb. Questa volta, \u00e8 stato fornito un budget di 10.000 sterline (il doppio del precedente), mentre John Leckie torna come produttore. \u00c8 stato registrato in uno studio diverso con attrezzature pi\u00f9 moderne. Partridge ha dichiarato: \u00abPenso che ci siamo allontanati un po' dal vero e proprio equipaggiamento vintage e strumenti d'epoca. Ma suona ancora ragionevolmente nel suo genere musicale\u00bb. Inizialmente, la track-list originale doveva partire con \"You're My Drug\" e terminare con \"Collideascope\", ma la Virgin suggerisce di girare i lati del disco in modo tale che la traccia di apertura sia \"Vanishing Girl\". Dopo l'uscita dell'album, a Partridge venne riferito che quando Brian Wilson ha ascoltato il suo brano pastiche dei Beach Boys \"Pale and Precious\", ha pensato che fosse sullo stile di Paul McCartney.\nAncora una volta piuttosto clamorosamente, il disco dei Dukes ha superato in vendite il precedente album degli XTC nel Regno Unito (\"Skylarking\" in questo caso). Partridge dichiar\u00f2: \u00ab\u00c8 stato un po' sconvolgente pensare che gli ascoltatori preferissero queste finte personalit\u00e0 alle nostre stesse personalit\u00e0 [...] stanno cercando di dirci qualcosa. Ma non mi dispiace perch\u00e9 ci siamo trasformati lentamente nei Dukes nel corso di tutti questi anni.\u00bb Anche per quello che riguard\u00f2 lo stile musicale, Partridge ritenne che \u00abl'elemento psichedelico fosse pi\u00f9 grazioso ed edulcorato\u00bb rispetto al sound pi\u00f9 duro mostrato in \"25 O'Clock\". Quando fu pubblicato su CD \"Psonic Psunspot\" fu unito con \"25 O'Clock\" e ricevette il titolo \"Chips from the Chocolate Fireball\" (1987). Trentadue anni pi\u00f9 tardi, nel 2019, l'antologia venne remissata in suono surrond a 5 canali ed ebbe un nuovo titolo, \"Psurroundabout ride\". Artisti come Kula Shaker, Shamen e gli Stone Roses, dopo la pubblicazione e il successo di \"Psonic Psunspot\", avrebbero reclutato John Leckie in base al suo lavoro come produttore per i Dukes.\n2003 \u2013 2008: ultimi anni e progetti correlati.\nDopo \"Psonic Psunspot\", il gruppo comunic\u00f2 agli intervistatori che i Dukes sono stati uccisi in un \u00aborribile incidente con il sorbetto\u00bb. Dave Gregory pensava: \u00abPotrei continuare a creare album dei Dukes per il resto della mia carriera, ma ci sono solo tante risate che puoi tirar fuori da una battuta!\u00bb. Partridge, inoltre, non pensava che i Dukes potessero andare avanti oltre il lecito. \u00abAbbiamo [solo] concepito i [Dukes] come uno scherzo e come ringraziamento a tutte le band che hanno reso le nostre giornate scolastiche pi\u00f9 vivaci e colorate.\u00bb Nel 1991, Partridge ha prodotto due brani, \"It's Snowing Angels\" e \"Then She Appeared\", destinati ad essere pubblicati come un \"flexidisc bufala\" attaccata alla copertina della rivista \"Strange Things Are Happening\". La rivista era stata piegata prima che il singolo potesse essere estratto dalla confezione. Il brano \"Then She Appeared\", rielaborato, sarebbe stato recuperato nella tracklist di \"Nonsuch\" (1992) degli XTC, mentre l'altro brano, \"It's Snowing Angels\" \u00e8 stato pubblicato nel 1994 tramite la Hello Recording Club di John Flansburgh. Entrambi i brani sono stati successivamente inclusi nella raccolta di Partridge \"Fuzzy Warbles Volume 2\" pubblicata nel 2002.\nDiversi sequel furono proposti ma alla fine abbandonati, tra cui la finta rock opera \"The Great Royal Jelly Scandal\", un film d'animazione basato sui sei brani del mini album \"25 O'Clock\" alla maniera di \"Yellow Submarine\" dei Beatles, un nuovo album prequel che vedeva i Dukes impegnati nella loro prima fase del Merseybeat e una parodia sotto forma di glitter rock che doveva essere denominata \"The Stratosphear Gang\" e nella quale Partridge doveva includere brani originariamente scritti per gli Helium Kidz, la formazione progenitrice degli XTC. Nel 1993, dopo la pubblicazione di \"Nonsuch\" Partridge concep\u00ec un gruppo definito il \"successore spirituale\" dei Dukes sotto forma di un album sullo stile della musica bubblegum. Il lavoro doveva essere una compilation retrospettiva con dodici band diverse dei primi anni '70. \u00abTutti i testi erano a connotazione fortemente sessuale. C'era una canzone chiamata \"Lolly (Suck it and See)\", e ce n'era un'altra chiamata \"Visit to the Doctor\", in cui si raccontava di una vaga molestia sessuale.\u00bb Partridge ha ricordato di aver suonato alcune demo di questi brani alla Virgin, i cui dirigenti \u00abrimasero a bocca aperta come in quella scena nel film \"Per favore, non toccate le vecchiette\" [il film del 1967] quando la gente vedeva per la prima volta lo spettacolo \"Springtime for Hitler\". C'\u00e8 stato un silenzio terrificante e mi sembra che dur\u00f2 almeno un'oretta. E il progetto non venne realizzato\u00bb. Molti dei brani di quel lavoro abortito vennero rielaborati e pubblicati in vari album e compilation del gruppo. La canzone \"Standing in for Joe\" di \"Wasp Star (Apple Venus Volume 2)\" \u00e8 stata uno di questi esempi.\nI quattro componenti originali dei Dukes hanno riformato una sola volta il gruppo, nel 2003, per registrare il brano \"Open a Can (Of Human Beans)\" per la compilation di beneficenza della MS Society \"The Wish List\". Nel 2008, Partridge registr\u00f2 \"Tin Toy Clockwork Train\", un singolo promozionale da solista su commissione della Eurostar accreditato ai Dukes, i cui diritti vennero concessi in forma completamente gratuita per essere diffuso negli altoparlanti delle stazioni ferroviarie del Regno Unito. Nell'aprile 2009, entrambi i dischi originali dei Dukes sono stati pubblicati per la seconda volta su CD, insieme a registrazioni demo, tracce bonus e note di copertina della band completamente inedite. Queste edizioni sono state attribuite con la denominazione \"XTC as The Dukes of Stratosphear\" e sono state rilasciate sull'etichetta discografica personale di Partridge, la Ape House. \u00c8 da rilevare che queste sono state anche le prime registrazioni degli XTC a cui la Virgin Records ha rinunciato totalmente ai diritti: otto anni prima, nel 2001, Partridge per l'intero catalogo Virgin degli album storici del gruppo ebbe soltanto la concessione al diritto di utilizzo dei loro master originali. \"Open a Can (Of Human Beans)\" e un altro brano proposto alla Eurostar ma poi respinto, \"Black Jeweled Serpent of Sound\" furono inclusi come tracce bonus.\nFormazione.\nGli pseudonimi adottati da ciascun componente del gruppo sono:\nEntrambi gli album originali sono stati prodotti da John Leckie e i Dukes. Per \"25 O'Clock\", i produttori sono accreditati come \"John Leckie, Swami Anand Nagara and the Dukes\"; Anand Nagara era il nome sannyasin di John Leckie, in quanto il produttore era un seguace del Bhagwan Shree Rajneesh."}
{"id": "1328106", "revid": "287204", "url": "https://it.wikipedia.org/wiki?curid=1328106", "title": "Lago di Serre-Pon\u00e7on", "text": "Il lago di Serre-Pon\u00e7on \u00e8 un lago artificiale della Francia creato dall'omonima diga eretta lungo il fiume Durance, a valle della sua confluenza con l'Ubaye. Con 1,2 miliardi di metri cubi di acqua ed una superficie di 28,2 chilometri quadrati \u00e8 la terza pi\u00f9 importante riserva d'acqua artificiale in Europa dopo la diga di Alqueva in Portogallo (regione dell'Alentejo) e quella del lago del Der-Chantecoq, ancora in Francia.\nComuni rivieraschi.\nNel dipartimento delle Alte Alpi:\nNel dipartimento delle Alpi dell'Alta Provenza:\nLa cappella di Saint-Michel.\nIntorno all'anno 1020 l'abbazia di Nostra Signora di Boscodon era titolare di un priorato che dominava la valle della Durance sulla sua riva destra, fra Chorges et Pruni\u00e8res.\nLa cappella, costruita nel XII secolo su una piccola altura ed associata alla Sacra di San Michele, fu distrutta nel 1692 dalle truppe del duca di Savoia. Ricostruita nel XVII secolo, divenne luogo di pellegrinaggio per i parrocchiani di Chorges e di Pruni\u00e8res, che vi si recavano in massa il 29 settembre, festa di san Michele arcangelo.\nAlla erezione dello sbarramento, nel 1961, era programmata la sua demolizione ma, poich\u00e9 essa era ad un'altezza leggermente superiore al livello teorico massimo previsto per il futuro lago, fu mantenuta. Ormai la cappella troneggia sola su un'isoletta di qualche decina di metri quadri al di sopra del livello del lago. Il cimitero \u00e8 stato sommerso e la cappella murata. Vi si pu\u00f2 accedere ancora oggi, quando il livello scende al minimo ma non vi si pu\u00f2 entrare. Vengono tuttavia officiati servizi religiosi su imbarcazioni portate vicino alla cappella.\nUtilizzo.\nLa \u00abLegge per lo sfruttamento di Serre-Pon\u00e7on e della Bassa-Durance\u00bb del 5 gennaio 1955 indica la volont\u00e0 del legislatore di associare l'irrigazione alla produzione di energia elettrica. Cos\u00ec, a partire dal riempimento, un canale, gestito dalla EDF, conduce la maggior parte dell'acqua del fiume verso sbarramenti-officina successivi, situati lungo la valle, permettendone l'irrigazione. Il \"grand canal EDF\" segue la Durance, su una o su l'altra riva, per pi\u00f9 di 100 chilometri e non finisce che all'altezza del \u00ab passaggio di Lamanon\u00bb, nel nord delle Bocche del Rodano, per dirigersi verso l'\u00c9tang de Berre."}
{"id": "1328109", "revid": "933835", "url": "https://it.wikipedia.org/wiki?curid=1328109", "title": "Publio Silio Nerva", "text": "Intimo amico di Augusto, sembra prendesse parte a giochi di dadi con lo stesso imperatore, come ci racconta Svetonio:\nBiografia.\nPublio Silio Nerva (latino:\"Publius Silius Nerva\") fu un uomo politico dell'inizio dell'Impero romano, ricoprendo la carica di console nel 20 a.C. Della sua famiglia non si sa nulla di certo, eccetto che era figlio di tale Publio Silio. Nel 20 a.C. diventa console, e dopo questo periodo diviene attivo per campagne nella Spagna superiore. Nel 16 a.C. diventava proconsole dell'Illirico, dove si distinse per aver respinto gli attacchi di alcune trib\u00f9 della vicina Pannonia e Norico, tra cui i Taurisci, e aver occupato i territori del Norico meridionale, oltre ad aver sottomesso Camuni e Triumplini. Secondo quanto racconta Velleio Patercolo sembra sia stato in un periodo imprecisato, attorno al 15 a.C.-13 a.C. proconsole di Macedonia e Tracia (\"in Thracia Macedoniaque\")."}
{"id": "1328110", "revid": "643494", "url": "https://it.wikipedia.org/wiki?curid=1328110", "title": "Episodi di Will &amp; Grace (prima stagione)", "text": "La prima stagione della sit-com \"Will &amp; Grace\" \u00e8 andata in onda negli Stati Uniti d'America dal 21 settembre 1998 al 13 maggio 1999 sul canale NBC. In Italia \u00e8 andata in onda da settembre 2001 su TELE+ Bianco e dal 30 giugno al 23 luglio 2003 su Italia 1.\nWill &amp; Grace.\nTrama.\nIl primo episodio si apre con una conversazione telefonica fra i due protagonisti. Will, brillante avvocato gay, ironizza con la sua migliore amica Grace sulla propria sessualit\u00e0. Grace convive con un uomo, Danny. L'indomani Will, nel proprio appartamento, sta giocando a poker con alcuni amici tra i quali Jack, il suo migliore amico. Will non manca di sottolineare quanto sia evidente l'omosessualit\u00e0 di Jack. All'improvviso entra Grace tutta trafelata: \u00e8 sconvolta per avere litigato con Danny. Will la invita a passare la notte da lui dimenticando di avere fatto la stessa proposta a Jack. Si crea cos\u00ec attrito tra i due. Grace successivamente cerca un chiarimento con il proprio uomo, certa che la sua relazione sia giunta ormai al capolinea. Contro ogni previsione Danny le chiede di sposarlo e lei accetta. Will apprende la notizia non positivamente, asserendo che se Grace fosse stata tanto sicura della sua scelta non avrebbe chiesto la benedizione al suo amico. Lei se ne va arrabbiatissima. Will, sentendosi in colpa, nei giorni successivi va a cercarla nel suo ufficio dove svolge la professione di designer d'interni. Qui trova Karen, assistente poco efficiente di Grace che confida a Will che lei \u00e8 andata in municipio a sposarsi. Lui vorrebbe fermarla confermando i suoi dubbi circa il rapporto della donna. Grace vestita da sposa entra improvvisamente in ufficio e piangendo dice di avere lasciato il suo uomo a un passo dal s\u00ec. Grace discute violentemente con Will dicendogli che il motivo per il quale lui non vuole vedere l'amica felice e realizzata negli affetti risiede nel fatto che Will vorrebbe vederla sola esattamente come lui. Dopo il lavoro, una volta soli nello studio del giovane avvocato, i due si chiariscono. L'episodio si chiude all'interno di un pub dove Will e Grace brindano al loro bellissimo rapporto, ma un altro equivoco si palesa: vengono infatti presi per novelli sposi e invitati da alcune persone presenti a scambiarsi un bacio da marito e moglie. Ma Will non \"sente\"... niente!\nInsieme.\nTrama.\nGrace propone a Will di condividere l'appartamento. Lui inizialmente non \u00e8 d'accordo, poi accetta. Jack incontra l'assistente di Grace, Karen.\nMuro pi\u00f9... muro meno....\nTrama.\nLa convivenza tra Will e Grace prosegue in maniera pi\u00f9 complicata del previsto, specialmente quando lei gli propone di unire i bagni.\nL'appartamento di Harlyn.\nTrama.\nGrace riceve un incarico da Harlyn, capo di Will che lui detesta. Jack debutta con il suo spettacolo \"Solo Jack\".\nHalloween?\nTrama.\nWill e Grace per Halloween devono badare ai figli di Harlyn. Jack e Karen trascorrono la serata insieme.\nIl cliente.\nTrama.\nKaren \u00e8 in ferie, e Grace assume Jack come assistente. Quest'ultimo le racconta di un flirt di cui Will l'ha tenuta all'oscuro. Grace segue quindi Will quando deve incontrare un misterioso cliente, che si scopre essere Karen, in procinto di divorziare dal marito Stan.\nCon Will o senza di Will.\nTrama.\nGrace crede che il suo rapporto con Will comprometta le sue relazioni con altri ragazzi. Jack \u00e8 alle prese con il fisco.\nL'... affare.\nTrama.\nGrace chiede l'aiuto di Will per comprare uno studio per il suo lavoro. I due finiscono per\u00f2 per discutere su chi riuscir\u00e0 a ottenere il prezzo pi\u00f9 conveniente. Jack si fa aiutare da Karen per imparare a fare massaggi.\nLa verit\u00e0 su Will e i cani.\nTrama.\nGrace, pur contro la volont\u00e0 di Will, decide di prendere un cane. Jack convince Grace a prendere comunque l'animale e, quando Will lo vede, se ne innamora e inizia a trattarlo come un figlio.\nIl grande fratello.\nTrama.\nWill e Grace si divertono a origliare le conversazioni dei loro vicini attraverso la ventola di riscaldamento. Jack scrive e mette in scena uno spettacolo con il quale denuncia il fatto che Will e Grace lo stiano ignorando.\nBuon compleanno Will.\nTrama.\n\u00c8 il compleanno di Will e, nonostante egli non voglia, va con tutti gli altri a vedere i campionati di pattinaggio su ghiaccio. Grace e Jack scoprono di amare entrambi il pattinaggio di figura.\nLa sindrome di Mary Poppins.\nTrama.\nQuando Grace ha un esaurimento nervoso per una competizione di design Will assume una donna delle pulizie di nome April per riordinare l'appartamento. Grace diventa presto dipendente dallo strano supporto morale che le fornisce April, facendo innervosire Will. Jack ha un appuntamento con uno studente universitario molto carino, ma finisce per rovinare la potenziale relazione quando finge di essere un avvocato.\nL'inafferrabile mamma Adler.\nTrama.\nLa madre di Grace, un'attrice con un grande ego, arriva in citt\u00e0 facendo impazzire Grace con le sue continue critiche e consigli, come quello di sposare Will. Tuttavia \u00e8 Will che la ferisce di pi\u00f9 quando le dice che anche se fosse eterosessuale, non vorrebbe mai essere suo marito. Karen scopre di avere un ritardo e prova emozioni contrastanti nei confronti di una possibile gravidanza.\nFratellone in arrivo (prima parte).\nTrama.\nWill si rifiuta di incontrare suo fratello Sam, con il quale anni prima aveva litigato. Grace e Sam passano una notte insieme.\nFratellone in arrivo (seconda parte).\nTrama.\nWill scopre che Grace ha passato la notte con suo fratello; nonostante all'inizio sia infuriato capisce che non ha nessun diritto di dirle con chi pu\u00f2 o non pu\u00f2 dormire.\nMio, tuo... o nostro?\nTrama.\nWill e Grace invitano a cena lo stesso uomo e cercano di capire se \u00e8 gay o etero. Karen deve licenziare il suo autista.\nSegreti e bugie.\nTrama.\nGrace organizza un apparentemente spontaneo weekend in montagna per lei, Will, Jack e Karen nella baita di quest'ultima. Tuttavia il vero motivo del viaggio \u00e8 che questo coincide con l'anniversario di Will e Michael. I problemi sorgono quando Grace incontra un suo vecchio amico di nome Campbell e non sa se flirtare con lui o supportare Will, che alla fine ammette di sentire la mancanza del suo ex ragazzo.\nGrace rimpiazzata?\nTrama.\nMentre Grace \u00e8 impegnata con il suo lavoro Will diventa amico di un'altra donna che abita nel palazzo, Val Bassett. Jack viene condannato ai servizi sociali per avere schiaffeggiato una vigilessa.\nOrgoglio gay.\nTrama.\nQuando Jack si iscrive alla stessa palestra di Grace e Will quest'ultimo, infastidito per il comportamento eccentrico dell'amico che ostenta la sua omosessualit\u00e0, lo chiama \"finocchio\", un'offesa che Jack sente inavvertitamente. Jack accusa quindi Will di non accettare la sua omosessualit\u00e0 e Will inizia a pensare che sia vero. Il matrimonio di Karen e Stan ha qualche problema e Grace suggerisce alla donna di passare un po' di tempo con un'amica per sentirsi meglio, finendo per invitare Karen a casa sua.\nGrace in offerta speciale.\nTrama.\nGrace viene assunta da un arrogante pubblicitario, Nathan Berry, a condizione che Will accetti di uscire con lui.\nDarla vinta?\nTrama.\nWill accusa Grace di essere troppo competitiva durante le loro serate di gioco. Grace prova a perdere, ma questo dimostra solo che Will \u00e8 altrettanto competitivo. Jack insegna a Karen come eseguire la respirazione bocca a bocca, che la donna user\u00e0 riluttante per salvare la vita di un uomo.\nJack si sposa...?\nTrama.\nDopo che Grace \u00e8 tornata temporaneamente insieme al suo ex ragazzo lei e Will capiscono che la loro convivenza impedisce loro di avere una vita sentimentale. Jack sposa Rosario, la domestica di Karen, cos\u00ec che possa rimanere negli Stati Uniti."}
{"id": "1328111", "revid": "767487", "url": "https://it.wikipedia.org/wiki?curid=1328111", "title": "Demo? Or Demolition?", "text": "Demo? Or Demolition? \u00e8 il terzo EP di Money Mark, pubblicato nel 2004 dall'etichetta Chocolate Industries."}
{"id": "1328112", "revid": "125099822", "url": "https://it.wikipedia.org/wiki?curid=1328112", "title": "Episodi di Will &amp; Grace (seconda stagione)", "text": "La seconda stagione della sit-com \"Will &amp; Grace\" \u00e8 andata in onda negli Stati Uniti d'America dal 21 settembre 1999 al 23 maggio 2000 sul canale NBC. In Italia \u00e8 andata in onda a pagamento su TELE+ Bianco ed \u00e8 stata replicata in chiaro dal 30 luglio al 22 agosto 2003 su Italia 1.\nIndovina chi non viene a cena.\nTrama.\nGrace si trasferisce definitivamente nell'appartamento di fronte a quello di Will, il 9A. Dopo essere stata richiamata da Will perch\u00e9 di fatto fa ancora ogni cosa da lui, lei decide di dimostrargli che pu\u00f2 organizzare una cena senza il suo aiuto. Grace allora invita Rob, Ellen e Karen (ma non Will) per una serata che sar\u00e0 disastrosa. Nel frattempo Jack (dopo essersi sposato con Rosario nell'ultimo episodio della scorsa stagione) si trasferisce nell'appartamento di Rosario a casa di Karen e aiuta Will a prepararsi per uscire con un nuovo ragazzo, Richard.\nElezioni.\nTrama.\nGrace, nel tentativo di accendere un fuoco nel caminetto del suo nuovo appartamento, scopre che tutti i caminetti del palazzo non funzionano, a parte quello di Will che, essendo amministratore di condominio, \u00e8 riuscito a farselo sistemare. Infuriata decide di candidarsi come amministratrice, riuscendo a vincere, senza rendesi conto dell'onere che questo comporta. Nel frattempo Karen ha fatto scappare Guapo, il pappagallo di Jack, e per farsi perdonare lo riempie di regali.\nSuperGrace.\nTrama.\nGrace appare in un articolo per un suo lavoro, ma nella foto sembra che lei abbia un seno spropositato (cosa che nella realt\u00e0 non \u00e8). Una sua vecchia fiamma del liceo la chiama invitandola ad una mostra e i suoi amici le fanno notare che il motivo dell'invito non \u00e8 certo per il lavoro ben fatto. Karen la porta quindi a comprarsi un reggiseno imbottito ad acqua, mentre Will e Jack litigano per un ragazzo.\nCuore di mamma.\nTrama.\nGrace crede che sua madre stia venendo in citt\u00e0 per presentarle un ragazzo, che in realt\u00e0 si riveler\u00e0 essere per Will. Jack e Rosario devono dimostrare di essere sposati rispondendo a delle domande personali sull'altro, ma Jack scopre che l'esaminatore \u00e8 Roger, un ragazzo gay con cui ha avuto delle avventure in discoteca. Questo metter\u00e0 in pericolo il loro matrimonio.\nIl tracollo di Truman.\nTrama.\nGli affari di Harlin, il migliore cliente di Will, cominciano ad ingrandirsi e Will si monta la testa cominciando a rinunciare a molti dei suoi clienti per avere maggior tempo da dedicare ad Harlin. Inaspettatamente, Harlin licenzia Will perch\u00e9 vuole assumere avvocati pi\u00f9 importanti, lasciando di fatto Will senza lavoro. Grace cerca ad insegnare a Karen a vivere con un budget pi\u00f9 limitato, con scarsi successi.\nKaren pornostar.\nTrama.\nWill \u00e8 senza un lavoro e decide di aiutare Jack come cameriere per un servizio di catering, ma l'evento a cui deve lavorare \u00e8 un convegno di avvocati. Grace scopre che Karen ha girato un film hard molti anni prima e Karen, per l'imbarazzo, decide di licenziarsi.\nGay per caso.\nTrama.\nWill invita la madre di Jack per la festa del ringraziamento senza sapere che lei non sa di avere un figlio omosessuale. Will e Grace convincono Jack a rivelarlo alla madre che reagisce molto bene alla notizia, ma rivela a Jack che l'uomo che pensava essere suo padre in realt\u00e0 non lo \u00e8.\nL'avvocato del diavolo.\nTrama.\nGrace decide di fare causa a un suo cliente perch\u00e9, dopo averle fatto acquistare una sedia molto costosa, la licenzia. Chiede a Will di aiutarlo senza sapere che l'uomo \u00e8 un prestigioso avvocato che, pur di non darla vinta a Grace, offre a Will un lavoro. Jack \u00e8 stato scelto per girare uno spot e, in mancanza di un'attrice, Karen si presta a recitare con lui.\nLe bugie hanno le gambe corte.\nTrama.\nWill e Grace, annoiati dalle serate con Rob ed Ellen, decidono di farsi dei nuovi amici pi\u00f9 avventurosi. Karen deve andare a parlare con il preside della scuola di Mason, suo figliastro, e Jack la accompagna, finendo per fare amicizia con un giovane studente di nome John, che gli ricorda molto lui quando era piccolo.\nIl valore dei soldi.\nTrama.\nWill riceve da Ben Doucette un ultimatum: se non procura un cliente di grosso calibro entro pochi giorni, verr\u00e0 licenziato. Will cercher\u00e0 quindi di convincere Karen a spostarsi presso il suo studio legale. Jack e Grace decidono di partecipare alle riprese del programma TV \"Antichit\u00e0 in viaggio\" ma sono talmente entusiasti che finiscono per rovinare tutto.\nIl seme della discordia.\nTrama.\nClaire, la migliore amica di Will al liceo, torna in citt\u00e0 per incontrarlo e conoscere Grace. In realt\u00e0 il vero obiettivo del suo ritorno \u00e8 chiedere a Will di donare il suo sperma. Jack e Karen supportano i protagonisti nelle vicissitudini.\nWill in terapia.\nTrama.\nWill continua a sognare di fare sesso con Grace e decide di andare in terapia; il medico coinvolger\u00e0 anche Grace. Jack cerca di migliorare le condizioni di lavoro di Rosario obbligando Karen a trattarla con maggior rispetto.\nPadri e figli.\nTrama.\nIl padre di Will arriva in citt\u00e0 per ricevere un premio, ma non vuole che Will partecipi all'evento. Will e Grace ci vanno ugualmente pensando di fargli una sorpresa, ma scoprono che il padre di Will non ha detto a nessuno di avere un figlio omosessuale. Karen aiuta Jack a trovare il suo vero padre, ma gli rimedia un incontro con un uomo gay che non ha mai avuto rapporti con una donna.\nIl bacio.\nTrama.\nSecondo la programmazione in una sit-com si vedr\u00e0 per la prima volta in televisione un bacio fra due gay, ma al momento del bacio la telecamere si sposta cambiando inquadratura. Jack \u00e8 sconvolto e convince Will ad aiutarlo per protestare. Karen convince Grace a mollare il suo ragazzo, Josh.\nChi fa da s\u00e9....\nTrama.\nWill va ad un incontro al buio organizzato da Ben, ma non va come sperato e Jack lo aiuta a capire perch\u00e9. Karen insegna a Grace un modo per ottenere quello che vuole da Josh.\nIl ritorno di fiamma.\nTrama.\nMicheal, l'ex ragazzo di Will con cui era stato insieme 7 anni, cambia casa e chiede a Grace di arredargliela. Per sbaglio Will lo incontra e pensa che Michael provi ancora qualcosa per lui. Su consiglio di Jack decide di andare a dirgli che anche i suoi sentimenti non sono del tutto svaniti. Karen ottiene da Grace la possibilit\u00e0 di scegliere una sedia dell'appartamento di Michael.\nAnche Karen ha un cuore.\nTrama.\nStan viene ricoverato per un'angina e Karen scopre che Will, Grace, Jack e Rosario stanno scommettendo su chi di loro verr\u00e0 scelto da Karen per farsi consolare. Karen decide allora di vendicarsi chiedendo ad ognuno di fare qualcosa che odiano nella speranza che dopo si affider\u00e0 a loro.\nFate la carit\u00e0.\nTrama.\nWill riesce a vincere due biglietti per un concerto di Joni Mitchell. Grace lo convince che non si sono meritati davvero questo privilegio e che dovrebbero fare della beneficenza. Vengono cos\u00ec assegnati allo spettacolo dei bambini del quartiere. Jack convince Karen a dare ai poveri alcuni pezzi del suo immenso guardaroba.\nQualcosa da dimenticare.\nTrama.\nRob ed Ellen comunicano a Will e Grace che sono in procinto di sposarsi, ma, mentre Will accetta di essere testimone di Rob, Grace inizialmente rifiuta di fare da damigella d'onore a Ellen perch\u00e9 \u00e8 andata a letto con Rob. Durante l'addio al celibato, Jack pensa di aver \"contratto l'eterosessualit\u00e0\" perch\u00e9 ha avuto un'erezione a causa di una spogliarellista, per poi scoprire, con sollievo, che \u00e8 un travestito.\nRagazze a met\u00e0.\nTrama.\nGrace e Val sembrano aver superato le loro divergenze e cominciano a diventare amiche, ma Grace sospetta che Val le abbia rubato il carillon regalatole da suo padre il giorno del suo Bar mitzvah. Jack e Karen vanno ad un incontro dell'associazione \"Bentornato Uomo\", che si professa di riportare gli omosessuali all'eterosessualit\u00e0.\nIl professore Dudley.\nTrama.\nAppena scoprono che il loro vecchio professore di letteratura \u00e8 andato in pensione, Will e Grace decidono di andare a trovarlo. Karen chiede a Jack di insegnarle a cucinare, ma Ben si intromette e dimostra di essere migliore di Jack in ogni cosa.\nIl sedere del mio migliore amico.\nTrama.\nGrace deve avere un colloquio con un cliente importante, ma scopre che Helena Barnes (un'importante arredatrice di fama mondiale) compete con lei per lo stesso lavoro. Karen, che la conosce, rivela a Grace un segreto su Helena. Jack vuole produrre una serie di cuscini \"scalda-sedere\" e con Will cerca dei finanziatori.\nLui, lei e l'altro (prima e seconda parte).\nTrama.\nGrace scopre che Ben non \u00e8 la persona negativa che pensava e, dopo una cena a casa di Will, va a letto con lui. Comincia quindi a tradire Josh e a trovarsi spesso con Ben. Jack scopre che Rosario ha una relazione con il giardiniere e vuole sposarlo. Temendo di perdere tutto l'agio a cui era abituato con Karen decide di farle causa e si trasferisce a casa di Will dove manda a monte la sua relazione con il suo ragazzo. Will esasperato dalla situazione decide di partire all'improvviso per i Caraibi."}
{"id": "1328113", "revid": "1305772", "url": "https://it.wikipedia.org/wiki?curid=1328113", "title": "Corey Feldman", "text": "Biografia.\nFiglio di genitori divorziati, inizia giovanissimo girando alcuni spot pubblicitari e recitando in una situation comedy. Il successo arriva con il film \"I Goonies\" (1985) di Richard Donner e pi\u00f9 tardi con \"Stand by Me - Ricordo di un'estate\" (1986) di Rob Reiner, ma in seguito la dipendenza dalla droga lo allontana dalla carriera. Amico di Michael Jackson, comincia a dedicarsi alla musica ispirandosi anche al suo look, e nel 1989 partecipa al video del suo singolo \"Liberian Girl\".\nNel 1989, a soli 18 anni, si spos\u00f2 con l'attrice Vanessa Marcil, da cui divorzi\u00f2 nel 1993. Nel 2002 spos\u00f2 l'attrice Susannah Sprague, dalla quale ha avuto un figlio, Zen Scott, nato nel 2004 e dalla quale si separ\u00f2 nel 2009 per poi divorziare nel 2014; nel 2016 si \u00e8 risposato con la modella Courtney Anne Mitchell con cui era fidanzato da molti anni. Nel 2008 \u00e8 uscito negli Stati Uniti il seguito di \"Ragazzi perduti\", \"Lost Boys: The Tribe\", in cui Feldman ritorna nella parte del fratello Frog che interpret\u00f2 nel 1987. Nel 2010 fa parte del cast della serie televisiva statunitense \"The Two Coreys\", trasmessa su A&amp;E Network, al fianco del collega e amico Corey Haim, deceduto nel 2010, insieme al quale ha realizzato varie pellicole.\nNel 2010 \u00e8 uscito negli Stati Uniti \"\", in cui Feldman nella parte di Edgar Frog si ritrova con il fratello Alan Frog. In quest'ultimo episodio ci sono diversi riferimenti al primo film in ricordo dell'amico Corey Haim, che fu uno dei protagonisti del film nel 1987. Nel 2011 appare nel video musicale \"Last Friday Night\" di Katy Perry. Nel 2013 appare nel video musicale \"City of Angels\" dei Thirty Seconds to Mars.\nDichiara pubblicamente di aver subito abusi sessuali a Hollywood da parte di una persona potente, senza peraltro rivelare il nome del presunto molestatore. Feldman, inoltre, nel 2019 ha lanciato una campagna per finanziare un documentario che esporr\u00e0 i presunti pedofili a Hollywood. Una volta dato il via al progetto per raccogliere circa 10 milioni di dollari per finanziare il film, con i quali vuole pagare anche le eventuali spese legali e quelle necessarie per la sua stessa protezione personale, a marzo 2020, con l'uscita del documentario, Corey accusa Charlie Sheen di abusi sessuali e sodomia sul collega Corey Haim, oltre a riferire di ulteriori abusi subiti da entrambi nel periodo del loro successo.\nDoppiatori italiani.\nNelle versioni in italiano dei suoi film, Corey Feldman \u00e8 stato doppiato da:\nDa doppiatore \u00e8 sostituito da:"}
{"id": "1328114", "revid": "599013", "url": "https://it.wikipedia.org/wiki?curid=1328114", "title": "P\u00e4r Zetterberg", "text": "Carriera.\nClub.\nZetterberg ha cominciato a giocare a calcio con la squadra della sua citt\u00e0, il Falkenberg, entrando nelle giovanili a 7 anni. Nel 1986, dopo aver disputato sette gare con la prima squadra del Falkenberg, viene notato dai belgi dell'Anderlecht, che lo comprano. Tre anni dopo esordisce nella Jupiler League. In totale ha giocato 12 stagioni all'Anderlecht, praticamente tutta la sua carriera, tranne due anni in prestito al Charleroi (dal 1991 al 1993) e tre all'Olympiakos, in Grecia (dal 2000 al 2003).\nHa abbandonato l'attivit\u00e0 dopo la stagione 2005-2006, all'et\u00e0 di 35 anni. Attualmente lavora nello staff tecnico dell'Anderlecht.\nNazionale.\nZetterberg ha totalizzato 30 presenze e 6 gol per la Nazionale svedese. Ha debuttato in nazionale nel 1993, mentre l'ultima presenza \u00e8 datata 1999. Non ha partecipato a nessun torneo internazionale di rilievo."}
{"id": "1328117", "revid": "287204", "url": "https://it.wikipedia.org/wiki?curid=1328117", "title": "Par Zetterberg", "text": ""}
{"id": "1328120", "revid": "767487", "url": "https://it.wikipedia.org/wiki?curid=1328120", "title": "Luca Birigozzi", "text": "Carriera.\n\u00c8 stato un centrocampista che ha toccato i suoi livelli pi\u00f9 alti nei primi anni ottanta in cui gioc\u00f2 in Serie A nella e nel , totalizzando complessivamente 31 presenze e 2 reti in massima serie e aggiudicandosi con i giallorossi la Coppa Italia 1980-1981.\nHa inoltre militato in Serie B con le maglie di , Pisa e , per complessive 57 presenze e 6 reti, centrando la promozione in A col Pisa nella stagione 1981-1982.\nAttualmente \u00e8 Presidente della societ\u00e0 di nuoto \"Team Insubrika\" di Sesto Calende (VA)."}
{"id": "1328121", "revid": "73843", "url": "https://it.wikipedia.org/wiki?curid=1328121", "title": "Fonti francescane", "text": "Fonti Francescane \u00e8 una raccolta di testi sulla storia dell'Ordine francescano, attualmente pubblicata dal Consorzio di case editrici EFR - Editrici Francescane, costituito il 31 marzo 1995 dall'intesa tra quattro case editrici francescane italiane: le Edizioni Biblioteca Francescana di Milano, le Edizioni Messaggero di Padova, le Edizioni Porziuncola di Santa Maria degli Angeli (PG) e la Libreria Internazionale Edizioni Francescane di Vicenza.\nComprende gli scritti e le biografie di Francesco e Chiara d'Assisi.\nI testi sono basati sugli originali, mantengono la terminologia biblica, ecclesiale e teologica.\nLa prima edizione \u00e8 del 1977; la seconda, ampliata, \u00e8 del 2004; la terza edizione, ulteriormente perfezionata, \u00e8 uscita nel 2011.\nLa composizione del testo.\nL'edizione delle Fonti Francescane del 2011 \u00e8 suddivisa in cinque sezioni.\nAlla redazione del testo hanno contribuito esperti della storia dell'Ordine francescano, Docenti delle universit\u00e0 di Stato e Pontificie, storici laici e religiosi del francescanesimo.\nLe sezioni comprendono:"}
{"id": "1328124", "revid": "80339", "url": "https://it.wikipedia.org/wiki?curid=1328124", "title": "Caricyn", "text": ""}
{"id": "1328125", "revid": "37401", "url": "https://it.wikipedia.org/wiki?curid=1328125", "title": "Falsettone", "text": "Il falsettone \u00e8 un'antica tecnica vocale impiegata dalle voci maschili nel canto lirico, consistente nell'amplificazione dei suoni bianchi tipici del falsetto con la stessa tecnica utilizzata per le note emesse a voce piena. Ne risultavano note lucenti e voluminose, spesso acutissime, anche se di \"colore\" diverso e dalle sonorit\u00e0 femminili rispetto a quelle emesse a voce piena.\nQuesta tecnica era impiegata abitualmente, almeno a partire dal la acuto, nell'esecuzione dei ruoli tenorili fino al primo Ottocento. Molti ruoli per tenore delle opere dell'epoca, in particolare di quelle scritte da Rossini, Bellini e Donizetti, richiedono l'emissione di note estremamente acute, la cui esecuzione era molto facilitata grazie all'uso di questa tecnica. Tra gli specialisti dell'epoca spicca Giovanni Battista Rubini, al quale Bellini giunse ad assegnare alcuni fa sovracuti (il pi\u00f9 famoso quello che si trova nel concertato finale dei \"Puritani\", \"Credeasi, misera\").\nCon l'avvento del Romanticismo, il ricorso al falsettone scomparve quasi completamente, e, in epoca moderna, note quali il do acuto, il do\u266f, il re sovracuto e anche il mi\u266d sono state di solito emesse dai tenori (in grado di raggiungere tali altezze) a voce piena. Perfino per il famoso fa dei \"Puritani\", che viene normalmente omesso o eseguito in falsetto (ad esempio da Luciano Pavarotti), ci sono stati tentativi di passare all'emissione a voce piena, peraltro con risultati non sempre gradevoli e spesso comunque controversi. I suoni raggiungibili a voce piena, in ogni caso, hanno un effetto del tutto diverso da quello che probabilmente si produceva fino agli inizi dell'Ottocento: l'uso del falsettone riduceva infatti il carattere eroico degli acuti, ma consentiva verosimilmente al tenore un fraseggio pi\u00f9 sottile e maggiori sfumature espressive necessarie a interpretare quegli spartiti e previste dagli stessi compositori.\nUn tenore che in anni recenti ha tentato, con alterne fortune, di ripristinare quello stile di canto \u00e8 stato Giuseppe Morino, scoperto e indirizzato in questo senso dallo storico del canto Rodolfo Celletti."}
{"id": "1328129", "revid": "1546219", "url": "https://it.wikipedia.org/wiki?curid=1328129", "title": "Jacopo Ferretti", "text": "Letterato estremamente prolifico nei generi pi\u00f9 disparati, scrisse anche numerosi libretti d'opera, tra gli altri per Rossini, Donizetti, Zingarelli, Mayr, Mercadante e Pacini.\nFormazione e inizi.\nIntrodotto precocemente dal padre allo studio della letteratura, Ferretti, gi\u00e0 in giovane et\u00e0, padroneggiava, oltre al latino e al greco antico, anche l'inglese e il francese e inizi\u00f2 anche molto presto a verseggiare: sebbene, intorno ai trent'anni, trovasse impiego presso la manifattura tabacchi (occupazione che svolger\u00e0 praticamente per tutta la vita), ebbe tuttavia modo di essere uno scrittore estremamente prolifico, spaziando fra i diversi generi, fino ai pi\u00f9 curiosi \u2013 dalle lettere d'amore ai discorsi d'augurio e benvenuto; la sua fama rimane comunque legata ai libretti d'opera, anche se molti di essi sono ad oggi dimenticati.\nIn tale campo, il suo maggiore successo \u00e8 senza dubbio il libretto de \"La Cenerentola ossia La bont\u00e0 in trionfo\", scritto per essere messo in musica da Gioachino Rossini.\nGenesi di un capolavoro.\nLa genesi di tale opera, scritta con sorprendente velocit\u00e0 \u2013 sia per la parte letteraria che per quella musicale \u2013 merita di essere raccontata, seguendo il resoconto che ne diede lo stesso Ferretti: nel dicembre del 1816 Rossini era a Roma con l'incarico di scrivere, per il Teatro Valle, una nuova opera da mettere in scena per il giorno di Santo Stefano; per un imprevisto veto dell'ultimora del censore pontificio, vista anche l'impossibilit\u00e0 di correggere il libretto esistente in modo soddisfacente per tutte le parti (censura, impresario e autori), il soggetto \u2013 la Francesca di Foix \u2013 fu scartato e si dovette ripiegare su un altro.\nIn una riunione in teatro, presente anche l'impresario Cartoni, Ferretti, che nutriva un certo malanimo nei confronti di Rossini, avendogli il maestro rifiutato un precedente libretto per \"Il barbiere di Siviglia\", acconsent\u00ec comunque alla collaborazione e inizi\u00f2 a proporre i possibili soggetti; ma uno era troppo serio per il Carnevale (periodo a cui era stata posticipata la prima), uno era troppo frivolo, la messa in scena di un altro avrebbe comportato difficolt\u00e0 tecniche o spese esorbitanti \u2026 Ferretti si trov\u00f2 a proporre, senza esito, pi\u00f9 di due dozzine di soggetti diversi; alla fine, fra gli sbadigli, con Rossini mezzo addormentato su un sof\u00e0, il poeta propose \u201cCenerentola\u201d: Rossini si scosse dal torpore e sfid\u00f2 Ferretti se avesse avuto l'animo di scrivergli un libretto su quella storia; Ferretti ribatt\u00e9 sfidando Rossini a rivestirla della propria musica. Alla richiesta di Rossini sul quando avrebbe avuto qualche verso pronto per cominciare a lavorarci, Ferretti rispose testualmente: \u201c\u2026 malgrado la mia stanchezza, anche domani mattina!\u201c Rossini annu\u00ec, si avvolse nei suoi panni e si addorment\u00f2. Ferretti lavor\u00f2 tutta la notte e, come promesso, gi\u00e0 il giorno di Natale le prime parti dell'opera erano pronte: lavorando come forsennati, Ferretti fin\u00ec il libretto in ventidue giorni e Rossini lo music\u00f2 in ventiquattro!\nNonostante l'entusiasmo per\u00f2, il poeta nutriva seri dubbi sulla riuscita del lavoro; Rossini invece si dimostr\u00f2 subito ottimista e profetizz\u00f2 in capo ad un anno il pieno successo in Italia e, in capo a due, la stessa fortuna in Francia e in Inghilterra: \u201c\u2026 gli impresari faranno a pugni per allestirla, come le primedonne per poterla cantare \u2026\u201d\nIn verit\u00e0 l'opera, il cui debutto avvenne il 25 gennaio 1817, ebbe una prima accoglienza alquanto fredda ma, dopo le prime repliche, altrettanto sfortunate, crebbe rapidamente in popolarit\u00e0 e, anche internazionalmente, conobbe un successo tanto travolgente da essere preferita allo stesso \"Barbiere\", almeno per tutto l'Ottocento.\nMalgrado alla fine le parole del compositore si avverassero in pieno, la collaborazione fra i due non and\u00f2 per\u00f2 molto avanti: Ferretti scriver\u00e0 per il maestro pesarese un solo altro libretto la \"\u201cMatilde di Shabran\u201d\" nel 1821.\nLa collaborazione con Gaetano Donizetti.\nQuantitativamente maggiore fu invece la collaborazione con il maestro Gaetano Donizetti per cui Ferretti, fra il 1824 e il 1833, scrisse ben cinque libretti: \"Zoraida di Granata\", \"L'ajo nell'imbarazzo\", \"Olivo e Pasquale\", \"Il furioso all'isola di San Domingo\" e \"Torquato Tasso\".\nFerretti aveva sposato la cantante e compositrice, Teresa Terziani, figlia del - all'epoca assai noto - compositore Pietro e a sua volta \"Socia della Congregazione e Accademia di Santa Cecilia.\": la loro casa era quindi ritrovo di poeti e di musicisti fra i quali, appunto, Donizetti di cui Ferretti, oltre che collaboratore, fu buon amico.\nL'amicizia con Giuseppe Gioachino Belli.\nSul versante delle amicizie letterarie, Ferretti pot\u00e9 vantare non solo l'amicizia ma, in seguito, anche l'affinit\u00e0, con uno dei pi\u00f9 grandi personaggi della cultura letteraria romana e italiana dell'Ottocento: Giuseppe Gioachino Belli \u2013 pi\u00f9 giovane di sette anni e suo consocio prima all'Accademia degli Elleni (di cui Ferretti fu fra i soci fondatori) e poi in quella Tiberina - sarebbe diventato infatti consuocero di Ferretti, avendo suo figlio Ciro Belli sposato la prima delle tre figlie del poeta, Cristina (a lei Belli, suocero affezionatissimo, dedicher\u00e0 l'ultimo dei suoi 2279 sonetti romaneschi).\nNel ricco epistolario belliano le lettere a \u201cGiacomo\u201d Ferretti, sono decine (dalla prima del 4 gennaio 1832 all'ultima \u2013datata- del 25 aprile 1849).\nLa fine.\nProprio da una lettera di Belli del 10 marzo 1852, si desume la morte del poeta dopo \u201c\"lunghissima e tormentatissima infermit\u00e0 di 11 mesi e quasi un mese di aspra agonia\"\u201d."}
{"id": "1328130", "revid": "287204", "url": "https://it.wikipedia.org/wiki?curid=1328130", "title": "Monte Pizzinni", "text": "Il monte Pizzinni \u00e8 un monte delle Serre calabresi alto 948 che si trova nel comune di San Nicola da Crissa, di cui \u00e8 anche il rilievo pi\u00f9 elevato.\nSul monte si trovano le sorgenti del fiume Angitola e del fiume Fall\u00e0.\nEtimologia.\nIl nome deriverebbe da un cognome di persona."}
{"id": "1328133", "revid": "123323124", "url": "https://it.wikipedia.org/wiki?curid=1328133", "title": "Armata dei Volontari", "text": "L'Armata dei Volontari , fu un esercito controrivoluzionario che combatt\u00e9 nel meridione della Russia con l'Armata Bianca durante la guerra civile del 1918-1920.\nStoria.\nL'Armata dei Volontari fu costituita a Novo\u010derkassk tra il novembre e il dicembre del 1917 dai generali Michail Alekseev e Lavr Kornilov e, inizialmente, includeva volontari tra ufficiali, cadetti, studenti e cosacchi. Il 9 gennaio 1918 ne fu annunciata ufficialmente la creazione. \nAlekseev ne divent\u00f2 il leader supremo, Kornilov il suo comandante in capo, Aleksander Lukomskij, Anton Denikin e Sergej Markov rispettivamente comandanti del Corpo militare, della Prima divisione e del Primo reggimento ufficiali. Nel loro quartier generale istituirono inoltre il cosiddetto Concilio Speciale, organo decisionale che includeva anche politici civili quali P\u00ebtr Struve, Pavel Miljukov, Michail Rodzianko, Sergej Sazonov e Boris Savinkov.\nAll'inizio del gennaio 1918, il numero dei volontari presenti ammontava all'incirca a 4.000 unit\u00e0 e l'Armata stessa collaborava con le truppe del Generale Aleksei Kaledin nella guerra contro l'Armata Rossa. Alla fine di febbraio l'Armata dei Volontari si dovette ritirare da Rostov sul Don a seguito di un'offensiva dei Bolscevichi, spostandosi verso Kuban' al fine di riunirsi con le formazioni cosacche l\u00ec di stanza, una manovra militare conosciuta come Marcia del Ghiaccio. La maggior parte dei cosacchi di Kuban rifiut\u00f2 tuttavia di dare il proprio supporto all'armata: solo una piccola unit\u00e0 (circa 3.000 uomini) guidata dal Generale Viktor Pokrovskij si unirono all'Armata dei Volontari il 26 marzo 1918, aumentando il suo numero a 6.000 unit\u00e0. Il successivo tentativo da parte dell'Armata di conquistare Krasnodar (allora Ekaterinodar) tra il 9 e il 13 aprile si rivel\u00f2 tuttavia un fallimento totale, nel quale lo stesso Kornilov perse la vita. Il Generale Denkin prese il comando di quanto rimaneva delle truppe e si ritir\u00f2 nelle stanitsa della regione del Don. 3.000 uomini guidati dal colonnello Michail Drozdovskij si unirono all'Armata dei Volontari nel giugno dello stesso anno. Il 23 giugno l'esercito (formato ora da 8.000-9.000 unit\u00e0) inizi\u00f2 la seconda campagna di Kuban con il supporto militare dei soldati dell'Ataman del Don, P\u00ebtr Nikolaevi\u010d Krasnov (1918-1919). In settembre l'Armata arriv\u00f2 a contare 30.000-35.000 uomini grazie alla mobilitazione dei Cosacchi di Kuban e degli \"elementi controrivoluzionari\" giunti dal nord del Caucaso. A causa di questo avvenimento l'Armata dei Volontari mut\u00f2 il proprio nome in \"Armata dei Volontari del Caucaso\".\nNell'autunno del 1918, i governi di Gran Bretagna, Francia e Stati Uniti d'America incrementarono il proprio supporto materiale e tecnico all'armata. Con l'aiuto della Triplice intesa, le forze degli eserciti Bianchi stanziati nel sud della Russia furono coordinati e organizzati nelle Forze Armate della Russia meridionale (\u0412\u043e\u043e\u0440\u0443\u0436\u0451\u043d\u043d\u044b\u0435 \u0441\u0438\u043b\u044b \u042e\u0433\u0430 \u0420\u043e\u0441\u0441\u0438\u0438, o Vooru\u017eenniye sily Juga Rossii) sotto il comando di Denikin. \nL'offensiva del 1919.\nTra la fine di quell'anno e l'inizio del 1919, quest'ultimo cerc\u00f2 di sconfiggere l'Undicesima Armata Sovietica e di conquistare la regione Nord-Caucasica. Nel gennaio, l'Armata dei Volontari del Caucaso fu scissa nell'Armata del Caucaso e nell'Armata dei Volontari, che successivamente si sarebbe unita all'Armata del Don, creata con i resti dell'Armata Cosacca di Krasnov. Dopo aver conquistato Donbass, Caricyn e Charkiv, nel giugno Denikin inizi\u00f2 il 3 luglio la propria marcia verso Mosca. Secondo i suoi piani l'attacco principale alla citt\u00e0 sarebbe stato inflitto dall'Armata dei Volontari (40.000 uomini) guidati dal generale Vladimir Maj-Majevskij.\nL'Armata Bianca fu accusata dai Sovietici di atroci crudelt\u00e0 nei confronti dei lavoratori che abitavano i territori conquistati, a causa delle quali la storiografia russa soprannomin\u00f2 tale regime con l'appellativo di \"Denikins\u010dina\" (in assonanza con la famigerata Opri\u010dnina). Alcune delle unit\u00e0 e delle formazioni dell'Armata dei Volontari possedevano un buon addestramento militare, tuttavia la sua efficienza cominci\u00f2 a diminuire a causa delle significative perdite che i comandanti colmavano con la coscrizione forzata dei contadini e persino dei soldati dell'Armata Rossa catturati.\nDurante la controffensiva dei bolscevichi (iniziata nell'ottobre del 1919), l'Armata dei Volontari sub\u00ec diverse e pesanti sconfitte, che la costrinsero a ritirarsi nel meridione russo. \nIl ritiro in Crimea.\nAll'inizio del 1920 si ritir\u00f2 all'interno della regione del Don e il numero dei suoi effettivi scese a 5.000 unit\u00e0 sotto il comando del generale Aleksander Kutepov.\nIl 26 e il 27 marzo 1920, quel che rimaneva dell'Armata dei Volontari evacu\u00f2 Novorossijsk, che fino ad allora era stata il centro decisionale del Concilio Superiore, e si diresse in Crimea, dove si fuse con l'esercito di P\u00ebtr Nikolaevi\u010d Vrangel'.\nAntisemitismo.\nIl servizio di propaganda dell'Esercito dei Volontari, l'Osvag, sosteneva che \"gli ebrei devono pagare per tutto: per le rivoluzioni di febbraio e ottobre, per il bolscevismo e per i contadini che hanno sottratto le loro terre ai proprietari\". L'organizzazione ha anche ripubblicato i \"Protocolli dei Savi di Sion\".\nSebbene le truppe di Denikin fossero responsabili solo del 17,2 per cento dei pogrom, secondo lo storico Nicholas Werth (la maggior parte dei quali sono stati compiuti da nazionalisti ucraini o da eserciti ribelli affiliati a nessuna delle due parti), gli ufficiali \"bianchi\" lodavano i soldati che commettevano crimini antisemiti, alcuni dei quali ricevevano persino dei bonus.\nTuttavia, l'Esercito dei Volontari \u00e8 stato finanziato da ricchi ebrei: il banchiere Abraham Halperin ha pagato 800.000 rubli all'atamano cosacco Alexei Kaledin. Il leader sionista Daniel Pasmanik, presidente dell'Unione delle comunit\u00e0 ebraiche della Crimea, ha chiesto di \"inchinarsi in preghiera davanti all'Armata Bianca\" per la sua \"lotta al sacrificio di s\u00e9 contro i bolscevichi\". All'estero, i massacri antisemiti hanno preoccupato i donatori europei e americani. Winston Churchill ha chiesto a Denikin di \"impedire l'uccisione di ebrei nei distretti controllati dal suo esercito\". Churchill, tuttavia, non osava confrontarsi con i suoi ufficiali e si accontentava di vaghe condanne formali."}
{"id": "1328135", "revid": "83549", "url": "https://it.wikipedia.org/wiki?curid=1328135", "title": "Svolta filoasburgica di Andrea Doria", "text": "Andrea Doria, principe-ammiraglio dell'antica Repubblica di Genova che pass\u00f2 dal servizio per la Francia di Francesco I di Valois a quello per l'impero di Carlo V d'Asburgo, acerrimo nemico di Francesco I. Erano probabilmente a lui evidenti l'inadeguatezza della coalizione filofrancese, la Lega di Cognac, e l'ambiguit\u00e0 soprattutto nei suoi confronti di Francesco I. Per contro aveva da considerare le occasioni migliori proposte da Carlo V.\nL'alleanza filofrancese nel 1527.\nDalla parte di Francesco I, l'esercito della Lega di Cognac non era n\u00e9 unito n\u00e9 affidabile, essendo le nazioni ad essa legate mosse solo dai loro discordi interessi particolari. Fu per questa impostazione che esso non intervenne per impedire il Sacco di Roma del 1527, bench\u00e9 fosse militarmente pi\u00f9 forte dei disordinati lanzichenecchi e si trovasse a pochi chilometri da Roma. A motivo di ci\u00f2 stava anche il fatto che anche gli stati italiani alleati del papa intendevano in realt\u00e0 trarre vantaggi personali delle difficolt\u00e0 di Clemente VII: i Veneziani colsero allora l'occasione di riprendere Cervia e Ravenna, Firenze di rovesciare nuovamente i Medici, il duca di Ferrara venne ad occupare Modena e Reggio.\nIn questo schieramento Andrea Doria guidava l'armata navale. Visto l'esito generale, prefer\u00ec temporeggiare. Dopo la resa di Genova la squadra veneziana si un\u00ec alla sua, ed insieme si diressero sulla costa Toscana per imbarcare le fanterie di Renzo da Ceri e condurre la spedizione contro Napoli. Ma in quel momento si giudic\u00f2 la stagione troppo avanzata, preferendo rimandare l'impresa pi\u00f9 importante.\nL'armata navale pertanto si accontent\u00f2 di un'azione minore, un colpo di mano in Sardegna. Giunte sulla costa orientale dell'isola, le navi attaccarono a un castello sul litorale, ma una tempesta sopraggiunta le danneggi\u00f2 obbligandole ad abbandonare le acque sarde.\nDa Mula torn\u00f2 in Adriatico per riordinare la squadra veneziana, il Doria rientr\u00f2 a Genova dove rimase sino al 1528.\nIl tentativo di Lautrec su Napoli (1527-8).\nFrancesco I, che sino a quel momento aveva egli pure lasciato languire i progetti della Lega, decise allora di inviare in Italia un grosso esercito. L'azione era completamente affidata al quarantaduenne maresciallo di Francia, Odet de Foix, visconte di Lautrec, veterano delle guerre italiane.\nIl Lautrec innanzitutto cal\u00f2 su Milano e la riprese. Da qui punt\u00f2 su Napoli, evitando di intervenire a Roma occupata dai Lanzichenecchi dopo il sacco del 6 maggio 1527 e in preda alla peste che le truppe mercenarie tedesche vi avevano portato. Il pontefice era stato di conseguenza costretto ad abbandonare la Lega di Cognac.\nL'azione dal mare spettava ad Andrea Doria, che per\u00f2 adducendo vari motivi non and\u00f2 di persona ma invi\u00f2 in appoggio al Lautrec il cugino Filippino con le sue galee. Eppure l'operazione era essenziale per la causa francese, che intendeva effettuare un ulteriore tentativo di prendere il Regno di Napoli con un attacco congiunto da terra e da mare.\nCome deciso nei patti, contemporaneamente la flotta veneziana scendeva per la costa adriatica impadronendosi di Manfredonia, Mola, Trani, Monopoli. Queste citt\u00e0 pugliesi erano da sempre ambite dalla Serenissima, sempre prese e perse nelle varie guerre. Fatto questo, l'armata veneziana per\u00f2 consider\u00f2 conclusa la sua operazione e rifiut\u00f2 di obbedire al Lautrec che la voleva nel Tirreno.\nIl maresciallo di Francia aveva appena invaso e occupato il Regno di Napoli, circondandone la capitale nell'estate 1528. Il successo pareva prossimo, ma fu allora la defezione del Doria, che contro il Lautrec era mosso da una serie di motivazioni, che ne vanificava il tentativo.\nI motivi del passaggio di campo del Doria erano molteplici, mossi principalmente dalla volont\u00e0 di mantenere e l'indipendenza di Genova e le sue posizioni personali.\nLe preferenze accordate dal Lautrec a Savona rispetto a Genova.\nRiguardo alla Repubblica di Genova, della cui indipendenza Andrea Doria era convinto fautore, pesava soprattutto il fatto che i Francesi, e principalmente il Lautrec, attribuivano maggiore importanza a Savona, contando su di essa quasi la volessero trasformare in un porto a loro pi\u00f9 fedele e obbediente rispetto alla pi\u00f9 riottosa Genova. Nel Ponente Savona era stata la citt\u00e0 pi\u00f9 forte sin dal Medioevo, e con gli aiuti francesi poteva trasformarsi in una pericolosa concorrente per Genova, da essa distante solo una quarantina di chilometri. Se Savona avesse soppiantato Genova, questa avrebbe potuto perdere il suo ruolo strategico nel Mediterraneo riducendosi a citt\u00e0 di secondo rango. Quanto ai traffici con la zona padana, il rivolgersi a Savona significava uno spostamento di riferimenti. Infatti se Genova controllava i passi pi\u00f9 a Levante per Piemonte e Lombardia, Savona teneva i passi pi\u00f9 esclusivamente piemontesi e pi\u00f9 prossimi alla Francia.\nLa fine del mandato di Francesco I per il Doria (1528).\nL'ingaggio del Doria al servizio di Francesco I scadeva nel giugno 1528. L'ammiraglio genovese per confermare la sua convenzione pretendeva da una parte che nei confronti di Genova venissero rispettati i patti conclusi nel 1515, e dall'altra, nei confronti della sua persona e del suo ruolo di ammiraglio, esigeva il gi\u00e0 accordato e non ancora saldato regolare pagamento degli stipendi, oltre al potere usufruire della propriet\u00e0 dei prigionieri di guerra e e di altri benefici.\nIn alternativa se il sovrano di Francia non avesse accordato ci\u00f2, avrebbe chiesto licenza.\nFino al giugno 1528 Francesco I volle invece mantenere i patti con Savona, rifiutando le richieste dell'ammiraglio e i consigli del principe d'Orleans. Quest'ultimo ancora il 24 giugno lo sollecitava con una lettera a restituire alla Repubblica di Genova la libert\u00e0 e la citt\u00e0 di Savona, e al Doria il pagamento del soldo per le sue galee.\nFrancesco si decise a prevenire l'abbandono o come a lui sembrava, il tradimento, da parte del Doria, solo all'ultimo momento, quando il 1\u00ba luglio 1528, sacrific\u00f2 Savona, considerandola insignificante pedina nello scacchiere italiano.\nIl Doria per\u00f2 non era ancora soddisfatto del trattamento inadeguato ai suoi meriti a lui riservato da Francesco I. In questo caso doveva aver compreso che era impossibile attendersi il pagamento delle somme di cui era creditore presso il sovrano francese.\nPertanto ebbe l'ardire di scrivergli in termini talmente risentiti che il re e i suoi cortigiani, che gi\u00e0 non simpatizzavano per il Doria, considerarono quel passo una aperta ribellione.\nLa corte francese pertanto decretava la rimozione di Andrea Doria dalla carica tenuta e la sua sostituzione con Antonio de la Rochefocauld di Barbezieux. Questo nuovo comandante ricevette l'ordine di recarsi a Genova con l'armata. A Genova avrebbe dovuto eliminare il Doria attirandolo con una lettera-tranello inviatagli del re, lo avrebbe catturato ed avrebbe preso possesso delle sue galee.\nAndrea Doria grazie all'articolata rete di spie che aveva saputo creare durante tutte queste guerre, era stato in realt\u00e0 avvertito in tempo della trama. Aveva cos\u00ec lasciato Genova per riparare nel castello di Lerici.\nBarbezieux a nome del re mand\u00f2 i suoi messi a richiamarlo a Genova, ma ne ricevette la risposta che poteva venire lui, il nuovo ammiraglio, a Lerici e, se ne avesse avuto il coraggio, per adempire quanto gli era stato ordinato.\nIl Doria appoggia Carlo V.\nL'imperatore Carlo V da tempo desiderava avere al proprio servizio il Doria, e colse in questi frangenti l'occasione propizia.\nIl tramite dei contatti con l'imperatore fu don Alfonso d'Avalos, marchese del Vasto (od anche detto del Guasto), d'Aimone ed altri. Era un nobile italiano, dato che le truppe straniere che si battevano in Italia erano formate non solo da stranieri e spesso avevano comandanti Italiani. Il marchese del Vasto era nato a Napoli il 25 maggio 1502, figlio di Inico II e Laura Sanseverino, figlia questa del principe di Salerno Roberto. Il marchese del Vasto, assieme ad Ascanio Colonna, port\u00f2 al Doria le proposte di Carlo V, il quale imperatore da parte sua si impegnava a conservare per Genova, una volta cacciati i Francesi, quell'indipendenza che Francesco I pareva volerle negare.\nAndrea Doria accett\u00f2 le proposte di Carlo V, con le condizioni della sua condotta sancite e firmate tra il 9 luglio e l'11 agosto 1528.\nL'azione successiva era stata prevista dal Doria che, da Lerici ove era riparato, allest\u00ec subito le sue 12 galee e salp\u00f2 per Napoli. Qui colse le truppe francesi nel momento in cui versavano in gravissime difficolt\u00e0. Esse erano infatti state decimate dalla peste, calando dai 30.000 uomini iniziali a 5.000. Per l'epidemia inoltre era morto, in agosto. il Lautrec.\nIn tal modo la pretesa riconquista di Napoli da parte di Francesco I si trasform\u00f2 in un'altra sconfitta per la Francia.\nLa riconquista di Genova.\nTolto l'assedio da Napoli, Doria, ora divenuto ammiraglio dell'Imperatore, fece rientro nelle acque del golfo della Spezia, per cacciare i Francesi da Genova.\nIl dominio di Francesco I era adesso diventato insopportabile per la citt\u00e0, e per i patti non rispettati, e per la scelta di contare solo su Savona, separata da Genova nonostante le rimostranze degli Anziani e dell'Ufficio di San Giorgio e dello stesso regio governatore Teodoro Trivulzio.\nLa situazione era aggravata dalla peste che pure era arrivata a Genova, e dalla carestia, Infatti il 2 aprile Agostino Pallavicini affermava che\n\"la miseria era giunta a segno che se non vi fosse posto un pronto riparo, era necessit\u00e0 andare ad abitare altrove, piuttosto che rimanere in questa citt\u00e0, che altro non era se non nido di pietre\".\nIl 9 settembre Andrea Doria part\u00ec con 13 galee dalla Spezia, e l'11 entr\u00f2 nel porto di Genova.\nIl governatore Trivulzio, temendo quanto stava per accadere, invit\u00f2 il Senato a mandare inviati al Doria per capirne le intenzioni, ed allo stesso tempo apprestava le difese della citt\u00e0 in caso di attacco.\nPer i Francesi Genova era divenuta per\u00f2 una citt\u00e0 ostile. I quattro deputati del Senato, giunti a bordo della nave capitana del Doria, in un colloquio segreto con questi lo informarono che tutto il popolo era pronto ad accoglierlo come liberatore, ed i soldati del governatore erano pochi.\nIl 13 settembre l'armata dell'ammiraglio accost\u00f2 sotto le mura di Malapaga, sul lato esterno del quartiere del Molo Vecchio. Qui alz\u00f2 lo stendardo di Carlo V e sbarc\u00f2 i suoi combattenti in due squadre. Una scese sotto la villa di Paolo Sauli in Carignano, l'altra per la porta del Molo, da dove entr\u00f2 in citt\u00e0 gridando per le strette vie \"San Giorgio e libert\u00e0\".\nQuesto bast\u00f2 al Doria per divenire all'istante padrone di Genova.\nI Francesi si rinchiusero nel Castelletto, fortino che dalla sua posizione strategica dominava la parte occidentale della citt\u00e0, fortino detestato dai Genovesi per questo suo frequente utilizzo da parte degli occupanti stranieri degli ultimi due secoli, dai Francesi e Milanesi.\nNel Castelletto era alloggiato da un anno il Trivulzio. Era un castello fortificato da una doppia cinta di mura e di fossati, ed ergeva i suoi possenti torrioni a pianta rotonda sopra la citt\u00e0, immediatamente sovrastante la - demolita ai primi dell'Ottocento - chiesa francescana di S. Francesco. Qui i Franco-Lombardi erano asserragliati e completamente isolati, per cui non avrebbero potuto ostacolare la manovra del Doria.\nL'ammiraglio Andrea Doria, da vincitore, scese dalla sua nave, attravers\u00f2 il centro e giunse al quartiere della sua famiglia, la piazza di san Matteo, dove tenevano case e chiesa. Qui chiese al popolo radunato se voleva liberarsi dal giogo francese, e la risposta fu affermativa all'unanimit\u00e0. Il giorno dopo il Senato decret\u00f2 decaduta la signoria di Francesco I, ed elesse Andrea Doria \"Padre della Patria\", ed ancora stabil\u00ec che l'Ufficio dei Riformatori continuasse per sei mesi a rimanere in carica ed a governare lo stato.\nDella liberazione di Genova furono informati i principi ed il papa; il conte di Saint-Pol, governatore dei Francesi in Lombardia, volle accorrere da Pavia con numerose truppe riprendendo Genova.\nNella citt\u00e0 si ripresero gli allestimenti e i rinforzi delle difese, e contribuirono con cospicue somme versate alle casse della Repubblica per le migliorie e gli armamenti il Doria, Sinibaldo Fieschi, Lorenzo Cibo, Battista Lomellino ed altri patrizi.\nContemporaneamente proseguiva l'assedio del Castelletto.\nAvvicinandosi i Francesi a Genova, i Genovesi tolsero l'assedio al Castelletto per meglio appostarsi sulle difese. Saint-Pol arrivava a soccorrere i Francesi rinchiusi nel Castelletto genovese e per procedere pi\u00f9 speditamente lasci\u00f2 a Novi l'artiglieria. Il 1\u00ba ottobre giunse a Gavi dove si un\u00ec a lui il Montegiano, con un corpo di Svizzeri e Tedeschi e 1.000 fanti. La sua fanteria pertanto ora era arrivata a 4.000 uomini.\nIl 2 ottobre Saint-Pol pernott\u00f2 a Borgo Fornari.\nRipartito, ebbe difficolt\u00e0 nel passare i Giovi, essendo qui le strade state dissestate dai valligiani. Da qui venne in Valpolcevera dove alloggi\u00f2 nel monastero della Chiappetta.\nMa qui il Saint-Pol valut\u00f2 la scarsa fedelt\u00e0 delle truppe a sua disposizione e consider\u00f2 inopportuno mettere in atto le sue minacce contro Genova. Pertanto invece di attaccarla riprese la via del ritorno, ripieg\u00f2 ancora su Borgo Fornari ed and\u00f2 a svernare ad Alessandria.\nIl Castelletto in Genova poteva resistere essendo stato ripetutamente rafforzato dagli occupanti che lo avevano aggiornato alle pi\u00f9 moderne tecniche militari, tanto da poter essere preso soltanto per fame, ed il Trivulzio sino ad ora era qui relativamente al sicuro. L'assedio del Castelletto riprese e dur\u00f2 fino a che il Trivulzio non si risolse a trattare la resa. Nei patti che strinse allora, la Repubblica gli fece larghe concessioni.\nLa demolizione del Castelletto genovese.\nCome il Trivulzio rese l'odiato fortino ai Genovesi, questi si adoperarono immediatamente a distruggerlo sull'onda del furore popolare, quale fortezza-simbolo di ogni giogo straniero.\nPer demolirlo radicalmente occorrevano tecniche ingegneristiche, e nel 1530 su deliberazione del Senato erano inviati gli \"zappatori\" per la sistematica demolizione di questo complesso fortificato. Di esso furono risparmiati solo alcuni bastioni sporgenti dal recinto murario in quanto parti della difesa esterna.\nNei suoi annali Jacopo Bonfadio scriveva:\nQuesto forte rappresentava l'antesignano quattrocentesco delle cittadelle della met\u00e0 del Cinquecento, atte a domare le citt\u00e0 pi\u00f9 che a difenderle. La sua distruzione era considerata dai Genovesi come una presa della Bastiglia.\nI ruderi del Castelletto rimasero da allora simbolicamente lasciati al degrado, utilizzati per attivit\u00e0 secondarie, quali ad esempio la sperimentazione degli esplosivi, oppure in alcuni residui quartieri diroccati fu trasferito il postribolo, cacciato dalla zona bassa della Maddalena per la realizzazione qui del quartiere nobiliare di Strada Nuova tra la seconda met\u00e0 del Cinquecento e il primo Seicento. Come fortino oppressore della citt\u00e0 venne ricostruito solo dallo Stato Sabaudo nel 1821, alla definitiva soppressione dell'indipendenza genovese, per essere per\u00f2 demolito come simbolo di tirannia negli eventi della Prima guerra d'Indipendenza (1848-1849)."}
{"id": "1328136", "revid": "547992", "url": "https://it.wikipedia.org/wiki?curid=1328136", "title": "Emanuela Setti Carraro", "text": "Mor\u00ec nella strage di via Carini in cui venne ucciso anche il marito, appena cinquantaquattro giorni dopo il loro matrimonio. \u00c8 tumulata assieme al marito, nella tomba di famiglia, al cimitero della Villetta a Parma.\nBiografia.\nNacque da una famiglia della \"borghesia buona\" milanese, reduce di guerra e poi attiva nel commercio della lana. Il padre, Ferdinando Giulio Setti, era stato ufficiale volontario sul fronte greco albanese, e la madre, Maria Antonietta Carraro, ispettrice del Corpo delle infermiere volontarie della Croce Rossa Italiana durante la seconda guerra mondiale e nella Repubblica Sociale Italiana. Aveva due fratelli, il medico Paolo Giuseppe e il mercante d'arte Giovanni Maria.\nEmanuela segu\u00ec l'impegno materno e si diplom\u00f2 come infermiera volontaria della Croce Rossa Italiana, la cui abilitazione prevedeva l'equiparazione alle mansioni di infermiera generica. Prest\u00f2 servizio in particolare presso l'Ospedale militare di Milano e le sale operatorie dell'Istituto di Patologia Chirurgica dell'Universit\u00e0 di Milano, diretto da Ugo Ruberti. Prest\u00f2 servizio anche alla caserma \"Santa Barbara\" di Milano, dove introdusse l'attivit\u00e0 di ippoterapia con il determinante sostegno del Reggimento Artiglieria a Cavallo.\nSpos\u00f2 il 10 luglio 1982 il generale Carlo Alberto dalla Chiesa (vedovo dal 1978), dall'aprile prefetto di Palermo, dopo molte titubanze da parte del generale, a causa della differenza di et\u00e0 (30 anni), e superate solo dalla convinzione e determinazione di Emanuela. Il matrimonio venne celebrato, in forma privata, nella chiesetta di Castel Ivano a Ivano-Fracena in Trentino.\nLa sera di venerd\u00ec 3 settembre 1982, alle ore 21:15, ora dell'agguato mortale a Palermo, la donna era alla guida della sua A112 con a fianco il marito. I loro corpi furono rinvenuti crivellati di colpi, con il generale che l'abbracciava come in un disperato tentativo di proteggerla con il proprio corpo; secondo la ricostruzione, fu la prima a essere colpita dal sicario. Dopo le raffiche di kalashnikov contro la vettura, &lt;br&gt;\nPur non essendo la prima donna vittima della mafia, a quel tempo la sua morte suscit\u00f2 molte riflessioni sull'evoluzione della pratica mafiosa, che aveva ormai abbandonato la regola \"d'onore\" di non uccidere le donne.\nLe informazioni sull'attivit\u00e0 del marito.\nSia la madre di Emanuela sia la collaboratrice domestica della famiglia Dalla Chiesa a Palermo, hanno ripetutamente sostenuto che il generale custodisse alcune carte relative o alla lotta contro il terrorismo oppure alla lotta antimafiosa e che Emanuela fosse informata della presenza di tali carte e su come usarle in caso di uccisione del prefetto. Ai timori, espressi a tavola da Emanuela Setti Carraro riguardo alla sicurezza di suo marito a Palermo, costui rispondeva di stare tranquilla e \"se mi fanno qualcosa tu sai che c'\u00e8 il nero su bianco e sai dove prenderlo\".\nTuttavia, dopo la loro morte le chiavi della cassaforte di Villa Paino, la residenza palermitana del prefetto, non furono trovate per 11 giorni, e all'apertura della cassaforte, dopo il ritrovamento delle chiavi, la stessa risult\u00f2 vuota. In sede di commissione parlamentare d'inchiesta si avanz\u00f2 l'ipotesi che l'uccisione del prefetto fosse stata pianificata congiuntamente a quella della moglie proprio per evitare la divulgazione di eventuali documenti lasciati a lei dal prefetto.\nRiconoscimenti.\nDopo la sua morte le sono state intitolate numerose vie cittadine italiane.\nPer ricordare la sua allieva, l'\"Educandato Statale Collegio delle Fanciulle\" di Milano \u00e8 stato rinominato \"Educandato Statale Emanuela Setti Carraro dalla Chiesa\".\nA Buccinasco (MI) \u00e8 stata intitolata a suo nome la nuova sede della Croce Rossa, posta in una palazzina inclusa in beni sequestrati dallo Stato per attivit\u00e0 mafiose (clan Papalia e Sergi) e quindi destinati a opere pubbliche.\nA Castano Primo (MI) le \u00e8 stato dedicato l'asilo nido comunale che sorge in via Mameli.\nLe \u00e8 stata intitolata la Scuola Nazionale A.N.I.R.E. (Associazione Nazionale Italiana di Riabilitazione Equestre e di Equitazione Ricreativa per i Disabili) a ricordo del suo impegno umanitario a favore degli handicappati svolto durante il suo servizio come crocerossina.\nIl Reggimento Artiglieria a Cavallo di Milano le ha intitolato il maneggio coperto in cui si svolge l'attivit\u00e0 dell'Associazione A.N.I.R.E all'interno della Caserma Santa Barbara, proprio dove la giovane crocerossina contribu\u00ec in maniera determinante allo sviluppo dell'ippoterapia.\nA Palermo, in via Tiepolo le \u00e8 stata dedicata una scuola secondaria, l'Istituto Comprensivo Statale Emanuela Setti Carraro, che grazie alle donazioni dei ragazzi ha fatto costruire in Birmania una scuola dedicata sempre alla Setti Carraro.\nA Borgosesia, sua citt\u00e0 natale, il 7 settembre 2019 nella centrale piazza Mazzini \u00e8 stata inaugurata una fontana monumentale dedicata a lei e al marito, presentata con una cerimonia che ha visto la presenza di tremila cittadini, oltre a numerose autorit\u00e0.\nOnorificenze.\nIn occasione del XX anniversario della morte le \u00e8 stata conferita la medaglia d'oro al merito della Croce Rossa Italiana alla memoria.\nIl conferimento della medaglia \u00e8 stato cos\u00ec spiegato dal presidente della Croce Rossa Italiana:"}
{"id": "1328139", "revid": "767487", "url": "https://it.wikipedia.org/wiki?curid=1328139", "title": "Brand New by Tomorrow", "text": "Brand New By Tomorrow \u00e8 il quarto ed ultimo album in studio di Money Mark."}
{"id": "1328142", "revid": "124801275", "url": "https://it.wikipedia.org/wiki?curid=1328142", "title": "Sebastiano Sebastiani", "text": "Biografia.\nNato a Camerino nella seconda met\u00e0 del XVI secolo e formatosi nella bottega dei fratelli Lombardi (Girolamo Lombardi) a Recanati, Sebastiano Sebastiani collabor\u00f2 con diversi fonditori recanatesi che spesso stringevano patti per far fronte alle commissioni, tanto che spesso le opere di questi scultori risultano un lavoro di \u00e9quipe difficilmente attribuibile ad uno solo di essi.\nCur\u00f2 il processo di fusione del bronzo per il monumento a Papa Paolo V Borghese di Nicolas Cordier detto il Franciosino voluto dal comune di Rimini portandolo a compimento quando questi mor\u00ec nel 1612.\nNella prima met\u00e0 degli anni 1620 lavor\u00f2 ad alcune fusioni di busti del giovane Gianlorenzo Bernini, che pi\u00f9 tardi avrebbe assegnato importanti incarichi fusori al figlio di Sebastiano, Cesare "}
{"id": "1328146", "revid": "1632387", "url": "https://it.wikipedia.org/wiki?curid=1328146", "title": "Jordi Pujol i Soley", "text": "Biografia.\nMedico farmacologo, fu arrestato nel 1960 perch\u00e9 contestatore del regime di Francisco Franco e condannato a sette anni di reclusione; fu poi rilasciato due anni e mezzo pi\u00f9 tardi, venendo immediatamente confinato a Gerona. Nel 1974 fond\u00f2 il partito Convergenza Democratica di Catalogna, del quale fu il primo segretario. A capo della coalizione Convergenza e Unione, fu eletto presidente della Generalitat de Catalunya per la prima volta il 24 aprile 1980, per poi essere rieletto ininterrottamente nel 1984, 1988, 1992, 1995 e 1999. Si ritir\u00f2 nel 2003, cedendo la leadership del partito ad Artur Mas."}
{"id": "1328147", "revid": "104458", "url": "https://it.wikipedia.org/wiki?curid=1328147", "title": "Jordi Pujol", "text": ""}
{"id": "1328155", "revid": "767487", "url": "https://it.wikipedia.org/wiki?curid=1328155", "title": "Riverview (Nuovo Brunswick)", "text": "Riverview (tradotto letteralmente dall'inglese \"Vista sul fiume\"), \u00e8 una citt\u00e0 canadese nel sud-est del Nuovo Brunswick, si trova nella parte sud del fiume Petitcodiac, dalla parte opposta dalla ben pi\u00f9 grande citt\u00e0 di Moncton. La superficie di Riverview \u00e8 di circa 34\u00a0km quadrati, con una densit\u00e0 di circa 500 persone per km quadrato. Un censimento del 2006 ha rilevato 17.832 abitanti nella citt\u00e0, questo non poco basso numero di abitanti ha permesso una petizione per essere classificata come \"citt\u00e0\" (e non pi\u00f9 come paese). \nUna particolarit\u00e0 di Riverview (che non l'ha agevolata affatto nella richiesta per essere classificata come \"citt\u00e0\") \u00e8 che in essa il 94% dei residenti \u00e8 anglofono \u00e8 non accetta di buon grado il dover imparare e/o avere a che fare con la lingua francese (cosa molto strana per una citt\u00e0 canadese, in quanto notoriamente il Canada \u00e8 una nazione bilingue dove ci sono leggi molto severe per far rispettare il bilinguismo nel paese). Riverview nonostante abbia diverse difficolt\u00e0 in ambito commerciale sta comunque crescendo come popolazione.\nIl Gunningsville Bridge e le controversie sul ponte.\nRiverview \u00e8 collegata con il resto dell'area del Grande Moncton (che comprende anche Dieppe e Moncton) da un ponte autostradale. Il Ponte in questione ha avuto molte critiche fin da quando fu costruito (nel 1968) in quanto ostacola in parte il flusso di acque che alimenta alcune turbine lungo il fiume che rappresentano una fonte di energia per il paese. Il fiume sotto il ponte \u00e8 famoso anche per i vortici che creano le correnti e che spesso fanno emergere sostanze melmose sulla superficie dell'acqua. Un altro fatto (anche se smentito pi\u00f9 volte) che viene preso come simbolo per la protesta del ponte \u00e8 la presenza sempre minore di salmoni. Secondi molti la presenza di salmoni calerebbe per via dell'autostrada e quindi del ponte, per re-inserire i salmoni e farli riprodurre sarebbe necessari distruggere il ponte.\nAltre controversie, il futuro del Lago Petitcodiac.\nIl lago Petitcodiac \u00e8 un lago costruito principalmente grazie alla costruzione del ponte che ha alzato di molto il suo livello dell'acqua. Nel lago vi \u00e8 un vero e proprio ecosistema (con varie specie di uccelli e pesci) che in caso di demolizione del ponte verrebbe seriamente compromesso. Il progetto per la rimozione del ponte \u00e8 stimato in 68.000.000 dollari. Stima effettuata nel 2004."}
{"id": "1328156", "revid": "287204", "url": "https://it.wikipedia.org/wiki?curid=1328156", "title": "Giovanni Giraud", "text": "Biografia.\nApparteneva a una famiglia nobile francese trapiantata da tempo a Roma, ed ebbe la sua formazione in un ambiente chiuso e rigido. Cresciuto in mezzo all'aristocrazia e al clero, rivolse pi\u00f9 tardi contro questi gli strali delle sue satire.\nIl suo primo successo teatrale fu la commedia \"La conversazione al buio\", che venne messa in scena a sua insaputa a Venezia nel 1804.\nIl suo lavoro pi\u00f9 famoso, insieme al \"Don Desiderio disperato per eccesso di buon cuore\" e al \"Galantuomo per transazione\" \u00e8 la commedia \"L'ajo nell'imbarazzo\", rappresentata per la prima volta al Teatro Valle di Roma nell'autunno del 1807 e ripresa presto in altre citt\u00e0 italiane e a Parigi (nel 1812 addirittura in tre teatri contemporaneamente). Gaetano Donizetti compose un'opera buffa sul libretto che Jacopo Ferretti aveva ricavato dalla commedia (\"L'ajo nell'imbarazzo\", Roma 1824).\nNel 1813, durante l'epoca napoleonica, fu nominato commissario dei teatri dei dipartimenti francesi al di l\u00e0 delle Alpi. Fiss\u00f2 la sede di questo nuovo ufficio a Torino. \nNel 1817 Giraud fond\u00f2 una casa di commercio, con la quale rilev\u00f2 le propriet\u00e0 della famiglia livornese Calamai, divenendo proprietario della villa di Monterotondo a Livorno e dell'Abbazia di San Lorenzo a Coltibuono. Tuttavia, il conte Giraud fu accusato di truffa e tutte le propriet\u00e0 gi\u00e0 del Calamai furono cedute pochi anni dopo al principe Stanis\u0142aw Poniatowski e ai suoi eredi.\nRitiratosi a Roma, si improvvis\u00f2 banchiere, ma ridottosi i povert\u00e0, si trasfer\u00ec ad Albano Laziale e quindi a Napoli."}
{"id": "1328158", "revid": "90101", "url": "https://it.wikipedia.org/wiki?curid=1328158", "title": "Vincenzo d'Alcamo", "text": ""}
{"id": "1328164", "revid": "110157", "url": "https://it.wikipedia.org/wiki?curid=1328164", "title": "Aulac", "text": "Aulac \u00e8 una comunit\u00e0 rurale della Contea di Westmorland nella provincia del Nuovo Brunswick.\nLa citt\u00e0 si trova a circa 2 chilometri di distanza dal fiume Missaguash e confina nella parte pi\u00f9 a sud con i confini della Nuova Scozia. Aulac divenne strategicamente importante nel 1700, quando fu conquistata dai soldati francesi e poi ceduta pochi anni dopo agli inglesi.\nAd Aulac c'\u00e8 il \"Fort Beaus\u00e9jour\" un sito archeologico di importanza nazionale.\nL'economia di Aulac si basa sulla presenza nel territorio di varie autostrade tra cui la \"16\" che collegano ad altre citt\u00e0 (come Moncton) che hanno permesso la nascita di area di sosta per i mezzi pesanti, numerosi motel, piccoli negozietti e servizi di ristoro."}
{"id": "1328166", "revid": "106356", "url": "https://it.wikipedia.org/wiki?curid=1328166", "title": "50 Volte il Primo Bacio", "text": ""}
{"id": "1328175", "revid": "201394", "url": "https://it.wikipedia.org/wiki?curid=1328175", "title": "Pier Paolo Jacometti", "text": "Biografia.\nNato a Recanati e nipote dello scultore e fonditore Antonio Calcagni, svolge un primo tirocinio come pittore con il Pomarancio. Lavor\u00f2 poi come scultore con il fratello, Tarquinio Jacometti con cui realizza la Fontana dei Galli (1614 - 1616) e la Fontana Maggiore (1619 - 1620), entrambe a Loreto. Lavorano poi per Faenza, Macerata, Recanati, Osimo e Ascoli Piceno. La sua morte nel 1658 pone fine al secolo della scuola bronzea marchigiana."}
{"id": "1328177", "revid": "767487", "url": "https://it.wikipedia.org/wiki?curid=1328177", "title": "Willy Signori e vengo da lontano", "text": "Willy Signori e vengo da lontano \u00e8 un film del 1989 diretto dal regista Francesco Nuti.\nIl film \u00e8 uscito nelle sale italiane il 20 dicembre 1989.\nTrama.\nWilly Signori \u00e8 un giornalista di cronaca nera, fidanzato con una donna bella ma arcigna e legato a un gruppo di amici ben solido; egli ha inoltre un fratello bloccato sulla sedia a rotelle, che gioca spesso e volentieri a fare la vittima, provocando litigi furiosi. Una sera, al volante della propria macchina, Willy si scontra frontalmente contro un'altra vettura che viaggia contromano il cui conducente, in stato di ubriachezza, muore.\nDai medici dell'ospedale viene a sapere che la vittima aveva una giovane compagna incinta: questa si presenta al giornale in cui Willy lavora accusandolo di essere l'assassino del compagno e lui, sentendosi moralmente responsabile dell'accaduto, la va a trovare promettendole aiuto, ma lei non vuole ascoltarlo e lo sbeffeggia facendo l'esatto contrario di ci\u00f2 che le chiede.\nNonostante tutto, Willy continua a prendersi cura della giovane, trascurando lavoro e affetti facendo nascere in lei un sentimento, ma scatenando cos\u00ec la reazione della fidanzata, che va a parlare con Lucia e la convince a sparire, ricompensandola con un assegno da 40 milioni di Lire, che per\u00f2 la ragazza, sdegnata, getta nel wc.\nWilly, dopo averla cercata invano, trova l'assegno nel bagno e capisce tutto. Pianta la fidanzata e parte col fratello per un viaggio in Nordafrica (Ouarzazate in Marocco). Qui, sotto un sole implacabile, ritrova la ragazza con cui fa appena a tempo a dichiararsi, prima che le doglie la costringano in ospedale."}
{"id": "1328178", "revid": "599013", "url": "https://it.wikipedia.org/wiki?curid=1328178", "title": "Symphonia", "text": ""}
{"id": "1328179", "revid": "63760", "url": "https://it.wikipedia.org/wiki?curid=1328179", "title": "Organistrum", "text": ""}
{"id": "1328180", "revid": "7", "url": "https://it.wikipedia.org/wiki?curid=1328180", "title": "Orto dei Getsemani", "text": ""}
{"id": "1328189", "revid": "110157", "url": "https://it.wikipedia.org/wiki?curid=1328189", "title": "Keep Them Confused", "text": "Keep Them Confused \u00e8 il settimo album studio della band skate punk No Use for a Name. Considerato il migliore tecnicamente come produzione ed arrangiamenti, \u00e8 considerato l'album pi\u00f9 melodico della band, sia per le differenze musicali che per il cambiamento della tecnica di canto del cantante Tony Sly."}
{"id": "1328190", "revid": "827882", "url": "https://it.wikipedia.org/wiki?curid=1328190", "title": "Essential Mix", "text": "Essential Mix \u00e8 la seconda compilation, pubblicata nel 2001, su etichetta Sire / London / Rhino / Ada, contenente brani mixati dall'artista anglo-irlandese Boy George, in veste di dee-jay, maggiormente noto come cantante solista e, prima ancora, come leader del gruppo britannico dei Culture Club. Il lavoro contiene 17 tracce mixate, senza soluzione di continuit\u00e0, dallo stesso Boy George, tra cui una rivisitazione, in chiave funky, del celebre classico \"Girl From Ipanema\", uno dei primi esempi di bossanova jazz, posto in apertura della \"track listing\". L'album, vera e propria raccolta di gemme standard, due delle quali cantate dallo stesso Boy George, presenta poco pi\u00f9 di 60 minuti di musica, genericamente ballabile e, come anticipa il titolo, essenzialmente dance.\n\"Essential Mix\" \u00e8 stato promosso da Boy George durante il suo primo tour da DJ negli Stati Uniti, simbolicamente inaugurato, nel tipico stile variamente allusivo dell'artista, il giorno di san Valentino, che l'ha visto realizzare una serie di serate da protagonista, in diversi club e discoteche del paese. Dopo le brutte esperienze con la droga, che l'avevano trascinato sul fondo, nel corso dei decenni precedenti, molti anglofoni ironizzarono sul fatto che George fosse passato \u00abda un ago all'altro\u00bb (la parola \"needle\", nella lingua inglese, significa infatti sia \u00abpuntina del giradischi\u00bb che \u00abago di siringa\u00bb), nonostante lo stesso George avesse pi\u00f9 volte dichiarato (ufficialmente, nella sua prima autobiografia, nel 1995) che non era quello il modo in cui era solito assumere gli stupefacenti in polvere di cui faceva uso.\nIn realt\u00e0, in un certo senso, si \u00e8 trattato pi\u00f9 di un ritorno alle radici: difatti, George aveva gi\u00e0 lavorato come DJ, prima di entrare a far parte dei Culture Club, e la scena dance \u00e8 sempre stata per lui quasi un'immersione nel liquido amniotico, tanto \u00e8 intrisa la sua arte dell'eredit\u00e0 di questo tipo di musica, anche se il neo-DJ ha ammesso di non aver ritrovato nulla dello scenario che aveva lasciato al momento di diventare un cantante. In ogni caso, si \u00e8 trattato di un salto nel buio meno pericoloso di quello che potrebbe sembrare, intrapreso sulle orme di Fat Boy Slim e Paul Oakenfold, che hanno contribuito a un precedente volume, nella serie degli \u00abEssential Mix\u00bb, pubblicata dalla Sire/London/Rhino. Tra l'altro, Oakenfold, uno dei DJ e remixers pi\u00f9 famosi ed apprezzati del settore, negli ultimi anni, ha realizzato una serie di celebri remix per Boy George, o meglio, per Angela Dust, alter ego di George O'Dowd, all'interno del progetto anni novanta dei Jesus Loves You, in particolare quello relativo alla canzone pi\u00f9 rivisitata dell'intera carriera dell'artista anglo-irlandese, nonch\u00e9 della storia della musica in generale, vale a dire il famoso inno dance \"Generations of Love\", con oltre 20 differenti versioni remixate, dopo la sua primissima pubblicazione nel 1990.\nEsattamente secondo le aspettative, Boy George fa ampia mostra del suo gusto eclettico per il ritmo, coniugandolo, per\u00f2, con un tocco personale di trasgressivit\u00e0, che, al contrario, risulta invece del tutto imprevedibile, in fatto di stile. Trascinando il pubblico in un interessante viaggio musical-culturale, il cui paesaggio sonoro trascende sia il moderno techno pop (fortemente percussivo, ma a tratti scialbo e privo di idee originali, arricchito qui da un sound altamente creativo e da un'ampia dose di melodia) sia il tempo stesso, Boy attraversa una linea temporale che va spedita per la sua strada, partendo dagli anni sessanta fino al XXI secolo, fermandosi ogni tanto a riassaporare un cocktail di anni settanta ed anni novanta, e facendo persino una breve incursione nei suoi amati anni ottanta (anche se rigorosamente in incognito).\nCome sempre, l'artista non ha paura di alienarsi il pubblico, e snocciola, con la \"nonchalance\" di un esperto, repentini cambi di velocit\u00e0, passando dal ragga o dalla diva house alla techno pi\u00f9 estrema, aggiungendo persino la sua calda voce soul qua e l\u00e0, a fare da energico filo conduttore e a mantenere elevata un'energia di per s\u00e9 gi\u00e0 costantemente alta. Com'\u00e8 ovvio che sia, visti i problemi di distribuzione incontrati in precedenza (anche con il progetto maggiore dei Jesus Loves You), DJ George presenta diversi artisti appartenenti alla propria etichetta, la More Protein, come Kinky Roland (gi\u00e0 autore di remix per il cantante, e produttore dell'attuale progetto in incognito di quest'ultimo, noto come The Twin), che contribuisce alla compilation con un irresistibile numero retro-disco, \"Born Funky\". Kinky Roland firma, tra l'altro, anche il contributo di Amanda Ghost, di cui realizza, assieme a George, il \u00abTrancesexual Mix\u00bb, accreditato ad entrambi, di \"Filthy Mind\". Con la Ghost, ampiamente nominata nella sua seconda autobiografia, del 2002, Boy George ha realizzato anche una delle sue ultime produzioni, il duetto intitolato \"Time Machine\", che ha ricevuto critiche molto positive, e che \u00e8 possibile ascoltare sulla pagina che il cantante scrive personalmente su MySpace. \nIl mix di Boy sembra voler ricreare uno spostamento continuo, all'interno di un locale multisala, dove si passa dal tema di una pista da ballo all'altro, che si tratti di un inno rave (\"Let Me Be Your Fantasy\") o di un'eterea ed ipnotica trance chillout (\"Spreading the Light\", con lo stesso Boy George che canta sotto lo pseudonimo di \u00abThe Colein\u00bb). Persino i risorti Culture Club fanno la loro comparsa (rappresentando quasi la stessa \"digressione culturale\" che si cela dietro il nome fittizio, \u00abCultural Digression\u00bb, appunto, scelto proprio per nasconderne l'identit\u00e0, estranea al concept del disco, ed integrarli cos\u00ec all'interno del progetto), con \"See Thru\", tratta dall'album della riunione della band, \"Don't Mind If I Do\", del 1999, in cui l'inconfondibile vocalit\u00e0 del cantante riesce a rendere \"sexy\" il suo ritmo preferito, il two-step.\nBoy George ha dichiarato di pensare al suo personalissimo mix come al tipo di musica che si potrebbe ascoltare, mentre ci si prepara per andare al party, anche se, una volta messo su il disco, \u00e8 la festa stessa che sembra venire incontro all'ascoltatore, e non sorprende, quindi, che l'illustre stilista Versace abbia scelto il talento del neo-DJ, per creare la colonna sonora adatta in molte delle sue pi\u00f9 recenti sfilate di moda, a Milano, n\u00e9 che numerose riviste del settore musicale (tra cui la ben nota \"Rolling Stone\") abbiano scritto recensioni per lo pi\u00f9 entusiaste riguardo alla compilation, sottolineandone soprattutto il buon gusto mostrato dall'artista, che avrebbe notevolmente compensato un'evidente mancanza di tecnica, essendo il Boy s\u00ec esperto cantante e navigato compositore, ma relativamente un novellino come Boy-DJ (la prima compilation, intitolata \"Galaxy Mix\", risale infatti ad appena tre anni prima, nel 1999, quando la riunione del suo gruppo storico aveva senza dubbio la precedenza sopra ogni altra cosa e, d'altronde, \u00e8 risaputo che George ha declinato l'invito a riunirsi nuovamente alla band, nel 2006, proprio per la priorit\u00e0 attribuita ai suoi impegni come dee-jay)."}
{"id": "1328194", "revid": "767487", "url": "https://it.wikipedia.org/wiki?curid=1328194", "title": "NRA Years", "text": "NRA Years \u00e8 la prima raccolta di brani gi\u00e0 editi pubblicata dalla band skate punk No Use for a Name. Contiene i brani editi con la New Archive Records nei primi due album \"Incognito\" e \"Don't Miss the Train\" oltre a tre live."}
{"id": "1328195", "revid": "1573940", "url": "https://it.wikipedia.org/wiki?curid=1328195", "title": "New Museum of Contemporary Art", "text": "Il New Museum of Contemporary Art, fondato nel 1977 da Marcia Tucker, \u00e8 l'unico museo a New York City esclusivamente dedicato a presentare l'arte contemporanea proveniente da tutto il mondo.\nNel periodo 2002 - 2007, il New Museum ha ospitato le mostre di artisti provenienti da Argentina, Brasile, Bulgaria, Camerun, Cina, Cile, Colombia, Cuba, Germania, Polonia, Spagna, Sudafrica, Turchia, e Regno Unito e molti altri paesi.\nIl museo presenta le opere di artisti poco conosciuti e ha allestito ambiziose rassegne di importanti figure come Ana Mendieta, William Kentridge, David Wojnarowicz, Paul McCarthy e Andrea Zittel prima che essi avessero ottenuto un diffuso successo. Nel 2003, il New Museum costitu\u00ec una collaborazione con Rhizome, una piattaforma on line per l'arte multimediale globale.\nNel 2005 il museo faceva parte delle 406 istituzioni artistiche e sociali di New York City aventi diritto a ricevere parte di 20 milioni di dollari forniti dalla Carnegie Corporation, la quale \u00e8 stata creata grazie a una donazione fatta dal sindaco di New York Michael Bloomberg.\nAlla fine del 2007, il New Museum ha aperto un nuovo spazio al settimo piano presso il 235 Bowery, a Prince Street. Questo nuovo ambiente, progettato dal marchio giapponese Sejima + Nishizawa/SANAA e dall'americano Gensler, consente di espandere le mostre e lo spazio del museo."}
{"id": "1328196", "revid": "4462", "url": "https://it.wikipedia.org/wiki?curid=1328196", "title": "Licenza di condurre", "text": ""}
{"id": "1328202", "revid": "110157", "url": "https://it.wikipedia.org/wiki?curid=1328202", "title": "All the Best Songs", "text": "All the Best Songs \u00e8 la seconda raccolta di brani gi\u00e0 editi pubblicata dalla band skate punk No Use for a Name.\nIl disco.\nL'album contiene 24 tracce, tratte da tutti i precedenti album editi con la Fat Wreck Chords, oltre a due brani inediti. Il disco \u00e8 stato pubblicato in occasione del ventennale dalla fondazione della band."}
{"id": "1328204", "revid": "585241", "url": "https://it.wikipedia.org/wiki?curid=1328204", "title": "Guenter Wendt", "text": "Fu responsabile delle piattaforme di lancio della NASA durante il programma Apollo (1967-1975).\nNato in Germania, studi\u00f2 aeronautica a Berlino e lavor\u00f2 come meccanico a bordo degli aerei della Luftwaffe durante la seconda guerra mondiale. Come suo padre emigr\u00f2 negli Stati Uniti nel 1949 e divent\u00f2 cittadino statunitense nel 1955. Come ingegnere lavor\u00f2 per la McDonnell Aircraft durante il Programma Mercury e il Programma Gemini, supervisionando la preparazione al lancio a Cape Canaveral. Era l'ultima persona a vedere gli astronauti prima del decollo. La battuta sul suo nome di Donn Eisele \"I wonder where Guenter Wendt\" (che suona come \"I wonder where Guenter went\", \"mi chiedo dove sia andato Guenter\") \u00e8 stata usata da Tom Hanks nel film \"Apollo 13\".\nDopo l'incidente dell'Apollo 1 sulla piattaforma di lancio fu assunto dalla societ\u00e0 responsabile della costruzione del Modulo di Comando e Servizio, la North American Rockwell. Lavor\u00f2 a Cape Canaveral durante i primi voli dello Space Shuttle.\nWendt ha lavorato anche come consulente tecnico per diversi film e produzioni televisive e ha scritto la sua biografia, intitolata \"The Unbroken Chain\", riguardante il suo periodo trascorso alla NASA. Ha ricevuto il premio \"Letter of Appreciation\" dalla NASA.\nDurante il Programma Apollo, Wendt era soprannominato dal personale del Kennedy Space Center \"capo della piattaforma\", o \"F\u00fchrer della Piattaforma\", per la sua severa direzione.\n\u00c8 scomparso nel 2010 all'et\u00e0 di 85 anni."}
{"id": "1328205", "revid": "62748", "url": "https://it.wikipedia.org/wiki?curid=1328205", "title": "Musei e istituzioni culturali di New York", "text": "New York ospita centinaia di istituzioni culturali e siti storici, molti dei quali sono conosciuti a livello internazionale. Questa lista contiene le pi\u00f9 famose o stimate organizzazioni, distinti per campi d'interesse."}
{"id": "1328206", "revid": "110157", "url": "https://it.wikipedia.org/wiki?curid=1328206", "title": "The Daily Grind", "text": "The Daily Grind \u00e8 il terzo EP della band skate punk No Use for a Name, il primo pubblicato con la Fat Wreck Chords."}
{"id": "1328214", "revid": "785863", "url": "https://it.wikipedia.org/wiki?curid=1328214", "title": "Corey Carrier", "text": ""}
{"id": "1328219", "revid": "767487", "url": "https://it.wikipedia.org/wiki?curid=1328219", "title": "C\u00e9sar L\u00f3pez", "text": "Vegetariano e pacifista, negli ultimi anni, L\u00f3pez ha fatto parte di un gruppo chiamato \"Orchestra neutrale\" o anche \"Battaglione di Reazione Artistica Immediata\", che consiste di vari altri musicisti e attivisti che cercano un'alternativa all'onnipresente violenza che affligge la Colombia, e specificamente la capitale, Bogot\u00e0. Quando il gruppo riceve notizie di un altro violento attentato nella citt\u00e0, si incontra e si dirige fuori nelle strade di Bogot\u00e0 per suonare musica calmante per le vittime.\nFucili trasformati in chitarre.\nIl pi\u00f9 straordinario successo di L\u00f3pez \u00e8 un progetto in cui fa ritirare dal servizio dei fucili per trasformarli in chitarre. Finora, sono state prodotte solo poche dozzine di queste chitarre, ma al completamento L\u00f3pez intende donare le chitarre a musicisti di alto profilo in tutto il mondo, come Shakira e Carlos Santana, e a capi politici e religiosi, come il Dalai Lama."}
{"id": "1328225", "revid": "715366", "url": "https://it.wikipedia.org/wiki?curid=1328225", "title": "Sonata per pianoforte n. 4 (Beethoven)", "text": "La Sonata per pianoforte n. 4, Op. 7 \u00e8 considerata da alcuni critici il primo dei grandi lavori composti da Ludwig van Beethoven; lo stesso autore la tenne in considerazione, tanto da pubblicarla con un numero d'opus proprio (anzich\u00e9 insieme ad altre composizioni, come nel caso delle prime 3 sonate per pianoforte), ed intitolarla \"Grande sonata\", appellativo con cui talvolta \u00e8 indicata. L'Op.7 fu composta a cavallo tra il 1796 ed il 1797.\nStruttura.\nLa quarta sonata \u00e8 strutturata in 4 movimenti. Sia il primo che il secondo movimento sono basati su sonorit\u00e0 quasi orchestrali. Notevole in quest'ultimo l'effetto creato dalle numerose pause presenti gi\u00e0 nella prima battuta.\nAll'interno del terzo movimento vi \u00e8 una sezione in mi bemolle minore \u2013 battuta 95 \u2013 costituita da un continuo fluire di terzine e da improvvisi sbalzi dinamici; si tratta di una parentesi dal sapore prettamente romantico.\nLa dolce melodia che apre il rond\u00f2 finale, dopo essere stata trasportata un'ottava pi\u00f9 in basso, viene repentinamente riportata nei registri acuti della tastiera, ma sempre accompagnata da note ribattute.\nAnalisi del primo movimento.\nIl primo movimento della quarta sonata di Beethoven \u00e8 un \"Allegro molto e con brio\" in sei ottavi in mi bemolle maggiore. La struttura del movimento \u00e8 quella della forma-sonata: esposizione dei temi fondamentali (sono tre), sviluppo del materiale sonoro e ripresa finale.\nEsposizione.\nIl tema si sviluppa per diciassette battute; prima con degli accordi sulla tonica, poi attraverso una serie continua di terzine di crome, fino alla sua chiusura con una cadenza perfetta: dominante (settima di dominante) \u2013 tonica [bb. 1-17]:\nL'essenza stessa sia formale che spirituale di questo tema sta nei primi quattro accordi: accordo di tonica e il suo immediato rivolto con una discesa di terza Segue la codetta del tema (sette battute), che si conclude con un accordo di settima di tonica (mi bemolle maggiore settima), che si chiude (sempre con lo stesso accordo) su un suo rivolto tramite una discesa di terza: ulteriore affermazione dell'elemento fondamentale di questo tema. Il secondo tema si presenta alla battuta 26 con un'anacrusi (un sol in ottava). Anche in questo secondo tema alcuni commentatori vedono negli accordi centrali dello stesso un richiamo alle terze discendenti del primo tema confermando cos\u00ec il '\u201cpieno mondo beethoveniano\u201d, con la sua \u201dnon confondibile fisionomia\u201d gi\u00e0 presente in questa quarta sonata [bb.26-34]:\nSegue una ripetizione ritmica del secondo tema (battute 35-38), alla quale si collega direttamente la codetta (battute 39-58) e un ponte modulante di preparazione al terzo tema esposto alla dominante (si bemolle maggiore), che nella zona centrale modula a fa maggiore (dominante di dominante) [bb. 59-66]:\nSegue una ripetizione variata del terzo tema (battute 67-73) e quindi la codetta, che incalzando ritmicamente si conclude su un accordo fortissimo di settima diminuita (mi bemolle minore settima diminuita con la quinta diminuita) che risolve su un do maggiore [bb.79-81]:\nSi entra cos\u00ec nella coda vera e propria dell'esposizione, la sua parte pi\u00f9 virtuosistica. Alcuni momenti interessanti sono alla battuta 92 e seguenti, dove su un pedale di dominante (si bemolle) si susseguono vaghe e fluide modulazioni, oppure pi\u00f9 avanti alla battuta 110, dove l'insistenza sulla dominante, accompagnata da scorrevoli sestine, prepara l'ambiente armonico dello sviluppo (la coda infatti si conclude con un doppio accordo sulla dominante - si bemolle maggiore \u2013 battute 134-135):\nPrima della conclusione dell'esposizione Beethoven inserisce otto battute con un tema aritmico che avr\u00e0 una certa importanza nello sviluppo, ma che serve anche ad evidenziare opportunamente il ritorno alla linea formale iniziale [bb. 126-134]:\nSviluppo.\nLo sviluppo (battute 136-152) inizia con il tema principale esposto nella tonalit\u00e0 di sol maggiore (\u00e8 la dominante della tonalit\u00e0 relativa minore di mi bemolle maggiore, ossia do minore). Ma subito Beethoven riprende il tema aritmico presentato nella parte finale della coda e lo sviluppa per sedici battute (152-167). Ritorna brevemente il tema principale per introdurre questa volta il secondo tema (battute 168-184). Una brevissima coda chiude lo sviluppo e preannuncia la ripresa: sono quattro battute (185-187) nelle quali due accordi in piano sono inframezzati da due pause: un espediente tipicamente beethoveniano per creare una tensione che si scarica all'entrata del tema principale.\nRipresa.\nRiprende il materiale tematico dell'esposizione: ritorna il tema principale alla tonica con la codetta (battute 188-213); ritorna il secondo tema non nella sua forma iniziale, ma nella sua variante ritmica (battute 35-38 nell'esposizione, ora battute 214-219); e ritorna quindi il terzo tema ora alla tonica (battute 238-260). Come nell'esposizione una serie di accordi ribattuti di settima diminuita facevano da cerniera per la coda finale dell'esposizione, cos\u00ec anche qui una serie di accordi ribattuti di settima diminuita (sulla dominante minore e non sulla tonica minore, come nell'esposizione) aprono la coda finale del movimento. Il materiale \u00e8 simile (almeno nella prima parte), ma ora l'ambiente tonale insiste di pi\u00f9 sulla tonica: ad esempio le sestine presenti nelle battute 110-125 dell'esposizione ora sono supportate da insistenti pedali sulla tonica (mi bemolle) (battute 290-305); stessa sorte seguono anche alcune figurazioni precedenti (confrontare le battute 92-95 dell'esposizione con le corrispondenti battute 272-275 della coda).\n\u00c8 nel finale che questa coda acquista un preciso significato strutturale e non soltanto formale. Alla fine del tema aritmico ritornano prepotentemente (alla battuta 312) gli accordi del tema principale: dimostrazione sicura del loro profondo ed indubbio valore tematico. In questa fase finale vengono ripresentati brevemente ed incisivamente i pi\u00f9 importanti elementi del movimento. Infatti prima dell'ultima apparizione del tema fondamentale troviamo il terzo tema (battute 322-337) ed il tema aritmico (battute 338-348). Non compare quindi il secondo tema. Alla battuta 348 ritorna definitivamente e per l'ultima volta il tema base del movimento. \u00c8 da notare come in quest'ultima esposizione del tema Beethoven inverta l'accento del motivo. Se nella prima esposizione l'accento cadeva all'inizio del tema, ossia sul primo accordo, ora cade sul secondo accordo (l'accento \u00e8 dato dalla nota pi\u00f9 bassa della mano sinistra):\nLa disposizione degli accenti fa anche capire l'ultima battuta vuota con una corona sopra (la corona potrebbe benissimo trovarsi sull'ultima pausa della battuta precedente). In realt\u00e0 Beethoven in quest'ultima esposizione del tema pensa per moduli di due battute con gli accenti sulla misura pari. L'ultima misura \u00e8 quindi necessaria per completare in modo simmetrico l'esposizione finale del tema.\nAnalisi del secondo movimento.\n\"Largo con grande espressione\" \u00e8 scritto in testa al secondo movimento in tre quarti. \u00c8 questo uno dei pi\u00f9 grandi movimenti lenti del primo Beethoven. La forma potrebbe essere ABA, ma eccezionalmente variata, altri studiosi vedono un rond\u00f2; probabilmente siamo di fronte ad una libera espressione artistica con sonorit\u00e0 ricche e quasi orchestrali. Il tema inframezzato da diverse pause (che acquistano un significato quasi melodico) inizia nella tonalit\u00e0 di do maggiore (la tonica di questo movimento): \u00e8 il modo maggiore della relativa minore della tonalit\u00e0 di base del primo movimento o anche sopradominante. Anche in questo tempo lento il compositore ha scelto una tonalit\u00e0 in relazione di terza con il tono del movimento precedente (come nel tempo lento della seconda sonata, e come faceva spesso Haydn) [bb. 1-8]:\nNella codetta del tema (ma potrebbe essere anche una ripetizione variata dello stesso) Beethoven aggiunge qualche melisma per arricchirne la scarna linea melodica (battute 8-20). Ad alcuni accordi in fortissimo segue un ponte modulante (battute 22-24) per preparare l'entrata del secondo tema, che, esposto nella tonalit\u00e0 di la bemolle maggiore (sopradominante abbassata se rapportata al movimento iniziale), sembra quasi un corale. La linea melodica (\"sempre tenuto e legato\") contrasta, ma in modo gradevole ed equilibrato, con l'accompagnamento \"staccato\" [bb. 25-32]:\nQuesto tema viene ripetuto in modo variato nelle battute 33-37; quindi alcune battute (una specie di codetta del tema) dove ritornano le pause iniziali, preparano il ritorno del tema principale (battute 42-44) nella tonalit\u00e0 di si bemolle maggiore (la dominante rispetto al primo movimento); tema che viene subito elaborato e variamente ripreso, compresi i melismi iniziali (battute 45-70). Questa fase pu\u00f2 essere intesa come una ripresa del tema fondamentale. Ritornano le due battute con accordi in fortissimo ed un breve ponte modulante, preparazione alla riesposizione del secondo tema, che si ripresenta modificato alla mano sinistra e nella tonalit\u00e0 di do maggiore (la tonica per questo movimento), mentre \u00e8 la destra a proporre l'accompagnamento, ora lievemente sincopato. Anche le figurazioni della codetta sono nuove (battute 75-87). Le ultime battute riservano una certa sorpresa: ritorna il tema (come da manuale) ma sovrapposto a pesanti accordi in ottava del basso. Sono accordi che scendono cromaticamente fino a chiudersi su due corti accordi staccati in pianissimo (settima di dominante - tonica) [bb. 87-91]:\nAnalisi del terzo movimento.\nIl terzo movimento \u00e8 uno scherzo con trio. La struttura \u00e8 la seguente: esposizione dello scherzo \u2013 sviluppo dello scherzo \u2013 esposizione del trio \u2013 sviluppo del Trio \u2013 da capo dello scherzo. La tonalit\u00e0 di base \u00e8 mi bemolle maggiore, il tempo \u00e8 un \"Allegro\" in tre quarti. L'impostazione \u00e8 ancora quella di un minuetto, ma lo spirito \u00e8 gi\u00e0 quello di un tipico scherzo beethoveniano.\nEsposizione dello scherzo.\nIl tema dello scherzo si compone di una frase esposta nelle classiche otto battute con inizio sulla tonica (mi bemolle maggiore) e conclusione sulla dominante (si bemolle maggiore) [bb.1-8]:\nSegue la ripetizione del tema con una codetta terminante sulla dominante (battute 9 \u2013 24).\nSviluppo dello scherzo.\nLe prime due battute del tema vengono utilizzate per costruire una nuova figura melodica presentata in contrappunto: \u00e8 il punto di partenza dello sviluppo dello scherzo [bb. 25-30]:\nInteressante \u00e8 la parte finale dello sviluppo (a dimostrazione delle infinite possibilit\u00e0 di elaborazione dei temi beethoveniani), dove su un inciso preso dal tema un pedale di dominante (si bemolle) modula in un pedale di tonica (mi bemolle) [bb. 70-80]:\nEsposizione e sviluppo del trio.\nIl trio \u00e8 nella tonalit\u00e0 di mi bemolle minore. La melodia \u00e8 nascosta in un movimento di terzine arpeggiate, che creano un'atmosfera molto coloristica con un'armonia che si snoda lentamente [bb. 97-113]\nQuesto tema termina modulando sulla dominante maggiore (si bemolle). Lo sviluppo del trio riprende dalla dominante ma, per non perdere il colore iniziale, ritorna nel modo minore (si bemolle minore) [bb. 114-152]:\nAlla fine del trio si riespone completamente lo scherzo, ma senza i ritornelli.\nAnalisi del quarto movimento.\nL'ultimo movimento di questa sonata \u00e8 un rond\u00f2 nella forma ABACABA. In partitura \u00e8 indicato \"Poco allegretto e grazioso\", con un tempo di due quarti.\nPrima esposizione del tema e primo episodio.\nIl tema \u00e8 questo [bb. 1-5]:\n\u00c8 una linea melodica dal carattere amabile. Il tema viene ripetuto con una breve codetta e alla battuta 12, dopo un breve ritardo la linea melodica si arresta sulla dominante (si bemolle) per richiamare l'attenzione delle battute conclusive di questa prima esposizione del tema. Segue il primo episodio intermedio caratterizzato inizialmente da una scaletta ascendente di biscrome e da quartine di semicrome ribattute [bb. 17-50]:\nSeconda esposizione del tema e secondo episodio.\nAlla battuta 51 ritorna il tema del rond\u00f2 con una chiusura pi\u00f9 breve rispetto alla prima volta: in totale quattordici battute. Il secondo episodio \u00e8 esposto nella tonalit\u00e0 relativa minore (do minore). Beethoven prepara questa nuova tonalit\u00e0 con delle spoglie e laconiche ottave in \"sforzando\" sul si naturale:\nQuesto secondo episodio \u00e8 caratterizzato da quartine di biscrome accompagnate da accordi, in parte sul tempo forte della battuta ed in parte sincopati. L'episodio viene ripetuto due volte (ci sono due ritornelli). Il tutto risulta di una brillantezza impressionante.\nTerza esposizione del tema e terzo episodio e finale.\nAlla battuta 101 ritorna per la terza volta il tema del rond\u00f2 seguito dal terzo episodio (in realt\u00e0 si tratta del primo episodio esattamente ripetuto). Alla battuta 147 ritorna per la quarta volta il tema, che questa volta appare riccamente decorato; sembra che Beethoven abbia atteso questo momento per riservarci il massimo effetto per la fine del movimento. Alla battuta 170 inizia la coda del movimento e dell'intera sonata."}
{"id": "1328231", "revid": "767487", "url": "https://it.wikipedia.org/wiki?curid=1328231", "title": "Bandiera genovese", "text": "Bandiera genovese \u00e8 il secondo album del gruppo rock genovese de La Rosa Tatuata."}
{"id": "1328237", "revid": "1654206", "url": "https://it.wikipedia.org/wiki?curid=1328237", "title": "Waraji", "text": "I sono dei sandali tradizionali giapponesi fatti di corda di paglia che in passato erano la calzatura standard per le persone comuni in Giappone. Oggigiorno, i waraji vengono portati quasi soltanto dai monaci buddhisti. Vengono indossati anche con degli appositi calzini chiamati tabi.\nTradizionalmente vengono indossati facendo s\u00ec che il piede vada oltre il bordo anteriore della scarpa, cos\u00ec da far sporgere le dita per tre-quattro centimetri.\nI waraji vengono prodotti con molti materiali diversi, come ad esempio la canapa, steli di my\u014dga (una variet\u00e0 di zenzero), fibre di palma, cotone, paglia di riso ed altro. \u00c8 importante che i materiali scelti siano difficilmente deteriorabili nel tempo. \nEsistono vari modi di legare le corde che vanno a fermare il piede alla suola, come le tecniche \"nakachi-nuki\", \"yotsu-chigake\" e \"takano-gake\". Un monaco buddhista e un contadino ad esempio le allacciano in modi differenti."}
{"id": "1328238", "revid": "1543377", "url": "https://it.wikipedia.org/wiki?curid=1328238", "title": "A tutto Disney", "text": "A tutto Disney \u00e8 stato un programma televisivo italiano contenitore per ragazzi, in onda il sabato pomeriggio su Canale 5 nella stagione 1993-1994.\nIl programma.\nNel 1993 la RTI acquis\u00ec i diritti per un programma-contenitore basato su materiale Disney; negli anni precedenti essi erano stati detenuti dalla RAI, che aveva prodotto un programma del genere, il celebre Disney Club, e inserito produzioni Disney in altri programmi per bambini. Il programma and\u00f2 in onda su Canale 5 tutti i sabati, dal 2 ottobre 1993 al 18 giugno 1994, fino al TG5 Flash delle 17:55. Dal luned\u00ec al venerd\u00ec, il programma prevedeva in apertura un cartone animato Disney e proseguiva con altri cartoni e anime televisivi fino ad allora andati in onda nel contenitore \"Bim bum bam\"; nel corso della settimana gli interventi dei conduttori si limitavano all'introduzione dei vari cartoni animati e a qualche gag di apertura e chiusura. Il sabato il programma durava mezz'ora in pi\u00f9 e prevedeva oltre ai cartoni momenti di intrattenimento quali rubriche e giochi. \"A Tutto Disney\" non raggiunse il gradimento di \"Bim bum bam\" e \"Disney Club\", cosa che spinse la Walt Disney Company Italia a concedere i diritti, l'anno dopo, nuovamente alla RAI. Dall'autunno 1994 la situazione del palinsesto torn\u00f2 dunque quella originaria, con \"Bim bum bam\" sulle reti Mediaset e \"Disney Club\" sulla RAI.\nConduttori.\nAlla conduzione del programma c'era una giovane Irene Ferri (all'epoca ventenne), Riccardo Rossi e Riccardo Salerno (gi\u00e0 alla guida di Disney Club)."}
{"id": "1328239", "revid": "1924342", "url": "https://it.wikipedia.org/wiki?curid=1328239", "title": "Push the Button (The Chemical Brothers)", "text": "Push the Button \u00e8 il quinto album di inediti del gruppo musicale di musica elettronica britannico The Chemical Brothers, pubblicato il 24 gennaio 2005 dall'etichetta discografica Virgin.\nIl titolo del disco, pubblicato anche in vinile, \u00e8 tratto dal testo del brano \"Galvanize\", singolo di successo estratto da questo album."}
{"id": "1328246", "revid": "6923", "url": "https://it.wikipedia.org/wiki?curid=1328246", "title": "G4 Challenge", "text": "Il G4 Challenge \u00e8 una manifestazione sportiva organizzata dalla Land Rover per la prima volta nel 2003.\n\u00c8 stata organizzata anche nel 2006 e la terza nel 2009.\nSi tratta di una manifestazione per chi ama l'avventura, con varie prove in fuoristrada ma anche mountain bike e altro.\nPu\u00f2 essere considerata un continuo del Camel Trophy.\nViene utilizzata l'intera gamma di veicoli Land Rover, dal Range Rover Sport, al Freelander 2 e al Discovery 3, tutti nel colore \"arancione Tangeri\" ed equipaggiati presso il \"Land Rover Vehicle Operations\".\nPrima edizione.\nLa prima edizione \u00e8 stata disputata nel 2003.\nLe Nazioni partecipanti sono state: Australia, Belgio e Lussemburgo, Canada, Francia, Germania, Giappone, Irlanda, Italia, Paesi Bassi, Regioni del Golfo, Russia, Spagna, Sudafrica, Turchia, Regno Unito ed USA.\nAd ogni concorrente \u00e8 stata assegnata una diversa Land Rover per ogni fase della gara. La prima parte su una Freelander, da New York fino al Qu\u00e9bec. Dopo un trasferimento aereo fino a Citt\u00e0 del Capo, la seconda fase si \u00e8 svolta con i Defender attraverso il Lesotho fino ai monti Drakensburg. Nella terza fase si \u00e8 passati al Range Rover, da Sydney per attraversare l'Outback Australiano. Nella quarta, con le Discovery si sono affrontati i canyon tra Moab e Las Vegas sulle West Coast degli USA.\nSeconda edizione.\nLa seconda edizione \u00e8 stata disputata nel 2006 con equipaggi composti da uomini e donne provenienti da 18 nazioni:\nArgentina, Australia, Belgio e Lussemburgo, Brasile, Cile e Costa Rica, Francia, Germania, Giappone, Grecia, Irlanda, Italia, Paesi Bassi, Regno Unito, Russia, Spagna, Sudafrica, Taiwan e Turchia. Le squadre erano formate da componenti di due nazioni.\nL'edizione 2006 si \u00e8 svolta in quattro tappe successive, iniziando nella citt\u00e0 di Bangkok, proseguendo nell'Asia sudorientale e concludendosi in America Latina sugli altipiani della Bolivia. \nLa vittoria \u00e8 andata ad un solo concorrente, rappresentante una nazione.\nTerza edizione.\nIl Land Rover G4 Challenge del 2008/09 doveva avere squadre composte da uomini e donne di 18 diversi paesi. Prima del Challenge sarebbe stata fatta una selezione nazionale e internazionale. I concorrenti migliori, un uomo e una donna di ogni nazione, si sarebbero dovuti sfidare nel 2009 in Asia, concentrandosi sulla guida in fuoristrada combinata con lo sport. A causa della crisi economica Land Rover ha deciso di far finire anticipatamente la competizione per favorire la produzione di nuovi modelli."}
{"id": "1328248", "revid": "33689", "url": "https://it.wikipedia.org/wiki?curid=1328248", "title": "Vic Rattlehead", "text": ""}
{"id": "1328262", "revid": "43530", "url": "https://it.wikipedia.org/wiki?curid=1328262", "title": "Pesce piatto", "text": ""}
{"id": "1328263", "revid": "199751", "url": "https://it.wikipedia.org/wiki?curid=1328263", "title": "Vere Papa mortus est", "text": ""}
{"id": "1328265", "revid": "199751", "url": "https://it.wikipedia.org/wiki?curid=1328265", "title": "Obsequium amicos veritas odium parit", "text": ""}
{"id": "1328281", "revid": "5791", "url": "https://it.wikipedia.org/wiki?curid=1328281", "title": "Ars Poetica", "text": ""}
{"id": "1328283", "revid": "372624", "url": "https://it.wikipedia.org/wiki?curid=1328283", "title": "Povert\u00e0 nella Roma del XVI secolo", "text": "Nella citt\u00e0 di Roma, durante il XVI secolo, si svilupparono particolari condizioni politiche, economiche e sociali, accompagnate da saccheggi, pestilenze e carestie, tali da provocare una profonda diffusione della povert\u00e0.\nInquadramento storico.\nDopo la definitiva separazione nel XVI secolo tra la Chiesa cattolica e quella protestante, entrambe le confessioni sono coinvolte nello stesso atteggiamento d'intolleranza, in un clima culturale di apprensione e sospetto determinato dalle guerre di religione, dall'insicurezza sociale prodotta dall'inflazione aggravata dall'aumento della popolazione.\nNel Cinquecento si \u00e8 calcolato che nell'Europa occidentale circa un quinto della popolazione era costituito da poveri: l'incremento demografico, lo sviluppo delle manifatture, in specie quelle tessili, la rivoluzione dei prezzi aveva determinato l'avvento di una moltitudine di poveri e sbandati in modo particolare nelle campagne. Ad aggravare le condizioni di vita subentravano poi i tre flagelli della peste, della guerra e della carestia che spingevano queste masse di disperati a trovare soccorso nelle citt\u00e0.\nAd aumentare le ansie dei cittadini si aggiungeva poi lo sbandamento dei soldati mercenari che ora, con la creazione dell'esercito permanente negli stati assoluti, non trovano pi\u00f9 chi li assoldasse generando, in misura prima sconosciuta, masse disperse di poveri e vagabondi, banditi e rivoltosi.\nNella Roma papale del Cinquecento si presentarono in modo pi\u00f9 accentuato rispetto al passato gruppi di popolazione considerati elementi socialmente pericolosi da regolare e reprimere: essi sono i vagabondi, gli zingari, le prostitute e i banditi.\nVagabondi e pellegrini.\nIl vagabondo che si sposta liberamente senza una meta precisa spinto solo dal suo desiderio di cambiamento e di novit\u00e0 genera sospetto e paura nell'immaginario collettivo. I senzatetto e coloro che non hanno un lavoro definito sono stati spesso assimilati dalla tradizione legislativa agli schiavi e ai servi fuggitivi da perseguire e da riportare nell'ordine sociale.\nLa Chiesa medioevale del XIII \u2013 XIV secolo aveva cercato di arginare il fenomeno dei cosiddetti \"clerici vagantes\" e dei goliardi che, vivendo alla giornata, liberamente si spostavano di citt\u00e0 in citt\u00e0 rifiutando l'inserimento in una societ\u00e0 fortemente gerarchizzata che non accettava i \"senza padrone\" , coloro che si sottraevano alla disciplina del lavoro e alla sorveglianza sociale.\nNell'epoca della rinascita culturale ed economica, in cui il lavoro assume connotazioni teologiche e morali di riscatto sociale e religioso, non \u00e8 pi\u00f9 accettabile che uomini sani vivano da parassiti facendo leva sullo spirito caritatevole degli altri. La Chiesa gi\u00e0 dal 1274 con il canone 32 del Concilio di Lione II aveva stabilito la soppressione degli Ordini mendicanti con l'eccezione dei domenicani e dei frati minori francescani ed ora si preoccupa di distinguere il pellegrino dal vagabondo che spesso \u00e8 difficile identificare nei suoi caratteri peculiari. A Roma la Confraternita dei pellegrini stabilisce che il pellegrino vero \u00e8 colui che alla sua partenza verso la meta del pellegrinaggio avr\u00e0 con s\u00e9 una sorta di patente, rilasciata da un confessore, che attesti l'autenticit\u00e0 della sua funzione e che dovr\u00e0 esibire durante il viaggio alle autorit\u00e0 ecclesiastiche e civili. .\nIl problema dei vagabondi \u00e8 sentito particolarmente nelle citt\u00e0 dove convergono sia i poveri della campagna, che si aggirano in cerca di una fonte di sopravvivenza, sia individui, di solito stranieri, che si presentano come indovini e falsi guaritori. Tra contadini poveri e piccoli artigiani in cerca di lavoro si insinuano mercenari, soldati allo sbando, reduci di guerra abituati ad una vita violenta, mendicanti e falsi pellegrini. Ancora nel 1665 il vescovo Giambattista Scanarolo si preoccupava di fornire criteri sicuri per distinguere il povero vero dal vagabondo: innanzitutto l'ozioso vagare senza uno scopo preciso, poi il non lavorare, le intenzioni criminali, non avere fissa dimora e mendicare esibendo false infermit\u00e0.\nLa Roma cristiana era si pu\u00f2 dire da sempre il punto di attrazione e confluenza di un'umanit\u00e0 cosmopolita e di diversa natura: ambascerie politiche straniere per incontrarsi con il potere temporale della gerarchia ecclesiastica, frati e preti per colloquiare con l'autorit\u00e0 spirituale, viaggiatori in visita alle antichit\u00e0 classiche, masse di pellegrini specie negli anni del Giubileo.\nTutto questo dava alla citt\u00e0 un segno di grandezza come capitale della cristianit\u00e0, ma anche di decadenza con le sue frotte di mendicanti e vagabondi che cercavano nel luogo deputato all'accoglienza la carit\u00e0 cristiana .\n\u00abA Roma non si vedono che mendicanti e sono cos\u00ec numerosi che \u00e8 impossibile camminare nelle strade senza averli attorno\u00bb.. Papa Sisto V con la bolla \"Quamvis infirma\" nel 1587 riprende il progetto di papa Bonifacio VIII di rinchiudere tutti i poveri in un ospizio eretto vicino a ponte Sisto dove internare, a giudizio di un'autorit\u00e0 formata da laici ed ecclesiastici, chi dovesse essere accolto e chi invece autorizzato a mendicare. La licenza di mendicit\u00e0 veniva rilasciata ai poveri miserabili: ciechi, vecchi, inabili poich\u00e9 \"stroppi\" ai quali era fatto obbligo di avere un distintivo cucito sulla spalla sinistra e di portare con s\u00e9 una bolla a stampa che valeva come nihil obstat. Chi era riconosciuto come vagabondo era registrato come tale e obbligato a tornarsene al suo luogo d'origine: se non si ottemperava all'obbligo si veniva puniti con la fustigazione e la galera per gli uomini, la sola fustigazione per le donne. Chi si fosse ostinato a mendicare era dichiarato falso povero, riconoscibile, secondo i bandi del Seicento, dall'assenza di callosit\u00e0 sulle mani segno distintivo di chi lavora.\nPolitica di repressione nella Roma della Controriforma, ma anche politica sociale filantropica verso i veri poveri che si manifester\u00e0 nel fiorire di associazioni e confraternite caritatevoli e di nuovi ordini religiosi come i Cappuccini, che si richiamavano alla severa regola di san Francesco d'Assisi e al suo ardore di carit\u00e0, i Filippini, cos\u00ec chiamati da Filippo Neri, loro fondatore, che si distinsero per il loro apostolato nei confronti dei giovani, i Fatebenefratelli dediti all'assistenza ai malati, i Barnabiti e gli Scolopi che si dedicarono all'istruzione dei fanciulli poveri. Anche il clero secolare si segnal\u00f2 per zelo pastorale e fervore di carit\u00e0 al servizio dei poveri come l'arcivescovo di Milano Carlo Borromeo, la cui opera meritoria sar\u00e0 seguita nel secolo successivo dal cugino, il cardinale Federico Borromeo di manzoniana memoria.\nGli zingari.\nCome vagabondi pericolosi verranno considerati anche gli zingari, che in un primo momento vengono tollerati, in quanto si presentano come autorizzati a vagare in Italia da una bolla papale, probabilmente falsa, del 1422 che impone loro di spostarsi senza meta in espiazione dei loro peccati. Il loro \"status\" assurge in questo modo a quello di pellegrini e come tali ricevono accoglienza. A chi li ferma essi esibiscono un salvacondotto dell'imperatore Sigismondo re di Boemia ed Ungheria e la copia di una bolla di papa Martino V del 15 dicembre 1423 che autorizzava il duca Andrea del Piccolo Egitto a viaggiare insieme ai suoi seguaci: gli zingari o egiziani, come venivano anche chiamati.\nSulla presenza degli zingari in Italia nel Cinquecento, Ludovico Antonio Muratori nel \"Rerum Italicarum Scriptores\" del 1723 riferisce che in due cronache dell'epoca: la \"Cronica di Bologna\", di autore anonimo, e il \"Chronicon Foroliviense\" di frate Geronimo, una compagnia di zingari era in viaggio verso Roma e aveva fatto sosta a Bologna il 18 luglio del 1422 e a Forl\u00ec il 7 agosto dello stesso anno. In un'altra cronaca dello stesso periodo si dice che nella citt\u00e0 di Fermo arriv\u00f2 una carovana di una cinquantina di zingari con autorizzazioni papali che affermavano di essere un popolo del Faraone.\nLa prima notizia certa della presenza di zingari a Roma si trova nei registri dell'arciconfraternita di San Giovanni Decollato dov'\u00e8 annotata nel 1525 la condanna a morte per impiccagione di un ladro, un certo Francesco, definito come zingaro .\nDalla prima met\u00e0 del Cinquecento per tutto il secolo seguente la politica sociale nei confronti degli zingari assume in tutta Europa l'aspetto di una dura repressione da parte delle autorit\u00e0. Questo riceve conferma dalle cronache romane dove gli zingari incominciano a comparire nelle vesti di imputati del tutto assimilati ai poveri pericolosi. Numerosi bandi delle autorit\u00e0 romane li condannano all'espulsione e, per i renitenti, alla pena dell'impiccagione (cos\u00ec nel bando del 10 luglio 1566 del camerlengo Vitellozzo Vitelli); condanne queste che divennero pratica usuale sotto papa Pio V, che si era contraddistinto per un malanimo molto vicino all'odio nei confronti degli zingari definiti nel paragrafo \"De Cinganis\", nel capitolo II delle deliberazioni del Concilio di Ravenna, da lui indetto nel 1568: \u00ab\"genia di gente vagante colma di ogni empiet\u00e0, (se) non vivranno cristianamente e non si asterranno dalle superstizioni e da riti riprovevoli di vita, i vescovi abbiano cura di cacciarli dalle loro diocesi il pi\u00f9 lontano possibile\"\u00bb. Il nomadismo \u00e8 ormai assimilato al vagabondaggio e questo ne determina automaticamente la repressione con pene che dalla fine del Cinquecento sostituiscono la pena di morte o quella della fustigazione con quella dell'arruolamento forzato sulle galee della flotta papale: il che equivaleva a una condanna a morte differita per le condizioni di vita dei forzati.\nQuesta nuova politica repressiva dipendeva dalla necessit\u00e0 di papa Pio V di allestire nel 1570 quella flotta che vincer\u00e0 a Lepanto contro i Turchi. Cos\u00ec il governatore di Roma Carlo de Grassi, su disposizione del Papa, autorizza il nobile romano Paolo Giordano Orsini a prelevare gli zingari residenti nel suo territorio per utilizzarli nell'allestimento della flotta per la crociata contro i Turchi\nNel giugno del 1570 il Tribunale criminale di Roma fa prelevare otto zingari detenuti nella \u00ab\"Curia Turris None pro contravventione 6 bannimentis\"\u00bb (Nella curia di Tor di Nona per aver contravvenuto a sei bandi) per utilizzarli nelle trireme. Le famiglie dei forzati, disperate, trovano il soccorso dell'incaricato spirituale alla flotta pontificia Gerolamo Finucci da Pistoia (teologo di fama che aveva partecipato al Concilio di Trento e che era consigliere spirituale dello stesso Papa), insieme ai domenicani Paolino Bernardino da Lucca, Alessandro Franceschi, e al famoso santo romano Filippo Neri. Frate Gerolamo, con il consenso degli altri religiosi, scrive al governatore invocando la carit\u00e0 e la compassione cristiana. La faccenda arriva alle orecchie del papa il quale non solo sospende \"a divinis\" frate Gerolamo, togliendogli l'incarico di guida spirituale della crociata, ma minaccia di provvedimenti anche san Filippo Neri, che di fronte a questa crudele repressione dei poveri nomadi, sta meditando di andarsene a Milano dove c'\u00e8 un clima di vera carit\u00e0 cristiana per merito dal suo amico, il vescovo Carlo Borromeo. Il Papa non vuole sentire motivazioni di ordine spirituale: queste vanno messe in subordine di fronte all'esigenze politiche dello Stato. Solo grazie all'intervento mediatore di Marco Antonio Colonna il Papa perdon\u00f2 fra' Gerolamo reintegrandolo il 7 giugno 1570 \"nella grazia di sua Beatitudine\" .\nLe prostitute.\nNel retrobottega dei commercianti di candele a Roma praticavano il mestiere della prostituzione le famose cortigiane romane dette appunto \"da candela\" o anche \"da lume\", poich\u00e9 usavano le candele per misurare il tempo della loro prestazione. Queste donne erano registrate nei libri delle parrocchie come \"curiales\" cio\u00e8 le donne povere che, specie nei periodi pi\u00f9 acuti di miseria, temporaneamente si prostituivano aumentando il numero delle prostitute di mestiere: come accadde nella grave carestia che colp\u00ec Roma nel 1590-1592. Dalle statistiche del Cerasoli , Delumeau (in op.cit.) ha calcolato, sulla base dei censimenti degli anni 1590-1605 vi dovessero essere in Roma 17 cortigiane ogni 1000 donne. Umberto Gnoli in base al censimento del 1526 ha calcolato vi dovessero essere 4.900 prostitute su 55.035 abitanti romani, quindi quasi il 10% dell'intera popolazione. \u00c8 evidente che questi dati variassero nel tempo a seconda delle cause predisponenti il fenomeno della prostituzione, ma \u00e8 certo che il valore medio della presenza di cortigiane in Roma si doveva aggirare sulla percentuale del 10%.\nLa repressione della prostituzione fu particolarmente severa sotto il pontificato di Pio V, poich\u00e9 si vedeva un nesso indissolubile tra peccato e povert\u00e0 e tra questa e vizio (\"La storia dei poveri\", op. cit., p.\u00a0159). La cortigiana \u00e8 considerata particolarmente pericolosa dalla Chiesa, poich\u00e9 la sua immoralit\u00e0 mette in pericolo la salvezza dell'anima e viola la sacralit\u00e0 della citt\u00e0 di Roma: \u00abl'infamia [...] che dalle meretrici siano habitate le pi\u00f9 belle strade di Roma santa, ove \u00e8 sparso il sangue dei santi martiri, ove sono tante reliquie, tante devotioni, ove \u00e8 la Santa Sede Apostolica et tanta religione: citt\u00e0, che per specchio del mondo tutta dover\u00e0 esser monda da vicii et peccati a confusione d'infideli et eretici\u00bb (in \"Avviso\" di Pio V del 3 agosto 1566).\nLa presenza delle prostitute che affollano le carceri, (si calcola che nel luglio del 1570 gli arresti fossero tra i dieci e i venti ogni giorno), \u00e8 considerata anch'essa pericolosa per le risse che ne nascevano tra i carcerati tanto che spesso si preferiva mandarle libere, (\"frequenter carceribus mancipantur\") . Anche per evitare questi disordini le prostitute occupavano nelle carceri un settore separato dalle altre recluse.\nIl tribunale generalmente condannava le cortigiane a ritornarsene al loro luogo d'origine oppure venivano fustigate e torturate con tre tratti di corda .\nIl governo papale quindi condanna la prostituzione, ma ne approfitta per incamerare denari per lo stato imponendo contributi forzati, tasse per la realizzazione di opere pubbliche come fu fatto per la ristrutturazione di via Ripetta.\nMentre il mestiere di cortigiane \u00e8 fuori della legge, il governo papale le inserir\u00e0 nel sistema legislativo considerandole regolari contribuenti e imponendo loro una tassa di 10 carlini e preoccupandosi di difenderle con pene severe, da quegli esattori che avessero approfittato della loro condizione di debolezza sociale pretendendo denari per s\u00e9.\nIl papa quindi realisticamente sapeva della difficolt\u00e0 per eliminare lo sconcio morale delle cortigiane in Roma, ma ne coglieva l'opportunit\u00e0 economica tassandole.\nQuando Pio V volle almeno togliere dalla vista le cortigiane relegandole nel 1566 prima nella zona periferica di Trastevere e poi dell'Ortaccio, si levarono numerose proteste degli affittuari delle case che videro crollare i prezzi dei canoni, dei conservatori della dogana che videro diminuire il gettito fiscale, dei commercianti per i quali divenne pi\u00f9 difficile fare affari con loro o riscuotere i loro crediti dalle meretrici ormai lontane dalle loro botteghe. Quando venne decisa, il 19 luglio 1567, la cacciata di 60 meretrici dalla citt\u00e0, ne nacque un forte malcontento dei cittadini romani .\nCon papa Sisto V la repressione del meretricio si fa ancora pi\u00f9 severa: ora si mira anche all'umiliazione della cortigiana che, colta in flagranza di reato, viene condannata alla \"spoliazione\" di ogni suo bene, compresi gli indumenti, lasciandola cos\u00ec nuda ed esposta al dileggio.\nSi decide poi di condannare anche i complici e i clienti delle prostitute alla pena della fustigazione e dei tre tratti di corda.\nAgli inizi del Seicento si configura ormai nei bandi papali un nuovo reato: quello dello stupro e dell'avviamento o istigazione alla prostituzione. Per il primo, se lo stupro ha riguardato una donna onesta, la pena sar\u00e0 quella della morte; se invece ad essere violentata sar\u00e0 una cortigiana, il colpevole pagher\u00e0 una multa o dovr\u00e0 scontare sette anni di galera.\nContestualmente alla repressione, la Chiesa avvia un'opera di assistenza e prevenzione per le figlie delle cortigiane o per le giovani a rischio di prostituzione. Probabilmente per ispirazione di Sant'Ignazio di Loyola nella met\u00e0 del Cinquecento viene creato il \"Conservatorio di Santa Caterina della Rosa\" che riserva, con un certo cinico buon senso, l'accoglienza e la protezione solo a giovani e belle fanciulle, mentre le donne brutte o storpie o malate, non correndo il rischio di diventare meretrici, sono lasciate alla loro povert\u00e0.\nAgli inizi del Cinquecento era stato fondato il \"Monastero di S.Maria Maddalena che accoglieva nelle sue mura le cortigiane che, colte da crisi spirituale, avessero deciso di lasciare il loro mestiere per avviarsi alla vita religiosa. Ancora una volta non possono entrare in convento le prostitute ormai vecchie che ormai, si pensa, scelgono il monastero per curare le malattie della vecchiaia e per ricevere aiuto per la povert\u00e0 che seguiva inevitabilmente al non poter pi\u00f9 esercitare il loro mestiere.\nPovere tra i poveri, le meretrici del Cinquecento sono quelle in peggiori condizioni, poich\u00e9 in loro \u00e8 conclamato ed evidente agli occhi di tutti il loro vivere continuamente nel peccato e perch\u00e9 sono donne, esseri inferiori per il loro stesso sesso, fonte di disordine sociale e morale.\nI banditi.\nSpesso il vagabondaggio dei poveri e dei soldati mercenari sbandati con la fine delle guerre d'Italia, nel 1559, si trasformava in banditismo. Questo accadeva nelle zone di collegamento tra pianura e montagne: l'aumento della popolazione cacciava di continuo dai monti uomini che non riuscivano a trovare spazio nell'economia dell'allevamento seminomade e la trasformazione da pastore transumante a bandito era un fenomeno molto frequente nella campagna romana caratterizzata dal latifondo nobiliare. Anche numerosi preti di campagna, simboli di un malcontento e di un malessere molto diffusi nel clero rurale, andarono ad ingrossare le file dei banditi.\nContro i banditi che rendevano insicure le strade e taglieggiavano i villaggi contadini furono indette vere e proprie guerre di sterminio. Gi\u00e0 papa Gregorio XIII si era impegnato ad affrontare e risolvere il problema del banditismo. Nel 1573 infatti, aveva emanato un bando con il quale proibiva la facolt\u00e0 per cardinali, baroni e ambasciatori di dare asilo ai fuorilegge per farne una quasi personale guardia del corpo; successivamente fece radere al suolo alcune selve, nascondiglio dei banditi. Ma il banditismo continu\u00f2 senza interruzioni a flagellare la campagna romana. Negli ultimi anni di vita del Pontefice il numero di fuorilegge che agiva nello Stato della Chiesa variava infatti dalle 12 alle 27 mila unit\u00e0, rappresentando nel suo insieme il gruppo di armati pi\u00f9 numerosi in Italia.\nPapa Sisto V, fin dall'inizio del suo pontificato, s'impegn\u00f2 energicamente per estirpare questo diffuso fenomeno criminale anche offrendo ricompense materiali e spirituali a chi contribuisse a eliminare la marmaglia di tagliagole e tagliaborse che infestava la campagna romana. Pare che in meno di due anni 7.000 briganti venissero uccisi dalla polizia e dall'esercito del papa; le teste mozzate dei banditi venivano esposti al pubblico sul ponte di Castel Sant'Angelo; dopo la prima spedizione del 1585 diceva la plebe romana che si era visto che quell'anno c'erano \u00ab\"pi\u00f9 teste sul ponte che meloni al mercato\"\u00bb .\nI briganti acquistavano sempre pi\u00f9 sicurezza e certezza di rimanere impuniti al punto di sfidare le stesse autorit\u00e0: si racconta che un celebre bandito, tal Della Fara, si rec\u00f2 una notte dai guardiani di Porta Salaria chiedendo sfacciatamente loro di portare i suoi saluti al Papa e al governatore. Cos\u00ec provocato, Sisto V, minacci\u00f2 crudeli rappresaglie corporali ai parenti del bandito, ma dopo neanche un mese, al Pontefice fu recapitata la testa del fuorilegge. L'azione repressiva sembrava quindi avere efficacia: al termine del 1585 il banditismo sembrava scomparso dalla Campagna romana.\nNel 1589 per\u00f2 il fenomeno assumeva di nuovo il carattere di una protesta generalizzata: la carestia era il motivo contingente che faceva esplodere la rivolta. Durante i brevi pontificati di Urbano VII, Gregorio XIV e Innocenzo IX i fuorusciti continuavano ad aumentare; si cerc\u00f2 di contrastarli ricorrendo all'esercito. Anche papa Clemente VIII, eletto nel 1592, tent\u00f2 di risolvere il problema con la repressione militare mediante numerose spedizioni di soldati, che effettuavano per\u00f2 pi\u00f9 saccheggi e furti dei fuorilegge contro cui dovevano combattere.\nNel 1595 il banditismo aveva ancora una notevole rilevanza e diffusione. Paolo Paruta, ambasciatore veneziano partito in quell'anno da Roma, cos\u00ec riferiva al Consiglio dei Pregadi: \u00ab\"Mi \u00e8 stato affirmato da chi pu\u00f2 saperlo ascendere a pi\u00f9 di cinquantamila quelli che si trovano descritti ne' libri pubblici come banditi, che sono sparsi in diversi paesi\"\u00bb.\nLa repressione dunque, in complesso, fall\u00ec. Tutte le volte che la polizia e i soldati si muovevano per dare la caccia ai banditi, questi spesso trovavano rifugio presso i contadini che probabilmente temevano pi\u00f9 le rapine dei soldati che quelle dei banditi o perch\u00e9 questi ottenessero con la forza i nascondigli e il cibo di cui avevano bisogno, ma colpisce il fatto che i fuorilegge diventassero eroi popolari di racconti che tramandavano la falsa figura del bandito, uomo del popolo, che ruba ai ricchi per donare ai poveri.\nLa segregazione dei poveri, la crudelt\u00e0 contro i vagabondi, le campagne di annientamento contro i briganti sono il segno di un profondo malessere sociale nella Roma dei papi rinascimentali ma soprattutto di un generale irrigidimento repressivo delle classi dominanti romane."}
{"id": "1328284", "revid": "88812", "url": "https://it.wikipedia.org/wiki?curid=1328284", "title": "Povert\u00e0' nella Roma del XVI secolo", "text": ""}
{"id": "1328290", "revid": "1516566", "url": "https://it.wikipedia.org/wiki?curid=1328290", "title": "Settime", "text": "Settime (\"Setmi\" in piemontese) \u00e8 un comune italiano di 530 abitanti della provincia di Asti in Piemonte.\nIl comune fa parte dell'Unione Comunale Comunit\u00e0 Collinare Val Rilate. Parte del territorio del comune \u00e8 compresa nella Riserva naturale speciale della Valle Andona, Valle Botto e Val Grande.\nSimboli.\nLo stemma del comune \u00e8 stabilito dal D.P.R. del 12 aprile 2001, ed \u00e8 araldicamente cos\u00ec descritto: di rosso, alle sette ruote di sei raggi, d'argento, poste una, tre, due, una. Lo scudo \u00e8 sormontato dalla corona speciale, d'oro, formata dal cerchio brunito, gemmato, cordonato ai margini, cimato da dodici sferette d'oro, sette visibili, sostenute da punte, dello stesso. Lo scudo \u00e8 ornato da due rami di palma, di verde, decussati in punta.\nInfrastrutture e trasporti.\nLa stazione di Settime-Cinaglio-Mombarone fu attivata nel 1912 lungo la cessata ferrovia Chivasso-Asti, il cui esercizio fu definitivamente sospeso nel 2011.\nTra il 1882 e il 1915 Settime fu servito dalla tranvia Asti-Cortanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1328295", "revid": "1573940", "url": "https://it.wikipedia.org/wiki?curid=1328295", "title": "Ardeotis kori", "text": "Lotarda kori (Ardeotis kori ()) \u00e8 un uccello della famiglia degli Otididi originario dell'Africa orientale e meridionale.\nDescrizione.\nDimensioni.\nIl maschio di otarda kori misura 120-150 cm di lunghezza, 71-120 cm di altezza e pu\u00f2 raggiungere un'apertura alare di 230-275 cm. Pesa generalmente tra i 7 e i 18 kg. Il peso medio di 20 maschi adulti catturati in Namibia e appartenenti alla sottospecie nominale era di 11,3 kg, mentre i maschi di \"A. k. struthiunculus\" pesano mediamente 10,9 kg. Esemplari particolarmente grandi, tuttavia, possono raggiungere i 16-19 kg, e in alcuni casi eccezionali pesare almeno 20 kg. Sono stati riportati casi di esemplari fuori dal comune del peso di 23, 34 e perfino \u00abquasi\u00bb 40 kg, ma nessuna di queste dimensioni straordinarie \u00e8 mai stata verificata e in alcuni casi potrebbero provenire da fonti inaffidabili. Tra le otarde, solamente il maschio dell'otarda maggiore (\"Otis tarda\") pu\u00f2 raggiungere un peso simile; con tali dimensioni, i maschi di otarda kori e di quella eurasiatica sono non solamente i rappresentanti pi\u00f9 grandi della loro famiglia, ma anche, probabilmente, gli animali volatori viventi pi\u00f9 pesanti. Se si tenesse conto del peso medio tra i due sessi, infatti, altre specie, come il pellicano riccio (\"Pelecanus crispus\"), il condor delle Ande (\"Vultur gryphus\") e il cigno trombettiere (\"Cygnus buccinator\"), raggiungerebbero pesi maggiori, ma nessuna di queste presenta un dimorfismo sessuale cos\u00ec pronunciato come le otarde giganti. Le femmine di otarda kori pesano in media 4,8-6,1 kg, spaziando da un minimo di 3 a un massimo di 7 kg. Il peso medio di 35 femmine adulte catturate in Namibia appartenenti alla sottospecie nominale era di 5,62 kg, mentre le femmine di \"A. k. struthiunculus\" pesano in media 5,9 kg. Le femmine misurano 80-120 cm di lunghezza, sono alte in media 60 cm e hanno un'apertura alare di 177-220 cm. Le misure standard per il maschio sono: corda alare di 69,5-83 cm, coda di 35,8-44,7 cm, culmen di 9,5-12,4 cm e tarso di 20-24,7 cm. Quelle della femmina, invece, sono: corda alare di 58,5-66,5 cm, coda di 30,7-39,5 cm, culmen di 7-10,4 cm e tarso di 16-19,5 cm. Il peso di ciascun esemplare, tuttavia, pu\u00f2 variare considerevolmente a seconda dell'andamento delle precipitazioni.\nAspetto.\nL'otarda kori presenta una colorazione criptica, prevalentemente grigia e marrone, finemente macchiata di bianco e nero. Le parti superiori e il collo sono fittamente vermicolati di nero e di \"beige\"-grigiastro. Sulla parte ventrale il piumaggio appare pi\u00f9 sgargiante, con zone bianche, nere e \"beige\". La cresta sulla testa \u00e8 di colore nerastro, meno pronunciato nella femmina. Sopra l'occhio \u00e8 presente una striscia bianca simile a un sopracciglio. Il mento, la gola e il collo sono biancastri, con sottili e delicate barrature nere. Un collare nero alla base della parte posteriore del collo si estende fin sui lati del petto. Le piume intorno al collo sono lasse, e tale caratteristica fa s\u00ec che il collo sembri pi\u00f9 largo di quanto non sia in realt\u00e0. Il ventre \u00e8 bianco e la coda presenta larghe fasce di colore grigio-brunastro e bianco. Le piume contengono porfirine sensibili alla luce, che conferiscono ad esse una sfumatura rosea alla base - particolarmente evidente quando vengono allargate improvvisamente. La testa \u00e8 larga e le zampe sono relativamente lunghe. L'iride \u00e8 di colore giallo chiaro, mentre il becco, relativamente lungo, diritto e piuttosto appiattito alla base, \u00e8 color corno-verdastro chiaro. Le zampe sono giallastre. I piedi presentano tre dita rivolte in avanti. Le femmine hanno un piumaggio simile a quello del maschio, ma sono molto pi\u00f9 piccole: misurano circa il 20-30% in meno e spesso pesano 2-3 volte meno del maschio. Presentano inoltre zampe e collo pi\u00f9 sottili. I giovani sono simili nell'aspetto alla femmina, ma presentano una colorazione dai toni pi\u00f9 brunastri e un maggior numero di macchie sul dorso, oltre a cresta e piume del collo pi\u00f9 corte. I giovani maschi sono pi\u00f9 grandi delle femmine e possono avere dimensioni paragonabili a quelle di un maschio adulto, ma tendono ad essere meno corpulenti; si differenziano inoltre per il fatto di avere un collo pi\u00f9 sottile, una cresta sulla testa pi\u00f9 breve, occhi pi\u00f9 chiari e dorso pi\u00f9 scuro.\nSpecie simili.\nLe dimensioni e la cresta scura rendono facilmente distinguibile l'otarda kori dalle altre specie di otarde con le quali condivide l'areale. Tuttavia, l'Africa orientale ospita la maggiore diversit\u00e0 tra le otarde, comprese specie di dimensioni piuttosto considerevoli, e questo potrebbe causare un po' di confusione. L'otarda kori si differenzia dall'otarda di Denham (\"Neotis denhami\") e dall'otarda di Ludwig (\"Neotis ludwigii\"), con le quali talvolta viene vista alimentarsi insieme, per la colorazione pi\u00f9 grigia del piumaggio e per la mancanza di una zona di colore rosso fulvo sulla parte posteriore del collo e su quella alta della mantellina. In volo \u00e8 distinguibile da queste due specie pi\u00f9 piccole per il fatto di non presentare nessun segno bianco sulla parte superiore dell'ala, che \u00e8 uniformemente grigia. Sia l'otarda di Denham che quella di Ludwig, inoltre, sono prive della caratteristica cresta scura dell'otarda kori. Pi\u00f9 simile all'otarda kori, e quasi delle stesse dimensioni, \u00e8 l'otarda araba (\"Ardeotis arabs\"), sua stretta parente, che, nonostante il nome, \u00e8 presente anche in alcune regioni dell'Africa orientale. Tuttavia, quest'ultima presenta copritrici alari dalle punte bianche, dorso di colore pi\u00f9 brunastro e vermicolature sul collo molto fini; inoltre, non possiede la base nera del collo e il nero delle copritrici alari presenti nell'otarda kori.\nBiologia.\nLe otarde kori trascorrono la maggior parte del loro tempo - fino al 70% - spostandosi sul terreno, anche se di tanto in tanto possono alimentarsi su bassi cespugli e alberi. Vi \u00e8 un'unica segnalazione di un esemplare avvistato in Kenya mentre stava appollaiato sulla cima di un albero. Sono uccelli vigili e attenti. Tuttavia, il loro comportamento \u00e8 variabile: di solito sono molto timide, e corrono o si accovacciano al primo segno di pericolo; altre volte, invece, possono mostrarsi del tutto prive di timore nei confronti dell'uomo. Hanno un modo esitante e lento di camminare e quando individuano un intruso cercano di evitare di essere localizzate, procedendo silenziosamente con la testa sollevata ad un angolo compreso tra 45 e 60\u00b0. Essendo un uccello grande e pesante, l'otarda kori evita sempre di alzarsi in volo, se possibile. Quando si sente minacciata, per prima cosa fuggir\u00e0 via correndo e, se la minaccia continua, si alzer\u00e0 in volo con grande sforzo, battendo pesantemente le ali. Una volta in volo, procede pi\u00f9 facilmente con battiti d'ala lenti e misurati, tenendo il collo disteso e le zampe piegate. Di solito rimane a bassa quota e atterra nuovamente quando \u00e8 ancora all'interno del campo visivo. Quando atterrano, le otarde kori continuano a tenere le ali distese, ripiegandole solo quando l'uccello ha rallentato a una velocit\u00e0 di camminata. Le otarde kori non hanno la ghiandola dell'uropigio, cos\u00ec, per mantenersi pulite, utilizzano la polvere prodotta da apposite penne dette pulviplume. Praticano anche bagni di sole e bagni di polvere. Questa specie produce un richiamo nuziale forte e crescente, spesso emesso poco prima dell'alba, che pu\u00f2 essere udito anche da notevole distanza. Prevalentemente stanziali, le otarde kori possono effettuare anche spostamenti erratici, probabilmente influenzati dalle precipitazioni; non vi sono prove che suggeriscano un loro schema regolare. Queste migrazioni locali hanno luogo di notte, ma finora non sono mai state mappate. Nel parco nazionale di Etosha questi uccelli si spostano anche per 85 km dalla boscaglia di mopane alle distese erbose aperte, per poi farvi nuovamente ritorno la stagione successiva. Un esemplare di sesso maschile dotato di trasmettitore satellitare dai ricercatori dei Musei Nazionali del Kenya ha dimostrato l'esistenza di una rotta migratoria lungo la Rift Valley, tra la Tanzania e il Sudan del Sud sud-orientale. Inoltre, i maschi, sia adulti che giovani, effettuano spostamenti dopo la stagione riproduttiva, mentre le femmine non sembrano farlo. Generalmente l'otarda kori si alimenta durante la mattina e la sera, trascorrendo il resto della giornata restando ferma in piedi all'ombra.\nVoce.\nMeno vocale di altri suoi simili, l'otarda kori \u00e8 generalmente silenziosa ma, quando sono allarmati, entrambi i sessi emettono un forte latrato ringhiante, descritto come un \"ca-caa-ca\" ripetuto pi\u00f9 volte fino a un massimo di 10 minuti. Questo richiamo, udibile anche a lunga distanza, viene spesso emesso dalle femmine con i piccoli e dai maschi durante gli scontri con i conspecifici. Anche i pulcini, a partire dall'et\u00e0 di due settimane, emettono questo richiamo di allarme quando sono spaventati. Il richiamo nuziale del maschio \u00e8 un profondo e risonante \"woum-woum-woum-woum\", \"oom-oom-oom\" o \"wum, wum, wum, wum, wummm\". Questo richiamo termina con schiocchi del becco udibili solamente a distanza molto ravvicinata. Al di fuori delle parate nuziali, le otarde kori sono spesso silenziose. A volte \u00e8 possibile udire un forte richiamo di allarme, generalmente prodotto dalle femmine. Forse producono anche un profondo \"vum\" al momento del decollo.\nComportamento sociale.\nDurante la stagione degli amori, questi uccelli sono solitamente solitari, fatta eccezione per le coppie riproduttive. Negli altri periodi dell'anno, invece, sono abbastanza gregari e possono vivere in gruppi costituiti spesso da 5 o 6 esemplari, ma che di tanto in tanto possono contare fino a 40 individui. I gruppi pi\u00f9 numerosi si possono trovare attorno ad una fonte di cibo abbondante o alle pozze di abbeverata. All'interno dei gruppi, i vari uccelli sono spesso piuttosto distanziati tra loro, talvolta anche 100 m l'uno dall'altro. I gruppi che si muovono insieme alla ricerca del cibo sono spesso costituiti da esemplari dello stesso sesso. Tali gruppi non durano a lungo e spesso si separano dopo pochi giorni. Vivere in comunit\u00e0 \u00e8 ritenuto vantaggioso per questi animali, in quanto i gruppi possono garantire la sicurezza nel numero contro i predatori e possono portare le otarde a primeggiare contro altri competitori alimentari.\nAlimentazione.\nCamminando lentamente e tranquillamente, le otarde kori si alimentano beccando sul terreno e sono pi\u00f9 attive nelle prime e nelle ultime ore di luce del giorno. Sono uccelli abbastanza onnivori. Gli insetti costituiscono un'importante fonte di cibo; tra le specie che figurano pi\u00f9 comunemente sul loro menu vi sono locuste, cavallette, scarabei stercorari (\"Scarabaeus\" ssp.) e bruchi. Possono seguire le mandrie di grandi ungulati direttamente per catturare gli insetti che fanno sollevare in volo al loro passaggio o per frugare nel loro letame alla ricerca di insetti commestibili. Durante le invasioni di locuste e di bruchi, talvolta si vedono otarde kori che effettuano vere e proprie abbuffate. Altri insetti oggetto di caccia sono le cavallette verdi (\"Tettigonia\" ssp.), le termiti, gli imenotteri e i solifugi. All'occasione possono mangiare anche scorpioni e molluschi.\nPossono venire regolarmente catturati anche piccoli vertebrati, comprese lucertole, camaleonti, piccoli serpenti, piccoli mammiferi (soprattutto roditori), uova di uccelli e nidiacei. Di tanto in tanto si nutrono di carogne, specialmente di quelle dei grandi animali uccisi dagli incendi nel \"veld\". Anche le sostanze di origine vegetale costituiscono una parte importante della dieta. Le erbe e i loro semi sono forse le sostanze vegetali mangiate pi\u00f9 di frequente, ma questi animali non disdegnano semi, bacche, radici, bulbi, fiori, meloni selvatici e foglie verdi. Questa otarda \u00e8 particolarmente attratta dalla resina solidificata di \"Acacia\". A causa di questa particolarit\u00e0, la specie \u00e8 nota in lingua afrikaans come \"Gompou\", vale a dire \u00abpavone della gomma\u00bb. Quando ha accesso all'acqua beve regolarmente, ma pu\u00f2 essere trovata anche a 40 km di distanza dal punto d'acqua pi\u00f9 vicino. Stranamente, quando beve, aspira l'acqua invece di raccoglierla con il becco.\nRiproduzione.\nLa stagione di riproduzione dell'otarda kori varia tra le due sottospecie. In linea di massima, possiamo affermare che \"A. k. struthiunculus\" nidifica da dicembre ad agosto e \"A. k. kori\" da settembre a febbraio. La riproduzione \u00e8 strettamente correlata alle precipitazioni e negli anni di siccit\u00e0 pu\u00f2 ridursi notevolmente o non avere luogo affatto.\nI maschi di otarda kori occupano caratteristiche arene nuziali denominate \"lek\". Tutte le specie di otarda hanno abitudini poliginiche e i maschi cercano di attirare, con le loro esibizioni, pi\u00f9 femmine, con le quali si accoppieranno. I maschi si esibiscono in siti regolarmente utilizzati e ciascuno di essi utilizza diversi \"lek\" sparsi qua e l\u00e0. Le parate nuziali di solito hanno luogo al mattino e alla sera. Esse sono impressionanti ed elaborate e servono ad avvisare della loro presenza potenziali compagne. I maschi piegano la testa all'indietro, con le guance rigonfie, la cresta eretta e il becco aperto, e gonfiano la loro sacca golare, formando una sorta di \u00abpalloncino\u00bb bianco sulla gola. Durante questa esibizione l'esofago si gonfia fino a quattro volte le sue dimensioni normali, assomigliando a un palloncino. Tirano anche in fuori le piume della parte anteriore del collo, che vengono rivolte verso l'alto mostrando la parte inferiore bianca, che durante queste parate pu\u00f2 essere visibile anche a un chilometro di distanza. Le ali vengono lasciate penzolare e la coda sollevata verso l'alto e ripiegata in avanti sul dorso come quella di un tacchino, con le timoniere tenute verticalmente e le copritrici del sottocoda arruffate. I maschi fanno apparire ancora pi\u00f9 stravaganti le loro prestazioni muovendosi con una strana andatura ondeggiante. Inoltre, procedono a grandi passi falcati con le piume del collo arruffate, la coda aperta a ventaglio e le ali semiaperte e rivolte verso il basso. Quando il collo \u00e8 rigonfio al massimo, emettono anche un suono rimbombante a bassa frequenza e aprono e chiudono il becco, facendolo sbattere. Talvolta pi\u00f9 maschi dispersi su una vasta area si radunano insieme per esibirsi in parata, ma generalmente \u00e8 solo il maschio dominante ad esibirsi e gli altri si allontanano. I maschi in parata vengono visitati dalle femmine che presumibilmente scelgono il maschio dall'aspetto pi\u00f9 impressionante. Di tanto in tanto, quando si contendono uno spazio per esibirsi, i maschi possono dar luogo a duri scontri, spingendosi a vicenda e pugnalandosi con il becco. In tal caso possono fronteggiarsi petto contro petto, con le code erette e i becchi serrati, \u00abspingendosi\u00bb anche per 30 minuti.\nDopo il corteggiamento, ha luogo l'accoppiamento, che ha inizio con la femmina che si accovaccia accanto al maschio dominante. Lui rimane in piedi sopra di lei, con le piume della coda e della cresta sollevate, per 5-10 minuti, girandole intorno e beccandole la testa in modo lento e deliberato. Lei si ritrae ad ogni beccata. Ad un certo punto il maschio si abbassa sui tarsi, continuando a beccarla, finch\u00e9 non si avvicina a lei e la monta tenendo le ali spiegate. La copula dura pochi secondi, dopo di che i \"partner\" si separano, arruffando il piumaggio. La femmina talvolta emette una sorta di latrato, mentre il maschio prosegue con la sua parata nuziale.\nCome tutte le altre otarde, anche la femmina dell'otarda kori non costruisce un vero nido, ma depone le uova sul terreno in una cavit\u00e0 poco profonda, priva di qualsiasi rivestimento, invece di creare una depressione grattando con le zampe come fanno altre sue simili. Questo nido \u00e8 situato generalmente a non pi\u00f9 di 4 metri di distanza da un albero o da un cespuglio, un termitaio o un affioramento di rocce. La cavit\u00e0 pu\u00f2 misurare 300-450 millimetri di diametro ed essere quasi completamente ricoperta dalla femmina quando cova le uova. Essendo situati sul terreno, i nidi sono spesso ben nascosti e difficili da individuare per un occhio umano, a meno che non ci si imbatta in loro per caso. Lo stesso sito viene talvolta riutilizzato negli anni successivi. L'otarda kori \u00e8 una nidificatrice solitaria e non vi sono prove che testimonino un qualsiasi grado di territorialit\u00e0 tra le femmine. Di solito vengono deposte due uova, anche se raramente possono essere una o tre. La dimensione della covata \u00e8 probabilmente correlata alla disponibilit\u00e0 di cibo. Le uova presentano una colorazione criptica simile a quella del suolo circostante, essendo \"beige\" scuro, marrone o verde oliva e ben segnate e chiazzate con sfumature di marrone, grigio e viola pallido. Il loro guscio \u00e8 piuttosto lucido o ceroso e presenta una superficie dall'aspetto butterato. Misurano 81-86 millimetri di altezza e 58-61 millimetri di larghezza. Ciascuna di esse misura in media circa 149 grammi, andando da un minimo di 121 a un massimo di 178.\nLa femmina, che si occupa di sola di qualunque cosa correlata all'allevamento della nidiata, senza l'aiuto del maschio, rimane nel nido il 98% del periodo dell'intera incubazione, allontanandosi raramente solo per mangiare e mai per bere. Di tanto in tanto stiracchia le zampe e solleva le ali sopra la testa. Gira regolarmente le uova con il becco. Il piumaggio della femmina \u00e8 scialbo e dello stesso colore del terreno, il che la rende ben mimetizzata. Occasionalmente raccoglie pezzi di vegetazione e li lascia cadere sul dorso per rendere pi\u00f9 efficace il suo camuffamento. Se hanno bisogno di nutrirsi brevemente, le femmine si allontanano e fanno ritorno al nido camminando acquattate con passo silenzioso e rapido. Se ci si avvicina ad una femmina che sta covando, prima scivoler\u00e0 via dal nido discretamente, attendendo pazientemente, e voler\u00e0 via solo all'ultimo momento. Il periodo di incubazione va da 23 a 30 giorni, ma non sappiamo con certezza se questo superi i 25 giorni negli esemplari che vivono allo stato selvatico. I piccoli sono precoci e molto ben mimetizzati. Le loro redini sono di colore fulvo, il vertice fulvo e macchiato di nero. Un largo sopracciglio bianco bordato di nero si estende fino al centro della nuca. Il collo \u00e8 bianco con strisce irregolari nere che partono da dietro l'occhio e dalla base della mandibola inferiore. Le parti superiori sono fulve e nere con tre linee nere che corrono lungo il dorso. Le parti inferiori sono biancastre. Quando i pulcini escono dal guscio, la madre li rifornisce costantemente di cibo, quasi sempre sostanze di consistenza morbida in modo che possano mangiarle facilmente. In cattivit\u00e0, alla nascita, i piccoli pesano da 78 a 116 grammi, ma crescono rapidamente. Sono in grado di seguire la madre gi\u00e0 qualche ora dopo la schiusa e nel giro di poche settimane si alimentano da soli in compagnia della madre. Si alzano per la prima volta in volo all'et\u00e0 di 4 o 5 settimane, ma sono in grado di volare effettivamente non prima dei 3 o 4 mesi. In media, circa il 67% delle uova giunge a schiudersi (grazie soprattutto all'efficace camuffamento del nido) e uno dei due piccoli sopravvive fino all'et\u00e0 adulta. In Namibia e in Tanzania, il successo della riproduzione si riduce enormemente durante i periodi di siccit\u00e0. La maggior parte dei giovani lascia la madre durante il secondo anno di vita, ma non inizia a riprodursi fino al completo raggiungimento della maturit\u00e0, all'et\u00e0 di tre o quattro anni, sia se si tratti di maschi che di femmine, come evidenziano studi condotti sia in natura che in cattivit\u00e0. La speranza di vita in natura non \u00e8 nota, ma in cattivit\u00e0 questi animali possono vivere almeno fino a 26 o forse 28 anni.\nRelazioni interspecifiche.\nLe otarde kori vengono spesso rinvenute in aree dove \u00e8 presente un gran numero di antilopi e di altri grandi mammiferi. In Tanzania, seguono regolarmente le mandrie di gnu striato (\"Connochaetes taurinus\") per nutrirsi dei piccoli mammiferi e degli insetti disturbati dal loro passaggio. A loro volta vengono avvistate otarde kori che procedono tra l'erba alta con gruccioni carmini meridionali (\"Merops nubicoides\") o carmini (\"Merops nubicus\") appollaiati sul dorso. I gruccioni sfruttano questa posizione per afferrare gli insetti che fuggono via al passaggio dell'otarda. Tale comportamento viene segnalato regolarmente nel parco nazionale di Chobe (Botswana), ma altrove \u00e8 stato riportato una sola volta. In un caso documentato anche dei dronghi codaforcuta (\"Dicrurus adsimilis\") stavano appollaiati su un'otarda comportandosi in maniera simile. Presso le pozze di abbeverata le otarde kori sono state viste comportarsi con fare aggressivo, sollevando la cresta, aprendo le ali e dando colpi con il becco, nei confronti di animali innocui, come l'otarda crestarossa (\"Lophotis ruficrista\"), lo springbok (\"Antidorcas marsupialis\"), la zebra delle steppe (\"Equus quagga\") e il gemsbok (\"Oryx gazella\"). In cattivit\u00e0, le otarde kori sono state tenute insieme a numerose altre specie (generalmente africane) anche in stretti recinti. Quindici altre specie di uccelli e dodici di mammiferi (rinoceronti compresi) hanno convissuto tranquillamente con loro. Tuttavia, le otarde a volte feriscono o uccidono i piccoli di altri animali, dalle anatre ai dik-dik, e possono a loro volta essere uccise da specie pi\u00f9 grandi, dagli struzzi (\"Struthio camelus\") alle zebre (\"Equus\" spp.).\nTrattandosi di una specie di grosse dimensioni che vive sul terreno, l'otarda kori \u00e8 vulnerabile agli attacchi di un gran numero di temibili predatori africani. Leopardi (\"Panthera pardus\"), caracal (\"Caracal caracal\"), ghepardi (\"Acinonyx jubatus\"), leoni (\"Panthera leo\"), iene maculate (\"Crocuta crocuta\"), pitoni di Seba (\"Python sebae\"), sciacalli (\"Canis\" spp.), aquile di Verreaux (\"Aquila verreauxii\"), aquile marziali (\"Polemaetus bellicosus\") e gufi di Verreaux (\"Bubo lacteus\") figurano tra i loro potenziali predatori. Inoltre, facoceri (\"Phacochoerus spp.\"), aquile rapaci (\"Aquila rapax\"), gufi reali del Capo (\"Bubo capensis\"), manguste e babbuini (\"Papio\" spp.) possono razziare uova, pulcini e, nel caso delle aquile rapaci e dei gufi reali del Capo, uccidere anche esemplari adulti. Quando si sentono minacciate, le otarde kori emettono una sorta di latrato e si piegano in avanti allargando la coda e le ali per apparire pi\u00f9 grandi. Gli adulti ringhiano quando i loro piccoli sono minacciati dai predatori. I pulcini tendono ad essere di gran lunga pi\u00f9 vulnerabili ai predatori. Molti di loro, nonostante il loro piumaggio criptico e la difesa della madre, vengono regolarmente catturati di notte dagli sciacalli e dai leopardi. Fino all'82% dei pulcini di otarda kori muoiono nel loro primo anno di vita. Quando si trovano in compagnia dei gruccioni carminio, questi uccelli pi\u00f9 piccoli possono tra l'altro fornire protezione dai predatori grazie alla loro vigilanza. Le impressionanti parate nuziali del maschio possono attirare l'attenzione anche dei predatori pi\u00f9 grandi, quali iene o leoni. Nonostante siano troppo grosse per la maggior parte degli uccelli rapaci, \u00e8 ben noto che l'aquila marziale costituisca una seria minaccia per questi animali, perfino per gli esemplari adulti. In un caso documentato di aggressione di un'aquila marziale ai danni di un'otarda kori adulta, entrambi gli uccelli ne uscirono fuori malconci: l'aquila si ritrov\u00f2 con una zampa sanguinante a seguito del contrattacco dell'otarda, ma quest'ultima venne ferita pi\u00f9 gravemente, ritrovandosi con un'ala spezzata e diverse ferite aperte. Nonostante fosse riuscita a fuggire via, venne ritrovata morta la mattina seguente, divorata da uno sciacallo.\nDistribuzione e habitat.\nL'otarda kori \u00e8 diffusa in tutta l'Africa meridionale, fatta eccezione per le aree densamente alberate. \u00c8 comune in Botswana e Namibia, nonch\u00e9 nell'Angola meridionale e, pi\u00f9 marginalmente, nello Zambia sud-occidentale. In Zimbabwe \u00e8 generalmente scarsa ma localmente comune, in particolar modo sull'altopiano centrale. Il suo areale si estende lungo la valle del fiume Limpopo fin nel Mozambico meridionale e nel \"lowveld\" orientale del Sudafrica. In Sudafrica \u00e8 infrequente o rara nelle province dello Stato libero, del Nord-Ovest e del Capo Settentrionale, e si spinge verso sud fin nell'interno delle province del Capo Occidentale e Orientale. \u00c8 del tutto assente dalle pianure costiere che si estendono lungo il Sudafrica meridionale e orientale e dalle aree di alta montagna. La specie \u00e8 comune in Tanzania nei parchi nazionali dello Ngorongoro, dell'altopiano di Kitulo e del Serengeti. Una popolazione geograficamente disgiunta \u00e8 presente anche nei deserti e nelle savane dell'Africa nord-orientale. Qui, l'areale della specie comprende l'estremit\u00e0 sud-orientale del Sudan del Sud, la Somalia settentrionale, l'Etiopia e quasi tutto il Kenya (tranne le regioni costiere), la Tanzania e l'Uganda. Il Kenya potrebbe ospitare la popolazione pi\u00f9 numerosa di questa specie, che \u00e8 addirittura particolarmente comune nella Provincia nord-orientale. All'interno del loro areale, questi animali sono solitamente stanziali, fatta eccezione per alcuni spostamenti casuali ed erratici dopo la stagione delle piogge.\nQuesta specie vive nelle aree erbose aperte, spesso caratterizzate da suolo sabbioso, specialmente dalle sabbie del Kalahari, e da erba bassa, solitamente nei pressi della copertura di gruppetti isolati di alberi o cespugli. Si pu\u00f2 incontrare nelle pianure, sugli altopiani aridi, nelle praterie dell\"highveld\", nelle boscaglie aride, nella savana scarsamente alberata, nel \"bushveld\" arido aperto e nei semideserti. Le zone dove la specie \u00e8 presente sono caratterizzate da precipitazioni annue piuttosto scarse, con valori compresi tra 100 e 600 millimetri. Si riproduce nelle savane, in aree dalla copertura erbosa scarsa con alberi e cespugli sporadici. Nidifica spesso in zone collinari. Segue gli incendi o le mandrie di ungulati al pascolo per nutrirsi delle prede che fuggono via dall'erba bassa. Si pu\u00f2 incontrare anche nelle zone coltivate, in particolare nei campi di frumento con pochi alberi sparsi, ma non nelle aree densamentate alberate e nelle foreste, in quanto necessita di molto spazio aperto per potersi alzare in volo. Nelle praterie aride vive lungo i corsi d'acqua in secca, dove gruppetti di alberi offrono riparo durante la calura del giorno.\nTassonomia.\nIl naturalista inglese William John Burchell descrisse l'otarda kori nel 1822. L'epiteto specifico \"kori\" deriva dal nome in lingua tswana di questo animale, \"Kgori\".\nVengono riconosciute due sottospecie:\nConservazione.\nL'otarda kori \u00e8 in linea di massima una specie piuttosto scarsa. La CITES (nel quale elenco viene classificata in Appendice II) e il \"2000 Eskom Red Data Book for Birds\" classificano la sottospecie nominale come \u00abvulnerabile\u00bb (\"Vulnerable\") e stimano che nel corso delle prossime tre generazioni vi sar\u00e0 un calo del 10% della popolazione presente in Sudafrica. Nelle aree protette, comunque, la specie pu\u00f2 essere localmente comune. Popolazioni consistenti sono comunque presenti anche al di fuori delle aree protette (ad esempio in Etiopia e in Sudan, e in Tanzania attorno al lago Natron e ai piedi del Kilimangiaro), ma in queste zone sono fatte oggetto di caccia. Il numero di esemplari \u00e8 stato fortemente ridotto dalla caccia: in passato era facile catturare questi animali con trappole o attirandoli con esche di gomma di \"Acacia\". Sebbene la specie non figuri pi\u00f9 tra le specie oggetto di caccia ormai da molto tempo, viene tuttora talvolta catturata a scopo alimentare. Presso i cacciatori \u00e8 nota come \"Christmas turkey\" in Namibia e \"Kalahari Kentucky\" in Sudafrica. La caccia all'otarda \u00e8 un'attivit\u00e0 difficile da gestire in modo sostenibile.\nL'otarda kori \u00e8 oggi generalmente rara al di fuori delle maggiori aree protette. La distruzione dell\"habitat\", aggravata dall'avanzata della boscaglia provocata dal pascolo eccessivo del bestiame e dallo sviluppo agricolo, costituisce la principale minaccia alla sua sopravvivenza. Altri fattori di minaccia sono i veleni utilizzati per tenere sotto controllo le locuste e le collisioni con i cavi ad alta tensione, che provocano regolarmente molte vittime. Su un tratto di 10 km di linee elettriche sopraelevate nel Karoo sono rimaste uccise 22 otarde kori nell'arco di cinque mesi. Le otarde kori tendono ad evitare le aree fortemente antropizzate. Tuttavia, dal momento che occupa un areale cos\u00ec ampio e presenta un tasso di declino considerato relativamente lento, sulla lista rossa della IUCN l'otarda kori non figura tra le specie minacciate.\nLa specie svolge un ruolo predominante presso molte culture indigene africane, sia per le sue dimensioni imponenti che per le impressionanti e spettacolari esibizioni dei maschi adulti e la natura criptica delle femmine nidificanti. L'otarda kori figura in danze e canti dei San del Botswana, nonch\u00e9 nelle antiche pitture rupestri di questo stesso popolo. In Botswana veniva associata con la famiglia reale, dal momento che solo ai suoi membri era consentito mangiarne le carni, e a partire dal 2014 \u00e8 anche l'uccello nazionale di questo paese."}
{"id": "1328300", "revid": "1610933", "url": "https://it.wikipedia.org/wiki?curid=1328300", "title": "Otarda di Kori", "text": ""}
{"id": "1328301", "revid": "10548", "url": "https://it.wikipedia.org/wiki?curid=1328301", "title": "Masserie fortificate in provincia di Lecce", "text": ""}
{"id": "1328306", "revid": "112203516", "url": "https://it.wikipedia.org/wiki?curid=1328306", "title": "Politica degli autori", "text": "La politica degli autori \u00e8 stata una corrente di pensiero di critica cinematografica sorta in Francia negli anni cinquanta, che teorizzava un modo completamente nuovo di fare critica al cinema. I principali esponenti di questo movimento furono Fran\u00e7ois Truffaut, Jean-Luc Godard, Jacques Rivette, \u00c9ric Rohmer, ossia giovani critici (tutti e quattro destinati al successo anche come registi) che lavoravano all'interno di riviste di cinema specializzate, come \"Cahiers du Cin\u00e9ma\" e \"Gazette du Cin\u00e9ma\".\nLe radici teoriche della Politica degli Autori.\nLa \"politique\" nasce attraverso il contributo di alcuni critici e teorici, dai quali i giovani di questa corrente hanno tratto spunto, come:\nNascita della Politica degli Autori.\nLa Politica degli Autori nasce con la pubblicazione di un articolo apparso su Cahiers du Cin\u00e9ma nel 1955 scritto da Truffaut intitolato \"Al\u00ec Bab\u00e0 e la politica degli autori\". Questo articolo parla del film diretto da Jacques Becker, ma non \u00e8 solo una recensione di un film, \u00e8 un vero e proprio manifesto di ci\u00f2 che sar\u00e0 la politica degli autori. Ed \u00e8 significativo che Truffaut scelga di scrivere il suo articolo-manifesto cominciando con la recensione del film Al\u00ec Bab\u00e0, che da molta critica tradizionale era considerato un film minore di Becker: la \"politique\" ha come caratteristica principale il principio secondo cui non esistono film minori o film migliori, che \"l'opera\" di un regista va analizzata complessivamente (che bisogna tener conto anche dei suoi film precedenti o antecedenti) e non a seconda del film. Secondo Truffaut, infatti, \"Non ci sono opere, ci sono solo autori\".\nCaratteristiche della politique.\nNella \"politique\" il concetto di autore si allarga anche ad alcuni registi commerciali. Infatti ai critici della politica degli autori va attribuito il merito di aver saputo rivalutare, ad esempio, un regista come Alfred Hitchcock, che molta critica coeva tendeva invece a snobbare e sottovalutare.\nNella politique si segue l\"'opera\" nel suo da farsi, ossia un film che viene analizzato deve essere visto come il frutto di un progetto pi\u00f9 ampio, che \u00e8 il progetto dell'autore. Un autore, per essere tale, deve possedere particolari capacit\u00e0 di gestire la messa in scena.\nLa messa in scena, nella \"politique\", \u00e8 considerata l'essenza stessa del cinema, \u00e8 vista come un linguaggio universale, da cui \u00e8 possibile individuare le caratteristiche del suo autore. Se tali caratteristiche non si individuano, allora la messinscena \u00e8 incompiuta, quindi \"immorale\".\nSecondo Bazin e i critici della Politique la messa in scena \u00e8 un'organizzazione degli esseri e delle cose che trova in s\u00e9 il suo significato sia estetico che morale. Il significato morale della messinscena \u00e8 quella sincerit\u00e0 assoluta di rivelazione dell'autore, che col cinema esprime s\u00e9 stesso; il significato estetico \u00e8 l'estetica della realt\u00e0 che il cinema possiede, \u00e8 la capacit\u00e0 di riprodurre una realt\u00e0 oggettiva. Con la messa in scena, dunque, l'autore esprime s\u00e9 stesso, e quando riesce a fare ci\u00f2 senza perdere nulla di ci\u00f2 che il cinema deve essere (riproduttore di realt\u00e0 oggettiva) allora \"l'autore \u00e8 il cinema\" (secondo la politique, infatti, ad esempio, Nicholas Ray \u00e8 il cinema).\nAltro punto \u00e8 il cosiddetto \"volontarismo dell'amore\". La politique richiede che si segua una procedura ben precisa: pi\u00f9 visioni dello stesso film a distanza ravvicinata, con discussione finale. Non bisogna semplicemente provare simpatia o amore per una pellicola, ma \"farsela piacere\". Questo concetto poggia sull'idea che una visione multipla di un film (anche di un film considerato minore) porter\u00e0 certamente lo spettatore a farsi piacere il film. \nBibliografia.\nClaudio Bisoni, \"La critica cinematografica - Metodo, storia e scrittura\""}
{"id": "1328310", "revid": "181764", "url": "https://it.wikipedia.org/wiki?curid=1328310", "title": "Glasnycheln", "text": ""}
{"id": "1328327", "revid": "76069", "url": "https://it.wikipedia.org/wiki?curid=1328327", "title": "Laneuvilleroy", "text": ""}
{"id": "1328331", "revid": "67662", "url": "https://it.wikipedia.org/wiki?curid=1328331", "title": "Cambio Moglie", "text": ""}
{"id": "1328336", "revid": "1762097", "url": "https://it.wikipedia.org/wiki?curid=1328336", "title": "Snaidero", "text": "La Snaidero R. s.p.a. \u00e8 una azienda italiana produttrice di mobili e cucine; secondo le dichiarazioni aziendali \u00e8 la quinta societ\u00e0 d'Europa e prima in Italia per dimensioni, attiva sul piano internazionale.\nStoria.\nI primi 50 anni.\nLa Snaidero nasce nel 1946, a Majano (UD), fondata da Rino Snaidero, da cui l'azienda prende il nome. Dopo diversi anni di produzione puramente artigianale, negli anni sessanta l'azienda si trasforma in industria vera e propria. La crescita aziendale \u00e8 continua e la porta ad aprire diverse sedi e stabilimenti prima in Europa, poi nel resto del mondo: Parigi, Zurigo, Londra, Madrid, nel 1978 a Toronto e nel 1985 anche a Los Angeles.\nGli anni settanta e ottanta vedono l'azienda lanciata verso l'internalizzazione con prodotti realizzati da designer importanti, da Pininfarina a Gae Aulenti. Due cucine, progettate dagli architetti Virgilio Forchiassin e Angelo Mangiarotti, finiscono esposte al Moma di New York.\nNegli anni novanta la Snaidero comincia a rilevare altre aziende europee: nel 1993 viene acquistata la Rational, mobilificio tedesco, che costituisce il punto d'ingresso in quel mercato. Nel 1996, in occasione del 50\u00ba anniversario dell'azienda e del 75\u00ba compleanno del suo presidente Rino Snaidero, viene attuato un cambiamento nel vertice: Rino Snaidero cede la poltrona della presidenza al pi\u00f9 giovane dei quattro figli, Edi Snaidero, gi\u00e0 amministratore delegato. L'altro figlio, Roberto, \u00e8 stato a lungo presidente della FederlegnoArredo; Dario vive a Los Angeles dove guida la Snaidero Usa.\nL'espansione.\nNel 2000 viene fondato il Gruppo Snaidero, il cui motto \u00e8 \u00abMolte diversit\u00e0, un solo grande gruppo\u00bb. Nel marzo 2000 la Snaidero rileva il gruppo Arthur Bonnet, terzo produttore francese nel settore con quattro stabilimenti. Pochi mesi dopo (maggio 2000) viene acquistata anche Regina, marchio austriaco con oltre 50 anni di esperienza nel settore.\nQuindi, nel 2003, \u00e8 la volta del franchising belga Ixina, anch'esso attivo nella produzione di cucine ed elettrodomestici. Mettendo insieme Ixina con le francesi Cuisines Plus e Cuisines References, realizza la divisione di distribuzione Fbd, la pi\u00f9 grande catena europea di negozi in franchising per la vendita di cucine (320 i punti vendita in Europa e Nord Africa). Intanto, quello stesso anno, entra nel Gruppo Snaidero, seppur con una quota di minoranza (il 16%), un fondo chiuso del gruppo Unicredit.\nNel 2006 il Gruppo Snaidero fonda in Croazia la \"Slavonska Drvna Industrija\" (in italiano \"Industria del Legno di Slavonia\"), che si occupa di semilavorati in legno. Nello stesso anno \u00e8 anche creata la \"Rino Snaidero Scientific Foundation\". Nel 2009 entra nel gruppo, acquisendo una quota del 30%, la societ\u00e0 tedesca Nobilia.\nLe difficolt\u00e0.\nLa crisi economica di quegli anni pesa sui conti del Gruppo Snaidero che nel 2013, con un indebitamento superiore ai cento milioni, deve avviare un piano di ristrutturazione dopo avere gi\u00e0 concentrato una parte della produzione effettuata in Germania nello stabilimento di Majano. Nel 2015 cede la partecipazione del 70% di Fbd, la divisione in franchising, ai tedeschi di Nobilia. Si dimezza il debito nei confronti delle banche (riscadenzato nel frattempo sino al 2020) ma scende anche il fatturato da 180 a 126,6 milioni del 2016.\nNel 2017 il Gruppo Snaidero \u00e8 alla ricerca di un partner. Lo trova all'inizio del 2018 quando il 51% dell'azienda \u00e8 ceduto a Dea Capital Ccr II, fondo del gruppo De Agostini (l'intesa \u00e8 poi perfezionata in luglio). Dopo l'accordo coi creditori in maggio, alla guida dell'azienda va Massimo Manelli, ex vicedirettore generale dell'Assolombarda. Nel settembre 2018 accordo con i sindacati per il ricorso alla cassa integrazione sino a un massimo di 401 dipendenti sino a met\u00e0 giugno 2019. Esaurito l'ammortizzatore sociale, sono un centinaio i dipendenti in esubero.\nNell'aprile 2021 l'azienda cede alla tedesca Bravat i suoi tre marchi \"tedeschi\" (Rational, Regina e Mahlzeit by Rational) per concentrarsi su quelli storici.\nSport.\nNel 1965 la Snaidero sponsorizza la squadra di pallacanestro di Udine, la Associazione Pallacanestro Udinese, entrando successivamente anche nella propriet\u00e0 con Rino Snaidero alla presidenza: l'arancione diventa il nuovo colore sociale della squadra. Nel 1967 \u00e8 promossa in serie A e nel 1970 il palasport Carnera diventa definitivamente il nuovo campo di gioco. Nel 1976-77 la squadra \u00e8 retrocessa: ha cos\u00ec fine l'era di Rino Snaidero, sostituito dal figlio Dario. Dopo 15 anni di propriet\u00e0 e alcune deludenti stagioni in A2, il Gruppo Snaidero decide di uscire dalla societ\u00e0 di basket. Alla fine degli anni novanta prende vita la Pallalcesto Amatori Udine con Edi Snaidero alla presidenza. Nell'estate 2009 Snaidero ceder\u00e0 le sue quote ad altri investitori."}
{"id": "1328337", "revid": "1243", "url": "https://it.wikipedia.org/wiki?curid=1328337", "title": "Ferrovia Val d'Orcia", "text": ""}
{"id": "1328342", "revid": "1573940", "url": "https://it.wikipedia.org/wiki?curid=1328342", "title": "Bradypodion taeniabronchum", "text": "Il camaleonte nano di Smith (\"Bradypodion taeniabronchum\" ) \u00e8 un piccolo sauro della famiglia Chamaeleonidae, endemico del Sud Africa.\nBiologia.\n\"Bradypodion taeniabronchum\" \u00e8 un camaleonte che mangia prevalentemente insetti, .\nConservazione.\nLa \"IUCN Red List\" classifica \"B. taeniabronchum\" come specie in pericolo di estinzione (\"Endangered\")."}
{"id": "1328345", "revid": "247222", "url": "https://it.wikipedia.org/wiki?curid=1328345", "title": "Ci siamo!?!", "text": "Ci siamo!?! era un programma televisivo italiano di genere talent show, trasmesso nella stagione 1992-1993 nel preserale di RaiUno.\nIl programma, condotto da Gigi Sabani con la partecipazione di Chiara Sani e Nina Soldano, era un variet\u00e0 sui mestieri simile a \"La corrida\", con gente comune che si esibiva.\nAll'interno del programma, che andava in onda dalle 18.45 alle 20, erano inseriti la rubrica del Tg1 \"Almanacco del giorno dopo\" e le previsioni del tempo del Tg1 \"Che tempo fa\", le quali andarono in onda per la prima volta in diretta, dando possibilit\u00e0 a Gigi Sabani di dialogare sia con i conduttori del Meteo 1 Guido Caroselli ed Andrea Baroni che con le annunciatrici RAI (le quali presentavano i programmi della serata RAI)."}
{"id": "1328346", "revid": "1728", "url": "https://it.wikipedia.org/wiki?curid=1328346", "title": "Ludovico conte Lodron", "text": ""}
{"id": "1328349", "revid": "1728", "url": "https://it.wikipedia.org/wiki?curid=1328349", "title": "Publio Silio Nerva (console 20 a.C.)", "text": ""}
{"id": "1328351", "revid": "2091899", "url": "https://it.wikipedia.org/wiki?curid=1328351", "title": "As Cruel as School Children", "text": "As Cruel as School Children \u00e8 il terzo album in studio della band Gym Class Heroes, pubblicato il 25 luglio 2006, dalle etichette discografiche Fueled by Ramen e Decaydance Records.\nIl disco.\nUna seconda versione dell'album, pubblicata il 4 novembre 2006 contiene il singolo di maggiore successo, \"Cupid's Chokehold\", un riadattamento del brano \"Breakfast in America\" dei Supertramp del 1979, in featuring con Patrick Stump dei Fall Out Boy e con alcune modifiche dalla prima versione del pezzo, contenuta nel precedente album \"The Papercut Chronicles\". Nel disco la band ha fatto ampio uso di chitarre acustiche, sintetizzatori e drum machine, mescolando pi\u00f9 generi musicali, come funk, soul ed elettronica. L'album \u00e8 stato certificato disco d'oro dalla RIAA, e nel 2007 ha venduto nel mondo 1 milione di copie, di cui la met\u00e0 negli Stati Uniti."}
{"id": "1328354", "revid": "1728", "url": "https://it.wikipedia.org/wiki?curid=1328354", "title": "Fonti Francescane", "text": ""}
{"id": "1328356", "revid": "287204", "url": "https://it.wikipedia.org/wiki?curid=1328356", "title": "Giro d\u2019Italia", "text": ""}
{"id": "1328357", "revid": "339392", "url": "https://it.wikipedia.org/wiki?curid=1328357", "title": "Mystery plays", "text": ""}
{"id": "1328370", "revid": "1573940", "url": "https://it.wikipedia.org/wiki?curid=1328370", "title": "Draco (zoologia)", "text": "Draco () \u00e8 un genere di \nrettili squamati appartenente alla famiglia Agamidae, diffusi in Asia (dall'India alle Filippine), e conosciuti col nome comune di draghi volanti.\nDotati di un paio di patagi, sono in grado di muoversi planando da un albero all'altro.\nDescrizione.\nIl drago volante non supera di solito la lunghezza di venticinque centimetri. Le ali del drago, poste sui due lati del corpo, sono formate da membrane dermiche, rette da eccezionali allungamenti delle costole. Queste strutture non hanno eguali tra i sauri odierni. Il drago volante \u00e8 dotato di zampe robuste, una coda forte e muscolosa e varie appendici cutanee sparse per tutto il corpo.\nI denti del drago volante, contrariamente a quelli degli altri sauri, sono differenziati: si possono notare anteriormente gli \"incisivi\", poi i \"canini\" e infine i \"molari\", in un modo molto simile a quelli degli antenati dei mammiferi (terapsidi) per un fenomeno di convergenza evolutiva.\nBiologia.\nI draghi volanti vivono nelle foreste tropicali e sono animali diurni, strettamente arboricoli. Sono animali insettivori e si nutrono di solito di formiche. La capacit\u00e0 del drago di planare da un albero all'altro permette a questo animale di non scendere mai sul terreno, se non per la deposizione delle uova. I maschi adulti sono vivacemente colorati rispetto alle femmine e ai giovani. Questi colori divengono ancora pi\u00f9 accesi nel periodo della riproduzione: in questo modo la femmina e gli eventuali altri maschi pretendenti si rendono conto della forza e della salute del drago. I maschi sono molto territoriali, e non accettano la presenza di altri individui. Se due draghi si incontrano, gonfiano la gola, mettono in risalto le membrane laterali e si muovono freneticamente.\nDicembre e gennaio sono i mesi durante i quali i draghi si accoppiano; in generale i maschi si comportano in modo bizzarro, come assumere una posizione eretta, e a volte anche la femmina assume questo comportamento. Prima della riproduzione, il maschio gira intorno al partner per varie volte, fino a quando non si avvicina.\nLe uova vengono deposte in una buca scavata nel terreno tra le radici degli alberi o sotto un lembo di corteccia.\nL'incubazione dura qualche mese, e alla schiusa i giovani sono gi\u00e0 indipendenti.\nTassonomia.\nSi conoscono parecchie specie di questo animale, la pi\u00f9 nota delle quali \u00e8 \"Draco volans\", diffuso nelle Filippine, in Malaysia e in Indonesia. Altre specie note sono \"Draco blanfordii\", \"Draco dussumieri\", \"Draco maculatus\" e \"Draco norvillii\". In epoche passate esistevano altre \"lucertole\" che realizzarono lo stesso tipo di adattamento del drago volante, ad esempio \"Coelurosauravus\"; in alcuni casi, come in \"Kuehneosaurus\" e in \"Icarosaurus\", le costole che sostenevano le membrane erano ancora pi\u00f9 allungate. Tutte queste forme, per\u00f2, non sono strettamente imparentate con il drago volante.\nSpecie.\nSono note 41 specie:"}
{"id": "1328371", "revid": "216538", "url": "https://it.wikipedia.org/wiki?curid=1328371", "title": "Dick Tracy Meets Gruesome", "text": ""}
{"id": "1328381", "revid": "1075510", "url": "https://it.wikipedia.org/wiki?curid=1328381", "title": "Marin Mersenne", "text": "\u00c8 soprattutto noto per i numeri di Mersenne.\nBiografia.\nNato da umili genitori di Oiz\u00e9, Marin fu educato a Le Mans e presso il collegio gesuitico di La Fl\u00e8che, frequentato anche da Cartesio, di cui divenne amico nel 1622 o 1623. Nel 1611 entr\u00f2 nell'ordine dei Frati minimi, e dopo studi di teologia ed ebraico, profess\u00f2 i voti definitivi a Parigi, nel 1613.\nPer un certo tempo insegn\u00f2 filosofia a Nevers, ma rientr\u00f2 a Parigi nel 1620, nel convento de L'Annonciade a Parigi. Qui, insieme a figure brillanti come Cartesio, Pascal e Gilles Personne de Roberval, si dedic\u00f2 allo studio della matematica e della musica. Mantenne una frequente corrispondenza con studiosi contemporanei, come Giovanni Battista Doni e Constantijn Huygens. Pubblic\u00f2 degli scritti teologici come \"Quaestiones celeberrimae in Genesim\" (1623), \"L'Impiet\u00e9 des d\u00e9istes\" (1624), e \"La V\u00e9rit\u00e9 des sciences\" (1624).\nMor\u00ec nel 1648 per le conseguenze di un intervento chirurgico.\nAttivit\u00e0.\nMersenne \u00e8 oggi ricordato per i numeri di Mersenne, ma egli non ebbe la matematica come centro delle sue attivit\u00e0, invece scrisse soprattutto di teoria musicale e teologia. Cur\u00f2 edizioni di Euclide, Archimede ed altri matematici greci, tuttavia il suo maggiore contributo fu l'estesa corrispondenza che ebbe con personalit\u00e0 scientifiche e matematiche del suo tempo. In un'epoca in cui ancora non esistevano giornali scientifici, Mersenne ag\u00ec come veicolo per la circolazione di informazioni e scoperte.\nIl suo lavoro filosofico \u00e8 caratterizzato da una grande erudizione e dalla pi\u00f9 stretta ortodossia. Il suo maggior contributo fu l'entusiastica difesa di Cartesio, di cui fu agente a Parigi, e che visit\u00f2 nei Paesi Bassi. Port\u00f2 a Parigi il manoscritto delle \"Meditazioni\" e ne difese l'ortodossia contro le critiche. Pi\u00f9 tardi abbandon\u00f2 il pensiero speculativo e torn\u00f2 alla ricerca scientifica, in particolare a matematica, fisica ed astronomia. Il pi\u00f9 noto dei suoi lavori di questo periodo \u00e8 l\"'Harmonie universelle\" (Parigi, 1636 e 1637), sulla teoria della musica e degli strumenti musicali.\n\"Harmonie Universelle\" (1637).\nQuesto libro contiene la legge di Mersenne, che mette in relazione la frequenza di oscillazione con la tensione della corda. La frequenza \u00e8:\nLa formula per la frequenza pi\u00f9 bassa \u00e8\ndove \"f\" \u00e8 la frequenza, \"L\" \u00e8 la lunghezza, \"F\" \u00e8 la forza e \"\u03bc \"la massa per unit\u00e0 di lunghezza."}
{"id": "1328388", "revid": "121405", "url": "https://it.wikipedia.org/wiki?curid=1328388", "title": "Candide", "text": ""}
{"id": "1328389", "revid": "12290", "url": "https://it.wikipedia.org/wiki?curid=1328389", "title": "Il mio mentore", "text": ""}
{"id": "1328390", "revid": "436907", "url": "https://it.wikipedia.org/wiki?curid=1328390", "title": "Quanti amori", "text": "Quanti amori \u00e8 l'undicesimo album in studio del cantautore italiano Gigi D'Alessio, pubblicato il 29 ottobre 2004 dalla RCA Records e dalla BMG Italy.\nLa ristampa del disco contiene anche il brano \"L'amore che non c'\u00e8\", con il quale il cantante ha partecipato al Festival di Sanremo 2005."}
{"id": "1328403", "revid": "14691", "url": "https://it.wikipedia.org/wiki?curid=1328403", "title": "As cruel as school children", "text": ""}
{"id": "1328408", "revid": "2038157", "url": "https://it.wikipedia.org/wiki?curid=1328408", "title": "Recupero delle tecnologie del XX secolo", "text": "Per recupero delle tecnologie del XX secolo si intende l'operazione di gestione del patrimonio edilizio moderno atta a coniugare il mantenimento del contesto formale e materiale insieme alla sua alterazione, richiesta dalle esigenze di nuove forme e prestazioni.\nIl recupero delle tecnologie riguarda tecniche costruttive, scelta dei materiali, processi dell'industria edilizia che devono essere analizzati durante la fase di conoscenza tipologica, tecnologica, di concezione originale del manufatto, fase preliminare a quella dell'intervento inteso come sostituzione o integrazione di prodotti e tecniche. Durante gli anni dell'industrializzazione si attua un transfer tecnologico che porta alla sperimentazione di tecniche nuove, all'investigazione sulle prestazioni dei materiali e dei nuovi prodotti dell'edilizia che connotano le architetture di quegli anni attraverso una fitta integrazione di ricerca e comunicazione. Le azioni di recupero sul patrimonio del XX secolo mirano all'individuazione di strumentazioni e metodologie che possono rispondere sia in fase di progetto che in quella di cantiere a recuperare il livello tecnologico dei manufatti ed integrare nuove soluzioni compatibili con quelle del passato.\nTecnologie del XX secolo.\nNell'architettura moderna si verifica il passaggio dalle tecniche tradizionali, consolidate e documentate, alle tecniche industriali moderne, spesso ancora in fase sperimentale. Il materiale da costruzione e le sue modalit\u00e0 di impiego assumono un ruolo centrale nelle trasformazioni tecnologiche successive nella produzione edilizia. Tali trasformazioni condizionano a loro volta i criteri di organizzazione del cantiere e di specializzazione del lavoro. Il materiale attiva connessioni direttamente verificabili con la cultura del progetto, con la struttura produttiva dell'architettura, con la stessa idea progettuale (Jean Prouv\u00e9). Le problematiche legate al degrado dell'architettura moderna derivano dalle carenze costruttive dovute al ricorso all'innovazione tecnica (di materiali, produzione e tecnologie di assemblaggio) e al fatto che i programmi di industrializzazione edilizia non sono stati sufficientemente compresi nel settore delle costruzioni. Il recupero delle architetture del XX secolo \u00e8 caratterizzato essenzialmente dai criteri di impiego dei materiali e dalle relative tecniche costruttive che portano a diverse problematiche:\nApprocci metodologici.\nConoscenza tecnica e conseguente diagnosi sono i concetti chiave attorno a cui si articola la prima fase dell'operazione del recupero delle tecnologie. L'intervento di recupero, caratterizzato da precisi rapporti tra tecnologia e architettura, ha origine dall'analisi dell'edificio esistente, delle motivazioni progettuali e delle scelte tecnologiche per poi svilupparsi secondo diverse tecniche di intervento. Le tecniche di intervento contemporaneo sugli edifici del XX secolo seguono tre diverse tendenze:\nLimitare al massimo le azioni distruttive sull'esistente.\nRappresenta la tendenza a conservare le parti dell'edificio che possono essere adeguate con operazioni di sovrapposizione, per esempio rivestendo con semilavorati di produzione industriale una muratura, piuttosto che reintegrarla; posando in opera impianti esterni in vista da inserire all'interno dello spazio libero dell'edificio; sovrapponendo orditure di sostegno e rinforzo invece di demolire solai e pavimenti. Si interviene cos\u00ec su singoli sistemi sub funzionali (strutture, chiusure esterne verticali e orizzontali, partizioni interne, attrezzature, impianti) che vengono adeguati con l'integrazione di sistemi di elementi tecnici complementari, aggiuntivi integrativi per lo pi\u00f9 industrializzati. Attraverso la produzione di componenti industriali pu\u00f2 innescarsi un processo di continua rigenerazione sull'architettura stessa. A questo proposito il professor L. Cavallari sottolinea come il recupero tecnologico non pu\u00f2 ricorrere a tecniche obsolete o specialistiche e sofisticate, ma deve mirare all'industrializzazione di prodotti e processi tipizzati. Il recupero del moderno pu\u00f2 essere un'occasione strategica per l'incentivazione e il rinnovo del settore edilizio e per la messa a punto di processi industrializzati alla scala delle nuove esigenze per ottenere un'industrializzazione di prodotti e processi tipizzati per livello e destinazione di intervento e al tempo stesso adattabili come morfologia e possibilit\u00e0 di trasformazione. In questo modo si evita il ricorso a tecniche non ripetibili o standardizzabili.\nUtilizzo di tecnologie sofisticate e specialistiche per riprodurre l'immagine originale.\nCi\u00f2 richiede una ricerca molto approfondita anche in fase di intervento nel recupero di materiali e prodotti. Limite fondamentale di questa tendenza \u00e8 il dover ricorrere spesso a produzioni artigianali e limitate per le sostituzioni di elementi tecnologici prodotti industrialmente durante il periodo della sperimentazione architettonica del \u2018900. \u00c8 la tendenza dell'architetto W. De Jonge, che si \u00e8 occupato del recupero di edifici di A. Alto e J. Duiker.\nConservazione filologica dell'edificio lasciato in stato di rovina.\nSi interviene solo al suo interno con una ridistribuzione degli spazi: a tal fine la tecnologia prevalentemente utilizzata \u00e8 l'assemblaggio a secco perch\u00e9 permette interventi riconvertibili rispetto alla struttura preesistente (\u00e8 questo il caso dell'architetto A. Cecchetto per l'intervento di recupero dell'Arsenale di Venezia). Tale trasformazione non intacca gli esterni, per i quali si effettuano interventi esclusivamente conservativi per lasciare una memoria storica. Per lo pi\u00f9 l'opera \u00e8 utilizzata come contenitore.\nEnti e organizzazioni.\nSi \u00e8 costituito nel 1988 nei Paesi Bassi, presso il Politecnico di Eindhoven, sulla scia di un progetto di ricerca la cui finalit\u00e0 era la messa a punto di un metodo efficace per la conservazione degli edifici del XX secolo. Fin dalla sua fondazione, si \u00e8 posto un doppio obiettivo: da una parte mettere a punto un metodo di catalogazione degli edifici moderni che divenisse uno strumento efficace per la salvaguardia, dall'altra affrontare le questioni tecniche del restauro e della conservazione attraverso un confronto di esperienze.\n\u00c8 un'organizzazione internazionale che ha per scopo lo studio, la conservazione e la valorizzazione del patrimonio industriale."}
{"id": "1328409", "revid": "1305772", "url": "https://it.wikipedia.org/wiki?curid=1328409", "title": "The Music of the Night", "text": "The Music of the Night \u00e8 un brano musicale scritto da Andrew Lloyd Webber su testi di Charles Hart e inserito nella partitura del musical The Phantom of the Opera.\nEseguito alla met\u00e0 del primo atto, subito dopo l'arrivo di Christine nel covo del Fantasma, \u00e8 uno dei brani pi\u00f9 noti dello spettacolo ed uno dei pi\u00f9 famosi brani nella storia del musical.\nAnticipata dal recitativo \"I Have Brought You...\" (spesso sostituito, nelle esecuzioni esterne allo spettacolo, da una breve introduzione musicale che anticipa la melodia del brano), l'aria si sviluppa in una forma affine alla romanza (per ammissione dello stesso autore, di chiara ispirazione pucciniana), con un tono elegiaco e al tempo stesso ricco di passione. Il brano, nella sua forma pi\u00f9 comune, \u00e8 scritto per una tessitura da tenore drammatico o baritono (con un buon dominio delle note alte).\nLa musica si articola in due temi distinti che si ripetono pi\u00f9 volte con minime variazioni, seguiti da una breve coda. Il testo \u00e8 narrativo, senza ritornelli o da capo, con le parole della seconda parte che riflettono la prima per affinit\u00e0 concettuali o assonanze.\nLe prime strofe (\"Night-time sharpens...abandon their defences\") introducono il tema-1 che viene portato a conclusione dall'orchestra, per poi essere ripreso nuovamente dal cantante sino alla fine (\"Slowly, Gently...Music of the Night\"), collegandosi subito al tema-2 (\"Close Your Eyes...start to soar\") in un crescendo seguito da un diminuendo sino ad un La bemolle piano, cui segue una coda (\"And You Live...lived before\"). La seconda parte riprende nuovamente il tema-1 (\"Softly, Deftly...Music of the Night\") mentre il tema-2 viene variato (\"Let Tour Mind...You Long To Be\"), culminando in un La bemolle fortissimno seguito nuovamente dalla coda (\"Only then...to Me\"). Segue una ripresa integrale del tema-1 (\"Floating, Falling...Music of the Night\") che viene ripetuto maestosamente dall'orchestra, intorrempendosi prima dell'ultima battuta per sfumare in un finale completamente nuovo (\"You Alone...Music of the Night\") che anticipa uno dei temi del duetto All I Ask of You.\nDi grande effetto emotivo e di sicura presa sul pubblico, il brano presenta tuttavia diverse difficolt\u00e0, in particolare per l'estensione di due ottave esatte, da un La bemolle grave che ricorre pi\u00f9 volte ai due La bemolle acuto (in fortissimo al momento del celebre e temuto \"...To Be\"), presentando, all'interno di poche battute, entrambi gli estremi di estensione richiesti al cantante durante l'intero spettacolo.\nOriginariamente pensato per il soprano Sarah Brightman (che ne ha eseguite due incisioni in studio e diverse registrazioni live), \u00e8 stato inserito, ancora inedito, nella colonna sonora del musical. La prima versione del brano (di cui restano alcuni demo interpretati da Colm Wilkinson), differisce notevolmente nei testi e negli arrangiamenti rispetto a quella definitiva.\nIl brano, nella sua forma \"ufficiale\", con l'orchestrazione di David Cullen e i nuovi testi di Charles Hart, viene eseguito per la prima volta nel 1986 dal cantante Michael Crawford sotto la direzione musicale di Michael Reed nell'ambito dell'incisione originale del musical. Cantante e direttore sono anche protagonisti della prima esecuzione pubblica del brano il 9 ottobre 1986.\nOltre a quella ufficiale (utilizzata nello spettacolo), Crawford e Reed hanno inciso una versione alternativa, con ampie variazioni nel testo e un accompagnamento strumentale semplificato), utilizzata negli Highlights del \"1986 London Cast\" e in seguito frequentemente eseguita in sede concertistica (di questa versione esiste un video promozionale interpretato da Michael Crawford e Sarah Brightman).\nLa fama del brano si spinge oltre i confini del musical il 19 gennaio 1989, quando Michael Crawford lo esegue in occasione dell'insediamento alla Casa Bianca di George H. W. Bush.\nDivenuto universalmente famoso grazie soprattutto all'interpretazione di Crawford, che ne ha fatto il suo brano per eccellenza incidendone ben quattro versioni (incluso un duetto con Barbra Streisand), il brano \u00e8 subito divenuto un classico nel suo genere ed uno degli standard pi\u00f9 amati tra i cantanti di Broadway, ma anche tra interpreti lirici e pop.\nTra i pi\u00f9 significativi interpreti che dal 1986 hanno affrontato il brano spiccano artisti quali Anthony Warlow, Michael Ball, Sammi Davis Jr, Alessandro Safina, Jos\u00e9 Carreras, Katherine Jenkins, Paloma San Basilio, Thomas Hampson, Il Divo, Paul Potts e Andrea Bocelli (che lo ha eseguito al concerto in onore di Lady Diana), oltre ai numerosi interpreti che hanno prestato la propria voce al personaggio a teatro (molto apprezzate, in anni recenti, le performance di Howard McGillin -che lo ha cantato anche alla cerimonia dei Tony Awards-, Hugh Panaro, David Shannon e John Owen-Jones). Viene inoltre frequentemente eseguito in forma strumentale."}
{"id": "1328412", "revid": "1305772", "url": "https://it.wikipedia.org/wiki?curid=1328412", "title": "Recupero (architettura)", "text": "Il recupero in architettura \u00e8 quel complesso di interventi nel quale le trasformazioni e la conservazione delle strutture si integrano il pi\u00f9 possibile nel rispetto dell'esistente, (sia degli aspetti materiali e fisici che di quelli immateriali come il significato, la storia ecc.), tenendo presente le esigenze dei fruitori e delle risorse disponibili. Per sua natura il recupero richiede un approccio interdisciplinare che riguarda urbanisti, restauratori e architetti, ma anche ingegneri strutturisti, impiantisti, geologi, storici, storici dell'arte, ecc.\nPu\u00f2 essere considerata un'attivit\u00e0 che riguarda il miglior uso delle risorse territoriali, siano esse aree industriali dismesse, infrastrutture di carattere storico-culturale con intervento sulle strutture esistenti.\nIl recupero comprende le operazioni sull'edificato e deve misurarsi con le necessit\u00e0 di conservazione fisica del complesso edilizio, ma anche dei suoi significati, soprattutto se si tratta di un edificio storico, in vista del miglioramento delle prestazioni, prevedendone anche la eventuale rifunzionalizzazione ovvero l'assegnazione al complesso di una funzione diversa da quella per la quale \u00e8 stato costruito (p. es. un capannone industriale che diventa centro congressi).\nIl progetto di recupero non riguarda solo il patrimonio storico comunemente inteso come tale, ma si rivolge anche a edifici o gruppi di edifici che pur avendo una storia pi\u00f9 breve e avendo esaurito la funzione per la quale erano stati progettati meritano, per la loro posizione territoriale e per il rapporto con gli abitanti della zona, di essere riqualificati e reinseriti nel contesto urbano. Questo processo, di recupero e rifunzionalizzazione, permette alle citt\u00e0 (per esempio) di riappropriarsi di un'area industriale in disuso e in stato di degrado, trasformandola in una infrastruttura al servizio della vita culturale ed economica della comunit\u00e0. Esempi di recupero di aree industriali dismesse possono essere il complesso \"Le Ciminiere\" di Catania, i \"Cantieri culturali alla Zisa\" di Palermo o la \"Tecnopolis\" di Atene, al momento adibiti per mostre, conferenze ed attivit\u00e0 culturali.\nQuando si parla di recupero ci si riferisce solitamente all'aspetto funzionale: recupero all'uso quindi.\n\u00c8 importante che questo, se \u00e8 un nuovo uso, diverso da quello originario, sia \"compatibile\" ovvero non costringa a modifiche eccessive l'edificio originario. \u00c8 importante poi tenere conto nel progetto dei \"caratteri specifici e di unicit\u00e0\" dell'edificio su cui si interviene per non rischiare di perderne l'identit\u00e0 storica. Il progetto dovrebbe poi tendere a non cancellare ma, al contrario, evidenziare tutte le fasi storiche significative che l'edificio ha vissuto nel tempo.\nLa terminologia da usare nei progetti di recupero \u00e8 standardizzata dal protocollo europeo \"UNI 10914-1:2001. Qualificazione e controllo del progetto edilizio di interventi di nuova costruzione e di interventi sul costruito - Terminologia\".\nItalia.\nIl processo che introduce il concetto di \"recupero\" risulta lento e graduale, trovando come primo punto di riferimento all'interno della normativa italiana la legge 457 del 1978. \u00c8 proprio a seguito della promulgazione di tale legge che vengono forniti termini organici ed abituali circa il recupero dell'esistente, facendolo divenire una prassi professionale.\n\u00c8 per\u00f2 in particolare nel titolo IV che viene introdotto il concetto che nei piani urbanistici, come il piano regolatore generale. Devono essere indicate le zone dove il recupero diventa attivit\u00e0 di riferimento, inoltre viene previsto che in suddette zone vengano indicate le aree ove non \u00e8 possibile dare la concessione edilizia, se prima non sia stato fatto un apposito piano attuativo. \u00c8 proprio questa la novit\u00e0 introdotta dalla legge, che chiama questo piano attuativo \"piano di recupero\", il quale rappresenta l'ultimo strumento attuativo introdotto nella normativa italiana.\nTale strumento si presenta come uno strumento semplice, invogliando al suo utilizzo, in quanto la legge non prescrive cose specifiche, ma lascia libert\u00e0 di interpretazione, inoltre viene data una corsia privilegiata per la formazione del piano, in quanto la sua approvazione compete solo al consiglio comunale, e non come gli alti strumenti attuativi che a quei tempi dovevano essere approvati anche a livello regionale.\nIl recupero a livello europeo.\nIl recupero \u00e8 stato considerato dalla comunit\u00e0 europea con l'accezione tipica, ovvero inteso come recupero edilizio. Il punto di svolta delle politiche europee sono gli anni novanta, promuovendo convegni, creando gruppi di lavoro e connesso a un tavolo esponenti qualificati delle diverse realt\u00e0 degli stati membri. Questo \u00e8 stato fatto per temi specifici come ad esempio il problema della barriere architettoniche. Tale atteggiamento \u00e8 sicuramente in linea con una politica partecipativa tipica dell'Unione europea. Tutti questi lavori hanno portato anche alla produzione di documenti fondamentali, come la carta europea del patrimonio architettonico, la carta di Amsterdam, che propone una tutela integrale, e la dichiarazione di Strasburgo. Questi documenti non sono cogenti, ma esprimono un indirizzo culturale sul quale tutti i paesi europei si sono detti d'accordo. Documento molto importante \u00e8 la carta di Granada, congiunta a livello internazionale con la carta di Washington.\nTali documenti non rispondono per\u00f2 in pieno alle aspettative dei singoli paesi dell'unione in quanto riassumono solo i punti rispetto ai quali tutti gli stati si trovano in accordo, tralasciando le problematiche e gli approcci peculiari delle singole realt\u00e0. Tali documenti hanno quindi stabilito principi importanti dal punto di vista concettuale, nulla a che vedere per\u00f2 con la carta di Atene di Gustavo Giovannoni sempre riguardante il restauro, sulla quale si trovano per\u00f2 delle logiche molto approfondite, sulle quali si basa ancora la nostra soprintendenza. Nel passaggio graduale da comunit\u00e0 europea ad unione europea, \u00e8 stata creata una nuova istituzione dalla quale sono stati definiti in modo preciso i ruoli (patto unico europeo) che verranno poi perfezionati nel dettaglio (trattato di Mastricht) e perfezionati in via definitiva (patto di Amsterdam). Con l'agenda 2000 sono state poi varate in modo definitivo queste politiche.\nDal punto di vista delle competenze, all'Unione europea non viene riconosciuta la possibilit\u00e0 di esprimersi sul recupero in quanto \u00e8 un tema legato troppo alle singole realt\u00e0 e sarebbe impossibile, per un organo cos\u00ec esteso, dettare linee generali adattabili ai singoli contesti. All'Unione europea \u00e8 invece stata riconosciuta, come gi\u00e0 detto, la competenza in ambito ambientale e infrastrutturale.\nIl processo messo in atto dall'agenda 2000 sta aumentando il potere del parlamento europeo, diminuendo per contro il potere del consiglio europeo, che ha la facolt\u00e0 di emanare regolamento, decisioni, direttiva e raccomandazioni.\nNonostante nelle competenze della comunit\u00e0 non rientri quella del recupero, si ha ugualmente una serie di competenze per quanto riguarda l'ambiente urbano, in tutte le sue accezioni, per\u00f2 l'interesse e l'intervento dell'Unione europea non ha come soggetto i singoli edifici ma l'ambiente urbano nella sua interezza. Il destinatario di questa politica \u00e8 quindi il cittadino, l'obiettivo \u00e8 quindi quello di garantire al cittadino un buon livello di qualit\u00e0 della vita, garantendo in particolare un ambiente salubre, come previsto nel documento fondativo di questa nuova politica, il libro verde sull'ambiente urbano del 1991 che \u00e8 un documento di indirizzo sulle politiche di settore, perfezionato in modo definitivo nel 2000."}
{"id": "1328413", "revid": "363629", "url": "https://it.wikipedia.org/wiki?curid=1328413", "title": "Metaplasia", "text": "La metaplasia \u00e8 una modificazione reversibile (per cui si pu\u00f2 ancora recuperare la funzione). Si ha quando un tipo cellulare viene sostituito da un altro tipo cellulare (\u00e8 diverso dal fenotipo tumorale dove vi \u00e8 solo sdifferenziamento o dedifferenziamento).\nDescrizione.\nLa trasformazione di un tipo cellulare in un altro tipo cellulare, avente la medesima differenziazione ontogenetica, \u00e8 un processo che coinvolge l'esposizione del tessuto in questione a stimoli non propri (es. processi infiammatori di tipo cronico). La variazione nell'espressione fenotipica non \u00e8 da relazionarsi con una variazione genotipica, ma con una differente espressione genica (preesistente nel genoma cellulare) indotta da una variazione nella stimolazione ambientale.\nIl processo metaplasico non produce un danno strutturale, bens\u00ec un danno funzionale dovuto alla perdita delle caratteristiche tipiche di quel tessuto (o di una sua regione).\nLa reversibilt\u00e0 del processo metaplasico \u00e8 dovuta al fatto che, essendo il genoma cellulare integro e conservato, al ristabilirsi delle condizioni di optimum sar\u00e0 sempre possibile, per la cellula, esprimere nuovamente i geni precedentemente repressi.\nI processi metaplasici possono indurre la formazione di neoformazioni non tumorali dovute a iperplasia da stimolo (ormonale, chimico, fisico), come, ad esempio, i polipi intestinali.\nL'eccessiva esposizione a stress dei tessuti metaplasici pu\u00f2 dare origine ad alterazioni nella replicazione mitotica con danno genomico (mutazione, delezione...); queste alterazioni genomiche possono dar luogo alla formazione di neoplasie (es. polipi intestinali che si trasformano in cancro al colon).\nEsiste, poi, un fenomeno che prende il nome di prosoplasia o metaplasia evolutiva, che consiste nella trasformazione di una cellula in un'altra appartenente alla stessa linea cellulare (es. epitelio pavimentoso semplice non cheratinizzato che si trasforma in un epitelio pavimentoso semplice cheratinizzato).\nEsempi di metaplasia.\nSi pu\u00f2 ad esempio avere metaplasia:\nSe lo stimolo persiste pu\u00f2 svilupparsi una lesione neoplastica, in quanto un continuo stimolo a proliferare pu\u00f2 portare con maggiore facilit\u00e0 ad una cellula mutata.\nL'esempio pi\u00f9 classico di metaplasia \u00e8 quello indotto dal fumo. Il fumo di sigaretta (o di altra origine) \u00e8 una sostanza caratterizzata, fondamentalmente, da due fattori:\nEntrambi questi fattori sono dannosi per l'integrit\u00e0 strutturale dell'epitelio respiratorio per le seguenti ragioni:\nle sostanze chimiche contenute nel fumo e che derivano dalla combustione sia del principio attivo (es. nicotina) che degli altri componenti della sigaretta (es. carta, catrame...), hanno propriet\u00e0 mutagene.\nNel caso specifico del fumo, quindi, associamo un evento traumatico all'azione mutagena (oncogena) di determinate sostanze; questa \u00e8 la ragione per cui in un fumatore accanito si rinviene sempre una metaplasia dell'epitelio respiratorio che, spesso, evolve in un processo neoplastico (es. carcinoma polmonare)."}
{"id": "1328419", "revid": "3535", "url": "https://it.wikipedia.org/wiki?curid=1328419", "title": "Isaac de B\u00e9nserade", "text": ""}
{"id": "1328421", "revid": "5245", "url": "https://it.wikipedia.org/wiki?curid=1328421", "title": "Battuta (musica)", "text": ""}
{"id": "1328424", "revid": "599013", "url": "https://it.wikipedia.org/wiki?curid=1328424", "title": "Qtv", "text": ""}
{"id": "1328430", "revid": "9", "url": "https://it.wikipedia.org/wiki?curid=1328430", "title": "Guerra Civile Americana", "text": ""}
{"id": "1328433", "revid": "6923", "url": "https://it.wikipedia.org/wiki?curid=1328433", "title": "Nuoto ai Giochi della XXVII Olimpiade - 200 metri stile libero femminili", "text": "Si sono svolte 6 batterie di qualificazione. Le prime 16 atlete si sono qualificate per le semifinali.\nBatterie.\n17 settembre 2000\nSemifinali.\n17 settembre 2000\nFinale.\n18 settembre 2000"}
{"id": "1328435", "revid": "439868", "url": "https://it.wikipedia.org/wiki?curid=1328435", "title": "Carlo Zaghi", "text": "Ha legato il suo nome principalmente alla lunghissima attivit\u00e0 di studioso del periodo napoleonico in Italia e dell'Africa coloniale.\nBiografia.\nNato il 27 marzo 1910 nella cittadina di Argenta, in provincia di Ferrara, nel 1927 - all'et\u00e0 di 17 anni - fu espulso da tutte le scuole del Regno per aver gettato un calamaio sul suo insegnante di matematica, materia per la quale non era portato. Riusc\u00ec tuttavia a conseguire la laurea, avendo gi\u00e0 dal '27 iniziato i suoi studi storici su riviste e giornali e anche grazie al sostegno economico che gli forn\u00ec Renzo Ravenna. Giovane precocissimo, a 18 anni spos\u00f2 Pia Virgina Tosi. Fu in Francia e in Svizzera, immerso nelle sue ricerche archivistiche, e nel 1937 entr\u00f2 all'ISPI di Milano come redattore. Successivamente pass\u00f2 alla Scuola romana di Storia moderna e contemporanea diretta da Gioacchino Volpe, ma nel frattempo era a Napoli dove nel 1940 \u00e8 chiamato come consulente storico per la Mostra d'Oltremare inaugurata quell'anno. Fu a Napoli che Zaghi trascorse poi gran parte della sua vita lavorativa e accademica, circa quarant'anni. Tenace antifascista, perseguitato dal regime ma tollerato in quanto storico di prim'ordine, durante la Seconda guerra mondiale riusc\u00ec a scampare al servizio militare ma, all'indomani dell'armistizio dell'8 settembre, si un\u00ec alle bande dei partigiani nei dintorni di Ferrara (dove era intanto ritornato provvisoriamente) venendo poi catturato e condannato a morte. Dopo 114 giorni di prigionia e un fallito tentativo di fuga, solo l'azione indomita della moglie e una fortunata serie di circostanze lo salvarono dalla deportazione e dalla fucilazione che invece tocc\u00f2 ai suoi sette compagni di lotta.\nTornato a Napoli, si avvicin\u00f2 a Benedetto Croce e nel 1947 fu chiamato alla direzione de \"Il Giornale\" liberale, che guid\u00f2 fino alla sua chiusura undici anni pi\u00f9 tardi. L\u00ec strinse legami con Renato Caserta, giovane giornalista e borsista dell'Istituto italiano per gli studi storici, con il quale condivise in seguito diversi temi di ricerca. Pass\u00f2 quindi all'insegnamento accademico, prima alla Federico II di Napoli, quindi per un anno all'Universit\u00e0 di Bari e infine, dal 1970 al suo ritiro nel 1985 all'allora \"Istituto Universitario Orientale\", l'attuale Universit\u00e0 \"L'Orientale\" di Napoli dove tenne i corsi di Storia moderna e di Storia dell'Africa. Pur legato anche personalmente alle pi\u00f9 prestigiose personalit\u00e0 di Napoli (Enrico De Nicola, Giovanni Leone, Adolfo Omodeo e molti altri), nell'ultima parte della sua vita torn\u00f2 nella citt\u00e0 natale di Argenta dove mor\u00ec il 6 febbraio 2004 all'et\u00e0 di 93 anni. Alla biblioteca di Argenta Zaghi ha lasciato il suo enorme fondo archivistico e bibliotecario, comprensivo di pi\u00f9 di 4000 volumi e di documenti perlopi\u00f9 inediti sul periodo del colonialismo italiano e del giacobinismo.\nAttivit\u00e0 giornalistica.\nCollaboratore per diversi giornali e riviste fin dal 1927, Zaghi diresse durante la Resistenza il \"Corriere Padano\" e quindi, dopo la fine delle ostilit\u00e0, il giornale da lui fondato \"Democrazia Ferrarese\". La sua attivit\u00e0 giornalistica resta tuttavia legata alla direzione del quotidiano napoletano \"Il Giornale\", fondato nel luglio del 1944 per volont\u00e0 di Croce e che rimase per alcuni anni - fino al ritorno nelle edicole del Mattino nel 1950 - il pi\u00f9 prestigioso quotidiano della citt\u00e0. In competizione con il giornale comunista \"La Voce\", il \"Giornale\" di Zaghi si manteneva su correnti di sinistra liberale ma non pochi lo giudicarono di tendenza 'fascista'. Per difendere l'onorabilit\u00e0 della testata da quell'accusa infamante, Zaghi fin\u00ec per sfidare in duello il direttore de \"La Voce\" ferendolo non gravemente. Nel 1957, \"Il Giornale\" chiuse la propria attivit\u00e0 non potendo pi\u00f9 competere con i tradizionali quotidiani napoletani quali \"'Il Mattino\" e \"Il Roma\". Zaghi prosegu\u00ec la sua attivit\u00e0 giornalistica come collaboratore per la \"Rivista storica italiana\" e sul quotidiano \"La Nazione\" oltre che su testate specialistiche.\nStudi e ricerche.\nIl contributo storico di Zaghi \u00e8 legato a due temi principali, nell'ambito dei quali resta ancora oggi l'insuperato esperto: la storia della Rivoluzione francese e dell'Impero napoleonico soprattutto riguardo al loro impatto in Italia, e le vicende storiche e politiche dell'Africa a partire dai primi viaggi d'esplorazione fino al termine dell'epoca coloniale.\nA livello pi\u00f9 specifico, rilevanti restano i suoi studi (tutti basati su documenti inediti) sugli anni della Resistenza a Ferrara, sulla figura di Francesco Melzi d'Eril e su quella di Rimbaud. Ha collaborato all'Enciclopedia Treccani con decine di voci biografiche.\nResta ancora inedita la sua monumentale opera in sei volumi sul mondo giacobino europeo e italiano, conclusa nel 1998, in attesa di pubblicazione da parte dell'Istituto Storico Italiano per l'Et\u00e0 Moderna e Contemporanea di Roma. Un solo capitolo \u00e8 stato edito in un numero speciale della rivista \"Iter parlamentare\", diretta da Renato Caserta, nel 1999, in occasione del bicentenario della Rivoluzione napoletana."}
{"id": "1328437", "revid": "599013", "url": "https://it.wikipedia.org/wiki?curid=1328437", "title": "Airsoft gun", "text": "Una air soft gun (in acronimo ASG) \u00e8 una replica di una vera arma da fuoco leggera.\nIn genere le ASG proiettano pallini sferici mediante la spinta impressa dalla compressione di un gas: aria, propano o anidride carbonica.\nLe repliche ad aria compressa sono generalmente utilizzate nella pratica del Softair, un'attivit\u00e0 ludico ricreativa simulativa denominata anche \"disciplina del tiro tattico sportivo\".\nStoria.\nLe prime ASG comparvero in Giappone negli anni ottanta del XX secolo per il mercato dei collezionisti di armi, poich\u00e9 nel Paese la detenzione di armi da fuoco \u00e8 vietata dalla fine della seconda guerra mondiale.\nCaratteristiche.\nQuesti strumenti si basano sulla pressione dell'aria usata come propellente per i pallini. L'aria compressa pu\u00f2 essere generata in vari modi e i pallini vengono introdotti tramite un caricatore analogo alle armi vere.\nI proiettili di queste armi sono dei pallini, nella maggior parte della dimensione di 6mm di diametro. Possono essere composti:\nVi sono esemplari che utilizzano pallini contenenti materiali atti ad appesantire il pallino stesso: i pesi normalmente vanno da 0.12 grammi a 0,45; le grammature pi\u00f9 usate sono le 0,20 - 0,25. In base al peso, varia anche la precisione e la distanza di tiro. Infatti, pi\u00f9 \u00e8 pesante, pi\u00f9 \u00e8 preciso, ma diminuisce la portata (e viceversa).\nLa compressione del gas necessario per proiettare il pallino pu\u00f2 derivare dall'azione meccanica, manuale o motorizzata, di un cilindro a molla. Essa pu\u00f2 essere garantita anche da serbatoi di gas precompressi. Nel caso di A.S.G. motorizzate, si pu\u00f2 parlare anche di Air Electric Gun (A.E.G.).\nTali repliche, a causa del loro aspetto ingannevole (del tutto uguale a quello delle armi vere) e della facilit\u00e0 di acquisto e di porto, sono a volte utilizzate in episodi criminosi, per compiere rapine ed intimidazioni, come talvolta riportato nelle cronache italiane. Infatti, poich\u00e9 esse sono in grado di generare una moderata potenza il loro utilizzo improprio pu\u00f2 recare gravi danni fisici alla persona e pu\u00f2 avere, inoltre, risvolti molto onerosi di natura civile e penale, oltre al caso in cui tali armi vengano usate per offendere, o simulare armi da fuoco, nel compimento di atti criminali.\nOltre ai risvolti penali, l'uso irresponsabile e ludico delle repliche di armi, pu\u00f2 provocare, anche indirettamente, incidenti di diversa gravit\u00e0, finanche mortali.\nHop-Up.\nNella stragrande maggioranza delle asg \u00e8 presente un particolare meccanismo all'interno della canna, precisamente a pochi millimetri dopo l'inizio della canna interna, che, attraverso un gommino sporgente posizionato in alto, imprime al pallino in uscita un movimento rotatorio. Questo fa s\u00ec che, per effetto giroscopico, la sua traiettoria diventi molto pi\u00f9 stabile e, per effetto Magnus, la portata aumenti sensibilmente.\nTipologie.\nArmi a Molla.\nLe armi a molla sono le pi\u00f9 economiche presenti nel mercato. Agendo sul carrello nel caso di pistole, o sulla leva di armamento nel caso di fucili, viene compressa una molla che \u00e8 collegata a un piccolo pistone. La molla viene rilasciata al momento dello sparo, consentendo al pistone (generalmente in plastica) di creare una pressione nel cilindro che \"soffia\" via il pallino lungo la canna. Il caricamento deve essere ripetuto per ogni colpo che si intende sparare.\nLa maggior parte delle repliche a molla sono pistole giocattolo (NON da softair) o fucili da cecchino \"Bolt-Action\"\nAEG.\nLe AEG sono repliche in cui un motore elettrico fornisce la carica, assorbita tramite l'impiego di un accumulatore elettrico, generalmente collocato all'interno del fucile stesso. Questo attiva il pistone (il motore viene azionato tramite una pressione sul grilletto) e consente di ripetere il processo molto pi\u00f9 velocemente e di avere armi automatiche o semi-automatiche.\nArmi a gas precompressi.\nQueste repliche, non pi\u00f9 a molla, funzionano tramite un serbatoio di gas precompresso, che, una volta premuto il grilletto, fuoriesce a gran velocit\u00e0 dal serbatoio ed espelle il pallino; anche qui il processo \u00e8 replicabile e quindi possono esistere armi \"auto\", \"semi-auto\" o a colpo singolo anche in questa categoria.\nSpesso le repliche delle pistole con funzionamento a gas sono \"scarrellanti\", ovvero simulano fedelmente l'azione di arretramento del carrello che hanno le pistole reali.\nDa qualche anno esistono repliche di fucili d'assalto che simulano il movimento dell'otturatore per ogni pallino sparato, le quali sono chiamate \"Blow-back\".\nRepliche in plastica trasparente.\nEsistono in commercio repliche di armi per softair costruite in plastica trasparente, spesso concepito per il mercato canadese: l'accorgimento serve per evitare pericolosi equivoci e incidenti.\nFull metal.\nCi sono alcune repliche che hanno un corpo ed ingranaggi interamente in metallo, il quale li rende ancora pi\u00f9 simili ad armi vere, sia per estetica che nel peso.\nDisciplina normativa nel mondo.\nNell'Unione europea le A.E.G. non sono soggette a marchiatura CE per \"apparati elettrici di limitato voltaggio\" in quanto esplicitamente escluse perch\u00e9 operanti in corrente continua e tensione nominale inferiore ai .\nIn Italia e negli altri stati dell'Unione europea le riproduzioni di armi da fuoco reali nonch\u00e9 fucili e pistole a gas compresso, non possono essere considerati giocattoli ai sensi della Direttiva 2009/48/CE del 18 giugno 2009. Alcuni comuni in Italia hanno vietato lo svolgimento di partite sul loro territorio.\nEsistono in commercio delle repliche A.S.G. costruite in plastica semitrasparente, per evitare pericolosi equivoci ed incidenti, obbligatorie in paesi come il Canada.\nItalia.\nLe armi ASG, ai sensi della legge 18 aprile 1975 n. 110, sono classificate come \"strumenti\" e come tali non rientrano nella classificazione di \"armi\" e nemmeno di \"oggetti atti ad offendere\". Secondo il parere della \"Commissione Consultiva per il Controllo delle armi\" del Ministero dell'Interno, si considerano non idonee ad arrecare offesa alla persona le \"armi softair\" che non superano 1 Joule di energia all'uscita della canna.\nSe si supera questo limite le ASG si devono considerare \"oggetti atti ad offendere\" con tutte le relative conseguenze giuridiche.\nNormativamente, le A.S.G. che imprimono una energia al pallino non superiore ad 0,99 joule sono da considerarsi oggetti qualsiasi, esclusi dal novero delle armi o degli strumenti. Le A.S.G. non sono soggette a marchiatura CE per \"giocattoli per bambini\" in quanto esplicitamente escluse perch\u00e9 riproducenti armi da fuoco.\nA seconda della loro potenza, le ASG rientrano in diverse categorie:\nI proiettili (o pallini) delle armi di limitata capacit\u00e0 offensiva, secondo il regolamento ministeriale adottato dal Ministero dell'Interno con il decreto n. 362 del 2001, non possono superare i 0,99 Joule di energia alla volata, un limite tale da non recare offesa, per quanto sofisticate le caratteristiche balistiche. Le armi superiori a questo limite \"con un massimo di 7.5 Joule\", sono esclusivamente destinate al \"tiro a segno\" e \"non possono essere adoperate nel Softair\".\nQuesto tipo di strumenti deve riportare il segnale rosso di sicurezza sulla volata. Il segnale\u00a0\u2013 soprattutto per questioni di mimetismo dato che il rosso spicca vistosamente sui colori della vegetazione\u00a0\u2013 pu\u00f2 essere sostituito o colorato, purch\u00e9 si utilizzi l'arma esclusivamente nei contesti di gioco e non la si mantenga in vista durante il trasporto. L'eliminazione o la cancellazione in qualunque forma del tappo rosso non costituisce di per s\u00e9 un illecito, ma costituisce un'aggravante se il giocattolo viene usato per commettere azioni criminali.\nIl d.lgs. 26 ottobre 2010 n. 204 \"(Recepimento direttiva 2008/51/CE, relativa al controllo dell'acquisizione e della detenzione di armi e modifiche alla leggi sulle armi\"\") ha previsto nuove regole per le armi dedicate a tale attivit\u00e0.\nIn particolare il decreto, in vigore dal 1\u00ba luglio 2011 prevede che:\nLe ASG si possono liberamente utilizzare in un proprio terreno privato o in un cortile privato. \nQuesta norma non specifica e demanda tutto ad un futuro regolamento da emanare, se sia onere del singolo proprietario o dell'importatore/venditore procurarsi detta certificazione; ad oggi non viene nemmeno specificato se la norma abbia o meno carattere retroattivo e sia quindi applicabile solo alle repliche acquistate successivamente oppure anche a quelle acquistate precedentemente.\nDa un punto di vista normativo le armi giocattolo che imprimono un'energia al pallino non superiore a (Joule) sono da considerarsi oggetti qualsiasi, esclusi dal novero delle armi (e dai relativi ordinamenti).\nDurante il trasporto delle A.S.G. \u00e8 comunque utile osservare alcune regole atte a prevenire la possibilit\u00e0 che le stesse siano erroneamente scambiate per vere armi da fuoco:\n\u00c8 inoltre buona norma, per il trasporto:\nLe A.S.G. non sono giocattoli e non sono soggette alla marcatura CE richiesta per \"giocattoli per bambini\" in quanto esplicitamente escluse perch\u00e9 riproducenti armi da fuoco, n\u00e9 come \"apparati elettrici di limitato voltaggio\" in quanto esplicitamente escluse perch\u00e9 operanti in corrente continua e tensione nominale inferiore ai 75\u00a0V.\nProprio per questo, un punto a sfavore delle A.S.G., per quel che riguarda la pratica del Soft Air, \u00e8 proprio la gittata, che risulta essere molto ridotta (20\u201330\u00a0m).\nPer ovviare a questa limitazione, alcune ASG sono dotate del gi\u00e0 citato apparecchio (Hop-Up), grazie al quale si riesce a incrementare la gittata del proiettile.\nSvizzera.\nLe imitazioni di armi \"soft air\" sono contemplate dalla legge sulle armi quando \"per il loro aspetto possono essere scambiate per armi vere\".\nL'ordinanza sulle armi del 2008 statuisce che sono \"confondibili\" tutti gli oggetti che \"a prima vista, risultano simili ad armi da fuoco vere\" oppure, in altre parole, quelli che i non addetti ai lavori non riconoscano subito come oggetti aventi funzionalit\u00e0 diverse dalle vere armi da fuoco."}
{"id": "1328441", "revid": "486946", "url": "https://it.wikipedia.org/wiki?curid=1328441", "title": "Chiesa Ortodossa Georgiana", "text": ""}
{"id": "1328444", "revid": "869733", "url": "https://it.wikipedia.org/wiki?curid=1328444", "title": "The Dance", "text": ""}
{"id": "1328447", "revid": "344646", "url": "https://it.wikipedia.org/wiki?curid=1328447", "title": "Chiesa ortodossa georgiana", "text": "La Chiesa apostolica autocefala ortodossa georgiana ( \"Sakartvelos Samocikulo Martlmadidebeli Avtokepaluri Ek'lesia\"), comunemente nota come Chiesa ortodossa georgiana, \u00e8 una delle pi\u00f9 antiche Chiese cristiane e riconduce le sue origini all'apostolo Andrea nel I secolo. Fu la Chiesa ufficiale della Georgia a partire dal IV secolo ed attualmente \u00e8 la religione maggioritaria nel paese caucasico.\nIl Capo della Chiesa georgiana dal 1917 porta il titolo di Catholicos Patriarca di tutta la Georgia, riconosciuto da Costantinopoli dal 1989.\nStoria.\nSecondo la tradizione fu Andrea apostolo a portare il Vangelo nei distretti del Caucaso corrispondenti all'attuale Georgia (Colchide e Iberia), portando l'Icona Increata della Santa Madre (un'icona della Vergine Maria che secondo la tradizione non era stata fatta da mani umane). Un'altra tradizione racconta che anche l'apostolo Simone il Cananeo viaggi\u00f2 in Georgia e che predic\u00f2 nella Georgia occidentale e fu sepolto in un villaggio vicino Sokhumi. Anche Mattia apostolo, sempre secondo la tradizione, predic\u00f2 nel paese, nella zona sud-occidentale e fu sepolto a Gonio, un villaggio non lontano da Batumi. Infine alcune fonti cristiani ricordano la presenza degli apostoli Giuda Taddeo e Bartolomeo, che avevano predicato nella vicina Armenia.\nLa prima eparchia georgiana fu fondata a Askuri (sud ovest della Georgia), tradizionalmente dall'apostolo Andrea.\nLa pi\u00f9 antica chiesa georgiana fu costruita all'inizio del III secolo, nel villaggio di Nastakisi.\nNel 303 inizi\u00f2 la predicazione in Georgia di santa Nino, dichiarata successivamente Eguale agli Apostoli e grazie alla sua opera nel 327 il Cristianesimo fu dichiarato religione ufficiale del Regno d'Iberia dal re Mirian III e dalla regina Nana (entrambi successivamente santificati).\nLa Georgia occidentale, parte dell'Impero romano, fu cristianizzata in un processo graduale che si complet\u00f2 solo nel VI secolo. Il Regno di Egrisi, ad ovest, dichiar\u00f2 il Cristianesimo religione di Stato nel 523.\nIl paese adott\u00f2 San Giorgio come santo patrono. La tradizione ortodossa georgiana vede il paese anche sotto la speciale processione e intercessione di Maria, madre di Ges\u00f9.\nLa cristianit\u00e0 georgiana fu storicamente influenzata dalla Chiesa dell'Impero bizantino. Dagli anni '20 del IV secolo la Chiesa ortodossa georgiana fu sottoposta alla giurisdizione della Sede apostolica di Antiochia e divenne autocefala (indipendente) nel 466, quando il Patriarcato di Antiochia elev\u00f2 il vescovo di Mtskheta al rango di Catholicos di Kartli. Nel 1010 il Catholicos Melchisedec I fu elevato a Patriarca, assumendo cos\u00ec il titolo di Catholicos Patriarca di tutta la Georgia.\nTra il VI ed il IX secolo la Georgia sub\u00ec profonde evoluzioni culturali grazie al fiorire del monachesimo. Importanti monasteri furono fondati. Da ricordare ovviamente il famoso monastero di Iviron sul Monte Athos e dove furono tradotte molte opere dal greco al georgiano.\nLe invasioni di Gengis Khan nel XIII secolo e di Tamerlano tra il XIV ed il XV secolo furono duri colpi per la Cristianit\u00e0 georgiana. A partire dal XV secolo, fino al XVIII secolo la Chiesa, come anche il Paese, furono divisi in due, occidentale ed orientale e quindi la guida fu esercitata separatamente da due catholicoi-patriarchi. Nel 1801 il Regno di Cartalia-Cachezia (Georgia orientale) fu occupato ed annesso all'Impero Russo. Dieci anni pi\u00f9 tardi, nel 1811, lo status di autocefalia fu abolito dalle autorit\u00e0 russe, sottoponendo nonostante la forte opposizione georgiana, la Chiesa alla Chiesa ortodossa russa, come esarcato. La liturgia georgiana fu soppressa e sostituita con quella russa.\nNel marzo del 1917, dopo la Rivoluzione di febbraio, i vescovi georgiani restaurarono unilateralmente l'autocefalia della Chiesa ortodossa georgiana. Questi cambiamenti non furono accettati dalla Chiesa russa, che riconobbe l'indipendenza solamente nel 1943.\nDurante il periodo staliniano centinaia di monaci furono uccisi e moltissimi luoghi di culto furono chiusi.\nNel 1989 il Patriarcato di Costantinopoli riconobbe e approv\u00f2 l'autocefalia della Chiesa Ortodossa Georgiana (esercitata o reclamata fin dal V secolo) cos\u00ec come l'onore patriarcale al Catholicos.\nL'indipendenza della Repubblica di Georgia nel 1991 ridiede nuova vitalit\u00e0 alla Chiesa.\nNel 2002 circa l'82% della popolazione georgiana si riconosceva ortodosso georgiano, mentre le principali minoranze erano rappresentate da musulmani, ortodossi russi, armeni apostolici e cattolici. Sempre nel 2002 si contavano 35 eparchie, circa 600 chiese e 730 preti.\nAttualmente nel mondo si contano circa 5 milioni di ortodossi georgiani (3\u00a0670\u00a0000 dei quali nella repubblica caucasica).\nL'attuale patriarca, in carica dal 1977, \u00e8 Elia II."}
{"id": "1328452", "revid": "110157", "url": "https://it.wikipedia.org/wiki?curid=1328452", "title": "Circondario della M\u00fcritz", "text": "Il circondario della M\u00fcritz (in tedesco: Landkreis Mecklenburg-Strelitz) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con la citt\u00e0 extracircondariale di Neubrandenburg, il circondario rurale del Meclemburgo-Strelitz, pi\u00f9 parte del circondario di Demmin, formando il nuovo circondario della Mecklenburgische Seenplatte.\nSuddivisione amministrativa.\nAl momento dello scioglimento, il circondario si componeva di un comune extracomunitario (\"Amtsfreie Gemeinde\") e quattro comunit\u00e0 (\"\u00c4mter\"), che raggruppavano complessivamente 4 citt\u00e0 e 63 comuni.\nComunit\u00e0 (\"\u00c4mter\").\nsede del capoluogo *"}
{"id": "1328453", "revid": "287204", "url": "https://it.wikipedia.org/wiki?curid=1328453", "title": "Wolfgang Gullich", "text": ""}
{"id": "1328455", "revid": "36426", "url": "https://it.wikipedia.org/wiki?curid=1328455", "title": "Palazzo Civico (Cagliari)", "text": "Il Palazzo Civico di Cagliari, noto anche come Palazzo Bacaredda, \u00e8 la sede comunale del capoluogo sardo. L'edificio monumentale sorge nella parte bassa del quartiere Stampace, in via Roma.\nStoria.\nSino alla fine del XIX secolo la sede comunale di Cagliari si trovava in Castello, nell'edificio oggi chiamato ex Palazzo di Citt\u00e0, in piazza Palazzo.\nUna riunione del consiglio comunale presieduto dal sindaco Ottone Bacaredda, in data 14 dicembre 1896, decret\u00f2 il trasferimento del comune dall'antica alla nuova sede, ancora da costruirsi sulla via Roma, nell'area antistante il porto. Una volta scelto il progetto dopo un concorso nazionale, si procedette alla posa della prima pietra, il 14 aprile 1899 alla presenza del re Umberto I e della regina Margherita di Savoia. Il palazzo venne inaugurato nel 1907.\nL'edificio non venne risparmiato dai bombardamenti del 1943, in seguito ai quali riport\u00f2 gravi danni. Le opere di ricostruzione durarono dal 1946 al 1953.\nDescrizione.\nIl progetto del palazzo civico fu elaborato nello studio dell'architetto Crescentino Caselli dall'ingegnere torinese Annibale Rigotti. Il palazzo occupa un'area delimitata dalla via Roma, in cui si apre l'ingresso principale, il largo Carlo Felice, la via Crispi e la via Angioi. Lo stile artistico - architettonico dell'edificio, realizzato in Pietra Forte, una pietra calcarea chiara, \u00e8 dato dalla rielaborazione di modelli appartenenti al gotico-catalano, con l'aggiunta di decori in stile Liberty.\nEsterno.\nLa facciata principale si caratterizza per la presenza del porticato, allineato agli altri portici della via Roma, dotato di sette arcate, pi\u00f9 quella centrale, alta nove metri, tramite la quale si accede al cortile interno del palazzo. Sulla sommit\u00e0 della facciata dominano due torrette ottagonali, alte trentotto metri, mentre agli angoli dell'edificio svettano quattro piccoli obelischi, decorati alla base con le teste scolpite dei Quattro mori bendati. Numerose decorazioni bronzee ornano i prospetti, tra le quali un'aquila, che regge lo stemma della citt\u00e0, e due leoni sulla facciata principale e le rappresentazioni allegoriche de \"L'Agricoltura\", \"Il Commercio\" e \"L'industria\", le ultime due realizzate ad altorilievo su mosaico d'oro, mentre \"L'Agricoltura\", collocata nell'angolo che si affaccia tra il largo Carlo Felice e la via Crispi, \u00e8 realizzata a tutto tondo e rappresentata come una Nike alata. Le opere bronzee sono di Andrea Valli.\nInterno.\nDal cortile interno, tramite una scalinata, che si biforca in due rampe dal primo pianerottolo, si sale ai piani superiori. Il cortile, secondo l'originale progetto era coperto da una volta in ferro e vetri, distrutta durante i bombardamenti.\nNella Sala del Consiglio, che in seguito ai bombardamenti perse le decorazioni in stucco e gli arredi lignei (tra cui il Gabinetto dell'assessore di servizio del pittore Antonio Ghisu), si trovano tre imponenti tele di Filippo Figari, realizzate tra il 1916 e il 1924, che rappresentano rispettivamente \"Il vicario di Pisa con l'arcivescovo di Cagliari\", \"Vittorio Amedeo II di Savoia\" e un \"Gruppo di mori inginocchiati\".\nLa vicina Sala della Giunta ospita il Gonfalone, con appuntate la medaglia al valor militare e una medaglia apposta da Paolo VI nel 1970 in occasione della sua visita alla citt\u00e0, oltre a diverse opere d'arte, come alcune tele del Marghinotti e soprattutto il retablo detto \"dei Consiglieri\" (XVI secolo), opera di Pietro Cavaro. La Sala dei Matrimoni ospita la tela del Figari, che corre lungo la parte superiore delle pareti, con raffigurazioni sul tema del matrimonio in Sardegna, e interessanti arredi lignei, esempi di artigianato sardo. Nella sala, all'interno di teche, sono custoditi gioielli, reperti archeologici e il simulacro seicentesco in creta rappresentante sant'Agostino giacente; tale statua il 28 agosto, giorno della festa del santo, viene portata processionalmente alla vicina chiesa della Marina a lui dedicata.\nNella Sala del Sindaco si trova un grande arazzo fiammingo, opera realizzata nel 1620 da Franciscus Spierink. Infine, nella Sala Sabauda, si conservano tre tele del Marghinotti; due sono i ritratti ufficiali di Carlo Alberto e di Vittorio Emanuele II, la terza, pi\u00f9 grande, raffigura l'arrivo di Carlo Alberto a Cagliari nel 1840."}
{"id": "1328458", "revid": "131358", "url": "https://it.wikipedia.org/wiki?curid=1328458", "title": "Budapesti V\u00f6r\u00f6s Lobog\u00f3", "text": ""}
{"id": "1328460", "revid": "131358", "url": "https://it.wikipedia.org/wiki?curid=1328460", "title": "V\u00f6r\u00f6s Lobog\u00f3", "text": ""}
{"id": "1328461", "revid": "78273", "url": "https://it.wikipedia.org/wiki?curid=1328461", "title": "Yamanote-sen", "text": ""}
{"id": "1328464", "revid": "775372", "url": "https://it.wikipedia.org/wiki?curid=1328464", "title": "Governo Drnov\u0161ek IV", "text": "Janez Drnov\u0161ek \u00e8 stato per la quarta volta Primo Ministro della Slovenia dal 30 novembre 2000 al 19 dicembre 2002. Il 2 dicembre 2002 ha presentato le dimissioni per essere eletto Presidente della Repubblica. Il Governo Drnov\u0161ek IV comprende il Primo Ministro, 14 ministri e 1 ministro senza portafoglio."}
{"id": "1328466", "revid": "101411", "url": "https://it.wikipedia.org/wiki?curid=1328466", "title": "Esperia Viareggio", "text": ""}
{"id": "1328468", "revid": "289247", "url": "https://it.wikipedia.org/wiki?curid=1328468", "title": "San Juan Diego Cuauhtlatoatzin", "text": ""}
{"id": "1328476", "revid": "131358", "url": "https://it.wikipedia.org/wiki?curid=1328476", "title": "TJ Slovan Bratislava", "text": ""}
{"id": "1328482", "revid": "131358", "url": "https://it.wikipedia.org/wiki?curid=1328482", "title": "\u0160.K. Slovan Bratislava", "text": ""}
{"id": "1328483", "revid": "125957154", "url": "https://it.wikipedia.org/wiki?curid=1328483", "title": "Marco Baroni (allenatore)", "text": "Carriera.\nGiocatore.\nClub.\nDopo l'esordio in Serie A con la Fiorentina nel 1981-1982, passa la stagione successiva in Serie B al , trasferendosi poi per due stagioni al Padova, nei cadetti. Torna nella massima serie con la casacca bianconera dell'Udinese nel 1985-1986, migrando la stagione successiva alla Roma. Nel 1987-1988 torna in Serie B, al Lecce allenato da Carlo Mazzone, dove da titolare ottiene la promozione; l'anno dopo segna all'esordio contro il Napoli.\nA fine torneo va ai partenopei, che lo acquistano per 2 miliardi di lire (pi\u00f9 il cartellino di Antonio Carannante). Con gli azzurri vince campionato e Supercoppa italiana, nel 1990. Nella prima stagione Baroni inoltre segna 2 gol, entrambi rimasti negli annali del Napoli: il primo (al Bologna) \u00e8 il n. 3.000 nella storia del club, mentre il secondo (alla Lazio), all'ultima giornata, sancisce la vittoria del secondo scudetto partenopeo. Nell'annata seguente un suo errore ai tiri di rigore contro i russi dello Spartak Mosca costa ai campani l'eliminazione dalla Coppa dei Campioni 1990-1991.\nNel 1991 va al Bologna dove gioca due stagioni e, in seguito al fallimento della squadra felsinea, va al , in Serie C2, per le ultime partite di campionato, terminato con la salvezza. Torna in Serie B nel campionato 1994-1995 nell', con Attilio Perotti allenatore, dove diventa capitano.\nL'anno successivo Perotti viene chiamato al Verona e porta con s\u00e9 Baroni che, con 7 gol in 34 partite di campionato, diventa uno dei protagonisti della promozione degli scaligeri in Serie A. Anche nei due campionati successivi milita a Verona, sempre da protagonista, con un totale di 93 partite e 9 gol con la maglia giallobl\u00f9.\nOrmai quasi trentacinquenne, nel campionato 1998-1999 passa alla Rondinella in Serie C2. Dopo 27 presenze nella squadra toscana, ne diviene allenatore. Da calciatore ha totalizzato 153 presenze e 8 reti in Serie A, e 256 presenze e 15 reti in Serie B.\nNazionale.\nNella seconda met\u00e0 degli anni 1980, Baroni ha vestito la maglia azzurra della nazionale italiana Under-21 in 16 occasioni, partecipando nel 1986 al campionato europeo di categoria chiuso dall'Italia al secondo posto (perso ai rigori con un suo errore dal dischetto, gli altri rigori falliti erano di Giannini e Desideri).\nAllenatore.\nIl 22 giugno 2000 diventa allenatore della squadra con cui ha chiuso la carriera agonistica, la Rondinella. Nel 2001 allena il . Il 7 agosto 2003 approda alla Carrarese. Viene esonerato il 26 aprile 2004 dopo la sconfitta interna, lasciando il club all'ultimo posto. Dal 31 maggio 2005 allena il S\u00fcdtirol; il 21 dicembre 2006 viene ingaggiato dall', da cui viene esonerato il 19 marzo 2007. Il 22 giugno assume il ruolo di allenatore della Primavera del , che alla sua seconda stagione conduce, per la prima volta nella storia del club, alla finale per il titolo nazionale di categoria.\nIl 29 ottobre 2009 viene scelto per sostituire l'esonerato Marco Giampaolo sulla panchina della prima squadra senese, ma dopo tre partite, in cui raccoglie solo un punto (a parte la vittoria sul Grosseto per 2-0 in Coppa Italia), il 23 novembre viene esonerato e sostituito da Alberto Malesani; torna quindi ad allenare la formazione Primavera del club.\nIl 22 giugno 2010 \u00e8 nominato dal presidente della Cremonese, Giovanni Arvedi, allenatore della prima squadra per il campionato di Lega Pro Prima Divisione 2010-2011. A seguito degli insoddisfacenti risultati ottenuti (ritardo di 6 punti dalla prima in classifica) e della sconfitta per 3-0 sul campo della , il 25 ottobre 2010 viene esonerato assieme al suo staff e viene sostituito da Leonardo Acori.\nIl 12 luglio 2011 diventa allenatore della formazione Primavera della ; il 20 febbraio 2012 trionfa alla guida dei giovani bianconeri nel Torneo di Viareggio, superando in finale per 2-1 la Roma, cui segue il 16 aprile 2013 la vittoria in Coppa Italia Primavera, grazie al successo contro il Napoli nella doppia finale.\nIl 1\u00ba luglio dello stesso anno diventa allenatore della Virtus Lanciano, in Serie B. Al termine della stagione, in cui si \u00e8 posizionato al decimo posto, il 13 giugno 2014 risolve consensualmente il contratto con la societ\u00e0 frentana.\nIl 28 giugno diventa il nuovo tecnico del Pescara; il 16 maggio 2015, a una sola giornata dal termine del campionato, viene sollevato dalla guida tecnica dei biancazzurri, dopo la sconfitta esterna per 2-1 contro il ultimo in classifica, lasciando la squadra nona in classifica e fuori dalla zona play-off, viene sostituito dal tecnico della Primavera del club Massimo Oddo. Il 23 giugno seguente viene scelto come nuovo allenatore del Novara, neopromosso in serie cadetta. A fine stagione, nonostante abbia raggiunto i play-off (dove \u00e8 stato eliminato dal Pescara, poi promosso in Serie A), non viene confermato sulla panchina del club piemontese.\nIl 29 giugno 2016 viene nominato nuovo tecnico del Benevento, promosso per la prima volta in Serie B. Dopo il quinto posto nella stagione regolare della Serie B 2016-2017, l'8 giugno 2017 vince i play-off e si aggiudica con il Benevento la promozione in Serie A, la prima in assoluto per la squadra sannita.\nIl 23 ottobre 2017 viene esonerato dalla guida tecnica del Benevento dopo nove sconfitte consecutive in Serie A (dieci sconfitte in totale se si considera anche lo 0-4 con il Perugia in Coppa Italia), venendo sostituito da Roberto De Zerbi.\nIl 19 dicembre 2018 viene nominato nuovo tecnico del Frosinone. Tre giorni dopo, al debutto, pareggia in trasferta con l\u2019 per 1-1. Non riesce a salvare la squadra dalla retrocessione in Serie B e il 2 giugno 2019 risolve il proprio contratto con la squadra frusinate.\nL'8 ottobre 2019 torna alla dopo nove anni. Viene esonerato l'8 gennaio successivo, con la squadra al\ndiciassettesimo posto, per richiamare Massimo Rastelli.\nIl 15 dicembre 2020 viene nominato nuovo tecnico della , in quel momento sedicesima in Serie B con 10 punti, sostituendo l'esonerato Domenico Toscano. Quattro giorni dopo, al debutto, perde contro il , ma i risultati seguenti saranno soddisfacenti: con 10 vittorie, 10 pareggi e 6 sconfitte termina il campionato all\u2019undicesimo posto, con 50 punti. \nIl 31 maggio 2021 lascia la squadra calabrese e nello stesso giorno viene nominato nuovo tecnico del , in Serie B.\nStatistiche.\nStatistiche da allenatore.\n\"Statistiche aggiornate al 25 febbraio 2022\"."}
{"id": "1328486", "revid": "154893", "url": "https://it.wikipedia.org/wiki?curid=1328486", "title": "Istosuolo", "text": ""}
{"id": "1328487", "revid": "4711", "url": "https://it.wikipedia.org/wiki?curid=1328487", "title": "TPS Turku", "text": ""}
{"id": "1328490", "revid": "339392", "url": "https://it.wikipedia.org/wiki?curid=1328490", "title": "Anorthosis Famagusta FC", "text": ""}
{"id": "1328491", "revid": "1543377", "url": "https://it.wikipedia.org/wiki?curid=1328491", "title": "Morane-Saulnier MS.760 Paris", "text": "Il Morane-Saulnier MS.760 Paris \u00e8 un aereo da addestramento bimotore a getto ad ala bassa sviluppato dall'azienda francese Morane-Saulnier nei tardi anni cinquanta e prodotto, oltre che dalla stessa, anche su licenza dall'argentino Instituto Aerot\u00e9cnico (FMA).\nQuesto piccolo bireattore subsonico, realizzato in due versioni (760 Paris I e 760B Paris II) a partire dal 1959, venne utilizzato sia nell'aeronautica militare che - in misura minore - civile. Fu impiegato per la prima volta dall'Arm\u00e9e de l'air francese che ne aveva ordinato 50 esemplari nel 1956.\nProdotto in 165 esemplari, l'MS.760 \u00e8 stato impiegato estensivamente, oltre che dall'aeronautica militare francese, anche da quella olandese, paraguayana, brasiliana e argentina (che l'ha utilizzato fino al 2007).\nFu un esemplare di questo aereo a esplodere in volo nell'incidente in cui perse la vita Enrico Mattei."}
{"id": "1328493", "revid": "339392", "url": "https://it.wikipedia.org/wiki?curid=1328493", "title": "Anorthosis Famagosta FC", "text": ""}
{"id": "1328494", "revid": "729019", "url": "https://it.wikipedia.org/wiki?curid=1328494", "title": "Isola Inaccessibile", "text": "L'isola Inaccessibile (in inglese \"Inaccessible Island\") \u00e8 un'isola disabitata dell'oceano Atlantico formata da un vulcano estinto. \u00c8 parte dell'arcipelago di Tristan da Cunha e dista dall'isola principale circa . Con le altre isole dell'arcipelago fa parte del Territori d'oltremare britannici di Sant'Elena, Ascensione e Tristan da Cunha.\nInsieme all'isola Gough dal 2004 \u00e8 Patrimonio dell'umanit\u00e0 dell'UNESCO.\nGeografia.\nL'isola \u00e8 situata circa 40 km a sud-ovest della costa di Tristan da Cunha e si estende per circa 5,7 km da est a ovest e per 4,6 km da nord a sud, per una superficie complessiva di circa 14 km\u00b2. Le coste sono scoscese e con pochi e brevi tratti di spiaggia. L'isola \u00e8 un altopiano che raggiunge la massima altitudine con i 449 m s.l.m. del Cairn Peak; \u00e8 caratterizzato da acquitrini e torbiere, con brevi corsi d'acqua che danno luogo, sulla costa orientale, a cascate dirette nell'oceano.\nL'isola Nightingale, che fa anch'essa parte dell'arcipelago, si trova 20 km a sud-est; l'isola Gough si trova invece 400 km a sud-sud-est.\nL'isola \u00e8 classificata come Important Bird Area (IBA), segnalata da BirdLife International come luogo di riproduzione per gli uccelli marini e come zona umida tutelata dalla Convenzione di Ramsar. Dal 27 febbraio 1997 l'isola e le acque circostanti fino a 12 miglia nautiche sono riserva naturale (\"Inaccessible Island Nature Reserve\").\nStoria.\nIl primo avvistamento dell'isola risale presumibilmente al gennaio del 1656 da parte della galeota olandese \"t Nagtglas\" (talvolta trascritta da fonti anglofone come \"t Nachtglas\"), comandata da Jan Jacobszoon, in esplorazione nell'arcipelago.\nFu probabilmente chiamata col nome attuale dal capitano francese d'Etchevery della nave \"\u00c9toile du Matin\", che nel 1778 transit\u00f2 nei pressi delle coste; secondo altre fonti il nome deriva dagli appunti presi da alcuni marinai che, sbarcati sull'unica spiaggia dell'isola, la definirono inaccessibile perch\u00e9 impossibilitati ad inoltrarsi nell'interno, data l'imperviet\u00e0 dei rilievi.\nIl 23 luglio del 1821 vi naufrag\u00f2 la nave britannica \"Blenden Hall\" della Compagnia britannica delle Indie orientali con a bordo 22 passeggeri e 28 membri dell'equipaggio; i superstiti trascorsero 16 settimane sull'isola fino a quando la nave \"Nerinae\" non li soccorse l'11 gennaio del 1822. Altri naufragi coinvolsero la nave britannica \"Shakespeare\" nel 1883 e la \"Helen S. Lea\" nel 1897.\nIntorno alle met\u00e0 del XIX secolo l'isola veniva regolarmente visitata dagli abitanti di Tristan da Cunha a caccia di maiali e capre che vi erano stati introdotti all'inizio del secolo.\nI fratelli Stoltenhoff, due tedeschi reduci della guerra franco-prussiana, si recarono sull'isola nel 1871 con l'intento di impiantarvi un commercio di pelli di foca; rimasero sull'isola per due anni ma, a causa del clima ostile e della penuria di cibo, abbandonarono la loro iniziativa e furono soccorsi nel 1873 dalla \"HMS Challenger\" che vi conduceva un'esplorazione scientifica.\nAgli inizi del XX secolo vennero reintrodotte delle pecore e per un breve periodo si pens\u00f2 di sfruttare l'isola per il guano; intorno agli anni '20 l'isola era regolarmente visitata per raccogliervi legname, pecore e il bestiame. Nel 1936 vi fu un tentativo di insediamento: 14 persone costruirono un riparo e un magazzino e si dedicarono alla coltivazione delle patate, ma i raccolti furono deludenti e l'iniziativa venne abbandonata dopo due anni. Nei primi anni '50 tutto il bestiame che si trovava sull'isola venne portato via.\nL'unica attivit\u00e0 economica che coinvolge le acque circostanti all'isola \u00e8 la pesca dello \"Jasus tristani\", un crostaceo della famiglia dei \"Palinuridae\".\nFauna.\nSull'isola nidificano 24 specie di uccelli ed \u00e8 luogo di riproduzione dell'otaria orsina subantartica (\"Arctocephalus tropicalis\"). I terreni privi di alberi e le coste rocciose sono area di nidificazione di alcune coppie di albatro di Tristan (\"Diomedea dabbenena\") specie in pericolo critico, dell'endemico petrello dagli occhiali (\"Procellaria conspicillata\"), dell'eudipte di Moseley (\"Eudyptes moseleyi\") e dell'albatro fuligginoso (\"Phoebetria fusca\"), tutte specie classificate come \"in pericolo\" dall'IUCN, che trovano sull'isola un habitat privo di mammiferi predatori, al contrario dell'isola di Ghough dove la popolazione alloctona di topo domestico rappresenta una minaccia per i nidi.\nQuattro sono le specie terrestri residenti, tra cui spicca il rallo dell'Isola Inaccessibile (\"Atlantisia rogersi\"), il pi\u00f9 piccolo uccello incapace di volare del mondo; le altre sono il tordo delle Tristan (\"Nesocichla eremita gordoni\"), due specie della famiglia \"Thraupidae\", la colombina dell'Isola Inaccessibile (\"Nesospiza acunhae\") e il \"Nesospiza wilkinsi dunnei\".\nAltri endemismi presenti sono l'albatro beccogiallo, il prione beccolargo, il petrello piumoso, il petrello dagli occhiali, la berta dell'Atlantico, la berta minore fosca, l'uccello delle tempeste facciabianca, l'uccello delle tempeste ventrebianco e la sterna antartica."}
{"id": "1328501", "revid": "10887075", "url": "https://it.wikipedia.org/wiki?curid=1328501", "title": "Fiat V.I.", "text": ""}
{"id": "1328502", "revid": "729019", "url": "https://it.wikipedia.org/wiki?curid=1328502", "title": "Gravesham", "text": "Gravesham /\u02c8\u0261re\u026av\u0283\u0259m/ \u00e8 un \"borough\" del Kent in Inghilterra con sede a Gravesend.\nIl distretto fu creato con il Local Government Act del 1972, il 1\u00ba aprile 1974 dalla fusione dei Municipal Borough di Gravesend e Northfleet, del distretto urbano di Northfleet e parte del distretto rurale di Strood.\nWard e parrocchie.\nCi sono 18 \"Ward\" nel \"borough\", da quelle delle citt\u00e0 di Gravesend (Central, Pelham, Riverside, Singlewell, Whitehill, Woodlands) e Northfleet (2 \"Ward\", North e South), a quelle dei territori rurali (Coldharbour, Istead Rise, Painters Ash, Riverview, Westcourt). I villaggi esterni fanno parte delle seguenti \"Ward\":\nNel borough esistono poi le seguenti parrocchie, che escludono l'area del capoluogo:"}
{"id": "1328503", "revid": "767487", "url": "https://it.wikipedia.org/wiki?curid=1328503", "title": "Asociaci\u00f3n de Gu\u00edas Scouts de Venezuela", "text": "L'Asociaci\u00f3n de Gu\u00edas Scouts de Venezuela (AGSV, in italiano Associazione di Guide Scout del Venezuela) \u00e8 l'organizzazione nazionale del Guidismo in Venezuela. Questa conta 996 membri (nel 2003). Fondata mel 1958 l'associazione diventa membro effettivo del World Association of Girl Guides and Girl Scouts (WAGGGS) nel 1966.\nL'emblema dell'associazione incorpora elementi della Bandiera venezuelana\nProgramma.\nL'associazione \u00e8 divisa in quattro branche in rapporto all'et\u00e0:\nPromessa.\n\"Yo prometo, por mi honor, hacer cuanto de mi dependa para:\"\n\"Cumplir con mi deber hacia Dios y mi patria\"\n\"Ser \u00fatil al pr\u00f3jimo en todo momento\"\n\"Y obedecer la Ley Gu\u00eda.\""}
{"id": "1328505", "revid": "643662", "url": "https://it.wikipedia.org/wiki?curid=1328505", "title": "APOEL Nicosia FC", "text": ""}
{"id": "1328506", "revid": "123297509", "url": "https://it.wikipedia.org/wiki?curid=1328506", "title": "Motore brushless", "text": "Il motore brushless (\"senza spazzole\") \u00e8 un motore elettrico a corrente continua (BLDCM, Brushless Direct Current Motor) avente il rotore a magneti permanenti. A differenza di un motore a spazzole non ha quindi bisogno di contatti elettrici striscianti (spazzole) sull'albero del rotore per funzionare. \nLa commutazione della corrente circolante negli avvolgimenti dello statore, e quindi la variazione dell'orientamento del campo magnetico da essi generato, avviene elettronicamente. Ci\u00f2 comporta una minore resistenza meccanica, elimina la possibilit\u00e0 che si formino scintille al crescere della velocit\u00e0 di rotazione, e riduce notevolmente la necessit\u00e0 di manutenzione periodica.\nUn motore molto simile \u00e8 il motore passo-passo, che si differenzia dal motore brushless per il fatto che gli avvolgimenti dello statore non sono alimentati tutti contemporaneamente, ma in modo ciclico cosicch\u00e9 i campi magnetici da essi generati determinino una rotazione del rotore ottenendo un preciso posizionamento dello stesso.&lt;br&gt;\nUn altro motore simile, per costruzione ma non per funzionamento \u00e8 il motore sincrono, che appunto \u00e8 alimentato da corrente alternata e deve essere trascinato alla velocit\u00e0 di sincrono o accelerato tramite inverter.\nDescrizione.\nIn un motore a spazzole, il contatto meccanico delle spazzole con il collettore rotante sull'asse del rotore chiude il circuito elettrico tra l'alimentazione e gli avvolgimenti sul rotore invertendo periodicamente il verso di circolazione della corrente nelle spire degli avvolgimenti rotorici, realizzando cos\u00ec l'inversione delle forze elettrodinamiche che agiscono sulle spire stesse.\nIn un motore brushless il rotore \u00e8 privo di avvolgimento ed \u00e8 invece dotato di magneti permanenti, mentre il campo magnetico generato dagli avvolgimenti sullo statore \u00e8 variabile. Poich\u00e9 il motore funziona in corrente continua, per realizzare la rotazione del campo magnetico generato nello statore, un circuito elettronico, composto da un banco di transistor di potenza comandati da un microcontrollore che controlla la commutazione della corrente, comanda l'inversione di corrente e quindi la rotazione del campo magnetico. Dato che il controllore deve conoscere la posizione del rotore rispetto allo statore per poter determinare l'orientamento da dare al campo magnetico, esso viene solitamente collegato a un sensore a effetto Hall, come il Pick-up o a un pi\u00f9 preciso resolver ad albero cavo.\nIl rendimento di queste macchine \u00e8 mediamente maggiore rispetto ai motori a corrente continua asincroni e il rendimento pu\u00f2 arrivare a 0,98.\nApplicazioni.\nEsistono applicazioni navali di tali motori con tecnologie a superconduzione che hanno potenze dell'ordine di MW. Ultimamente sono molto utilizzati in campo industriale e impiegati nelle macchine automatiche che necessitano di movimenti precisi e veloci con ingombri decisamente contenuti e grande versatilit\u00e0, offerta anche da apparecchiature di controllo programmabili molto sofisticate che danno un completo controllo e diagnostica del motore.\nQuesta tipologia di motore viene utilizzata nella Formula E.\nRecentemente, grazie alla spinta commerciale legata alla richiesta di prodotti ad elevata efficienza energetica nel settore civile, sono stati introdotti sul mercato del condizionamento e della refrigerazione, dove possono ottenere elevati benefici in termini di consumi a favore dei grandi utilizzatori (ad esempio: la grande distribuzione organizzata che li pu\u00f2 installare sui ventilatori che operano sugli scambiatori dei banchi frigo; gli uffici di ampie dimensioni, che li possono montare nei fan coil utilizzati nei sistemi di condizionamento distribuito).\nCon la diminuzione dei costi dei sistemi di controllo elettronici, prodotta da economie di scala, \u00e8 divenuta di rilievo la maggiore convenienza e conseguente estensione di utilizzo dei motori brushless anche per l'azionamento di bicicli, motocicli, e autoveicoli a trazione elettrica.\nVantaggi.\nIl primo notevole vantaggio riguarda la vita attesa del motore, dato che le spazzole sono il \"punto debole\" di un motore elettrico. L'assenza di spazzole elimina anche la principale fonte di rumore elettromagnetico presente nei motori elettrici in corrente continua.\nL'ingombro \u00e8 limitato rispetto alla potenza e soprattutto rispetto alla coppia che questi motori riescono ad erogare. In termini di efficienza, i motori brushless lavorano sempre in condizioni di rendimento ottimali. Non dovendo generare il campo magnetico rotorico hanno efficienze maggiori. L'assenza di scintille \u00e8 fondamentale quando il motore opera in ambienti saturi di composti organici volatili come i carburanti.\nIn questo tipo di motori i magneti permanenti sono posizionati sul rotore e sono realizzati con speciali materiali che permettono di avere un'inerzia rotorica molto bassa, cosa che permette di avere un controllo estremamente preciso sia in velocit\u00e0 sia in accelerazione.\nSvantaggi.\nIl principale svantaggio di questo tipo di motori sta nel maggiore costo. A differenza dei motori a spazzole, infatti, il controllo viene effettuato elettronicamente da un controller, un dispositivo elettronico fornito dal costruttore del motore o da terze parti, quindi al costo del motore va aggiunto il costo del sistema di controllo. Per i motori a spazzole il \"controllo\" \u00e8 realizzato da un potenziometro o un reostato (sistemi poco efficienti, ma estremamente economici) per la regolazione della velocit\u00e0. La resistenza variabile, potenziometro o un reostato che sia, consente di variare l'intensit\u00e0 di corrente assorbita dai motori. Questo sistema di controllo pu\u00f2 anche essere utilizzato per pi\u00f9 motori analoghi in parallelo, mentre ogni motore brushless deve essere controllato da un suo dispositivo \"controller\"."}
{"id": "1328512", "revid": "339392", "url": "https://it.wikipedia.org/wiki?curid=1328512", "title": "St Patrick's Athletic F.C.", "text": ""}
{"id": "1328513", "revid": "114344656", "url": "https://it.wikipedia.org/wiki?curid=1328513", "title": "Tonbridge and Malling", "text": "Tonbridge and Malling \u00e8 un borough del Kent, Inghilterra, Regno Unito, con sede a West Malling.\nIl distretto fu creato con il Local Government Act 1972, il 1\u00ba aprile, 1974 dalla fusione del Distretto urbano di Tonbridge e del Distretto rurale di Malling, con parte del Distretto rurale di Tonbridge.\nOrganizzazione.\nIl Tonbridge &amp; Malling District Council ha base a Tonbridge e Kings Hill. Per ragioni politiche il distretto \u00e8 diviso in 26 ward, tra cui sette che compongono la citt\u00e0 di Tonbridge (Cage Green, Castle, Higham, Judd, Medway, Trench e Vauxhall) e quelle esterne che raggruppano villaggi, anche con consigli di parrocchia:"}
{"id": "1328514", "revid": "339392", "url": "https://it.wikipedia.org/wiki?curid=1328514", "title": "St Patricks Athletic", "text": ""}
{"id": "1328516", "revid": "339392", "url": "https://it.wikipedia.org/wiki?curid=1328516", "title": "St Patrick's Athletic FC", "text": ""}
{"id": "1328519", "revid": "131358", "url": "https://it.wikipedia.org/wiki?curid=1328519", "title": "Sligo Rovers F.C.", "text": ""}
{"id": "1328520", "revid": "131358", "url": "https://it.wikipedia.org/wiki?curid=1328520", "title": "Shelbourne FC", "text": ""}
{"id": "1328525", "revid": "791427", "url": "https://it.wikipedia.org/wiki?curid=1328525", "title": "Diego De Castro", "text": "Biografia.\nNato da un'antica famiglia piranese, figlio di Domenico, insegnante scolastico, e di Anna Gabrielli, Diego De Castro frequent\u00f2 le scuole elementari a Pirano e poi a Salvore, le secondarie a Trieste, dove ottenne il diploma nel 1925. Poi si iscrisse all'universit\u00e0 a Roma dove si laure\u00f2 con lode nel 1929, divenendo subito dopo l'assistente dello statistico Rodolfo Benini. Insegn\u00f2 in varie universit\u00e0 italiane tra cui Messina e Napoli. Nel 1938 fu fra i fondatori dell'Istituto di Statistica all'Universit\u00e0 di Torino, dove ha insegnato per 32 anni.\nNel 1946 il governo italiano gli affid\u00f2 degli incarichi legati alla preparazione del Trattato di pace di Parigi, e nel frattempo si rec\u00f2 sia nel Regno Unito sia negli Stati Uniti, dove divent\u00f2 Fellow della \"Royal Statistical Society\" di Londra. Dal luglio 1952 all'aprile 1954 \u00e8 stato il rappresentante diplomatico dell'Italia presso il Governo Militare Alleato a Trieste e Consigliere politico del Comandante della Zona angloamericana, generale Winterton.\nHa collaborato con molti giornali, tra cui \"Il Giornale di Trieste\", Il Piccolo di Trieste e La Stampa dove ha pubblicato ben 1.500 articoli dal 1948 al 1981.\nNel 1965 ha ricevuto il Diploma di Medaglia d'Oro ai Benemeriti della Scuola della Cultura e dell'Arte, nel 1981 a Trieste gli \u00e8 stato conferito il San Giusto d'Oro e nel 1993 la Comunit\u00e0 degli Italiani di Pirano \"Giuseppe Tartini\" gli ha assegnato il San Giorgio d'Oro, dedicandogli anche la biblioteca pubblica che, dai 4.200 libri iniziali, \u00e8 passata recentemente a oltre 14.000 grazie a un cospicuo lascito effettuato per testamento da De Castro (di 10.000 volumi circa). Nel 1982 dopo 50 anni di insegnamento \u00e8 andato in pensione per raggiunti limiti di et\u00e0 e l'anno successivo \u00e8 stato nominato dal presidente della repubblica Sandro Pertini professore emerito. Nel 1997 l'Istituto per la Storia del risorgimento italiano, ha nominato De Castro socio onorario del Comitato di Trieste e Gorizia.\n\u00c8 morto a Roletto, in provincia di Torino il 12 giugno 2003 a ben novantacinque anni di et\u00e0. Il suo corpo riposa attualmente nel cimitero della citt\u00e0 di Pirano.\nOpere pubblicate.\nDe Castro ha vissuto in prima persona la tormentata storia della sua citt\u00e0 natale, Pirano, passata dall'Austria-Ungheria, all'Italia, da questa al Territorio Libero di Trieste e infine alla Slovenia, prima nell'ambito dello stato jugoslavo poi, dal 1991, come entit\u00e0 statuale indipendente. Su Pirano, sulle regioni dell'alto Adriatico (Istria, Dalmazia e Venezia Giulia) e su temi di respiro nazionale e internazionale, ha scritto un gran numero di articoli e saggi raggruppati cronologicamente qui di seguito.\n\"Bollettino dell'Istituto statistico-economico\" della Regia Universit\u00e0 di Trieste, 1927.\n\"Bollettino dell'Istituto statistico-economico\" della Regia Universit\u00e0 di Trieste\", Anno IV, n. 3-4, 1928, pp.\u00a065\u201380.\nRelazione presentata al Convegno di politica degli scambi internazionali, Roma, 3-7 marzo, pp.\u00a031.\n1930\n\"Bollettino dell'Istituto statistico-economico\" della Regia Universit\u00e0 di Trieste\", 1930.\n\"Rivista di Antropologia \", vol. XXX, 1932.\n\"Annali di Statistica\", Istituto Centrale di Statistica del Regno d'Italia, Serie VI, Vol. XXIV, 1931, Libreria dell'Istituto Poligrafico dello Stato, Roma, 1932, pp.\u00a0288.\n\"Giornale degli economisti\", 1933.\n\"Rivista penale\", 1933.\nTorino, 1933. Il rapporto dei sessi nei nati da concepimento antenuziale, \"Giornale degli Economisti\", 1933.\nAncora sul rapporto dei sessi nei nati da concepimento antenuziale\n\"Giornale degli Economisti\", 1934.\n1) Una differenza nel rapporto dei sessi come effetto di ritardate denunce di nascita;\n2) Possibilit\u00e0 e inizio di una indagine sull'estensione dell'uso di mezzi contraccettivi;\n3) La condanna condizionale: Studio Statistico;\n4) Saggio preliminare sulla criminalit\u00e0 di guerra;\n5) Cenno sulla criminalit\u00e0 in Piemonte nella prima met\u00e0 del secolo scorso;\n6) Osservazioni sull'uso dei rapporti di concentrazione come misura della concentrazione industriale\nestratto dal volume Studi del Laboratorio di finanza e altri saggi, Regio Istituto Superiore di Scienze Economiche e commerciali di Torino, Tipogr. Schioppo, Torino, 1934, pp.\u00a0174.\n\"Scuola positiva\", Rivista di diritto e procedura penale, 1934.\nLibreria Scientifica Giappichelli, Torino, 1934.\nLibreria Scientifica Giappichelli, Torino, 1934, pp.\u00a0145.\n\"Scuola positiva\", Rivista di diritto e procedura penale, 1934.\n\"Scuola Positiva\", Rivista di diritto e procedura penale, Anno XIV, fasc. 7-8,1934, pp.\u00a07.\nLibreria Scientifica Giappichelli, Torino, 1934, pp.\u00a0146.\n\"Annuario di diritto comparato e di studi legislativi\", Roma, 1934.\nIstituto giuridico della Regia Universit\u00e0, Torino, 1934.\n\"Economia\", 1935.\nTorino, 1935.\n\"Scuola Positiva\", Rivista di diritto e procedura penale, Nuova Serie, Anno XVI, 1936, pp.\u00a011.\nConfederazione Fascista Lavoratori dell'Industria, Roma, 1936, pp.\u00a0128.\n\"Rivista di legislazione scolastica comparata\", Anno XIV, n. I, 19, 1936.\nRelazione al II Convegno del Comitato di Consulenza per gli studi sulla popolazione, Roma, 1937.\n\"Rivista di Politica Economica\", Anno XXVII, 1937, fasc. V, pp.\u00a014.\nAtti del Terzo Congresso di Studi Coloniali, Firenze, 12-17 aprile 1937, pp.\u00a0106\u2013121.\nAtti della XXVI Riunione della Societ\u00e0 Italiana per il Progresso delle Scienze, Venezia 12-18 settembre 1937, pp.\u00a049.\nComunicazione alla riunione della S.I.P.S., Venezia. 1938.\nRoma, 1939.\nLezioni\nTorino, 1939.\nTorino, 1939.\nIstituto di statistica, Universit\u00e0 di Torino, 1940.\nIstituto di Statistica, Universit\u00e0 di Torino, 1940.\nIstituto di Statistica, Universit\u00e0 di Torino, 1940.\n\"Autarchia\", Rivista di studi economici, 1940.\n\"Autarchia\", Rivista di studi economici, 1940.\n\"Autarchia\", Rivista di studi economici, 1940.\nLibreria Scientifica Giappichelli, Torino, 1940.\n\"Autarchia\", Rivista di studi economici, 1940.\n\"Autarchia\", Rivista di studi economici, 1940.\nAtti della II Riunione Scientifica della Societ\u00e0 Italiana di Statistica, Roma 26-28 giugno 1940, pp.\u00a06.\nAtti della V Riunione di Napoli della Societ\u00e0 Italiana di Demografia e Statistica, Citt\u00e0 di Castello, 1940, pp.\u00a014\u201332.\nGiappichelli Editore, Torino, 1940.\n\"Autarchia\", Rivista di studi economici, 1941.\n\"Bollettino dell'osservatorio studi della Confederazione Lavoratori dell'Industria\", 1941.\nGiappichelli Editore, Torino, 1941, pp.\u00a0312.\n1942\nAtti della III Riunione della Societ\u00e0 Italiana di Statistica, Roma giugno-Luglio 1941, Ediz. Panetto e Petrelli, Spoleto, 1942, pp.\u00a046.\n\"Rivista del lavoro\", 1942.\nLibreria Scientifica Giappichelli, Torino, 1942.\nStudi in memoria di Guglielmo Masci, Giuffr\u00e8, Milano, 1943, pp.\u00a018.\nVoce del \"Dizionario di criminologia\", a cura di Fiorian, Niceforo, Pende, Vallardi, Firenze 1943.\nVoce del \"Dizionario di criminologia\", a cura di Fiorian, Niceforo, Pende, Vallardi, Firenze 1943.\nVoce del \"Dizionario di criminologia\", a cura di Fiorian, Niceforo, Pende, Vallardi, Firenze 1943.\nMinistero della Marina, Roma. 1944.\nMinistero della Marina, Roma, 1945.\nGiappichelli Editore, Torino, 1947.\nGiappichelli Editore, Torino, 1947.\n(di G. Dalma, D. De Castro, R. Luzzatto, A. Pecorari), a cura del Comitato Giuliano, Roma, 1947, pp.\u00a09\u201316.\n\"Rivista Italiana di demografia e statistica\", I, n. 2-3, ottobre 1947, pp.\u00a0211\u2013222.\nStudio Statistico, 1947.\n\"Pagine Istriane\", 1947.\nVoce della Enciclopedia italiana.\n1948\nRelazione presentata al Convegno di politica degli scambi internazionali, Roma 3-7 marzo 1948, pp.\u00a031.\nGiappichelli Editore, Torino, 1948.\nAtti ufficiali dei congresso internazionale dei parlamentari e degli esperti per lo sviluppo degli scambi commerciali, Genova, 1949.\nRiunioni Medico-Chirurgiche Internazionali, Torino 30 maggio - 12 giugno 1951, \"Minerva Medica\", Anno XLII, vol. II, n. 88, 1951, pp.\u00a07.\nCappelli, Bologna, 1953, pp.\u00a0680.\nA cura del Comitato di Liberazione dell'Istria., 1953.\nin The Statist, 1953.\nCappelli, Bologna, 1953.\nRelazione al 50\u00ba Congresso della Societ\u00e0 Nazionale \"Dante Alighieri\", Trieste 1955, \"I quaderni della Dante\", IX, Trieste, 1955, pp.\u00a046.\nCappelli, Bologna, 1955.\nGiuffr\u00e8, Milano, 1955.\n\"Economia internazionale\", Vol. VII, n. I, 1955.\nin G. Dellepiane e D. De Castro, Le basi clinico statistiche per un orientamento circa l'organizzazione dell'assistenza ostetrica, Relazione al XLV Congresso della Societ\u00e0 Italiana di Ostetricia e Ginecologia, Napoli, 1956, pp.\u00a08.\nRoma, 1956.\nFidenza, 1956.\nin Studi in onore di Antonio Genovesi, Napoli, 1956, pp.\u00a085\u2013112.\nDiscorso tenuto in occasione dell'inaugurazione a.a. 1955-56 dell'Accademia di studi economico e sociali del \"Cenacolo Triestino\", Trieste, febbraio 1957, pp.\u00a013\u201331.\n\"Minerva medica\", 1, 1957.\nTorino, 1957.\nRoma, 1957.\n\"La riforma medica\", n.4, 1959.\nSaluzzo, 1959.\nFrancoAngeli, Milano, 1960.\nIstituto di genetica, Universit\u00e0 di Roma, Roma, 1961.\n33rd Session International Statistical Institute, Paris, August 29 - September 8, 1961, pp.\u00a08 (dattiloscritto).\n\"Rivista internazionale di scienze sociali\", Anno LXX, Serie III, vol. XXXIII, fasc. III, 1962, pp.\u00a0245\u2013253.\nRelazione statistica presentata alla \"Giornata Rotariana 1962\", Rotary Club di Torino, 5 maggio 1962, pp.\u00a037, (dattiloscritto).\nTorino, 1963.\nAtti della XXIII Riunione Scientifica della Societ\u00e0 Italiana di Statistica, Roma, 29-30 ottobre 1963, pp.\u00a011\u201353.\nAtti del Secondo Simposio di Statistica Medica dell'Istituto Centrale di Statistica, 27-28 ottobre 1963, Roma, \"Annali di statistica\", Anno 93, Serie VIII, vol.14, \"Statistica medica\", 1964, pp.\u00a029\u201358.\nAnnuario a.a. 1963-64 dell'Universit\u00e0 degli Studi di Torino, pp.\u00a06.\n1964.\n(Cenni biografici e opere), Commemorazione di Arrigo Bordin e Attilio Garino Canina, 27 novembre 1964, Facolt\u00e0 di Economia e Commercio dell'Universit\u00e0 degli Studi di Torino, 1964, pp.\u00a015\u201324.\n\"Le travail humain\", n.3-4, 1965, pp.\u00a0231\u2013262.\nRiunione Istituto internazionale di statistica a Belgrado, 1965.\nDispensa del Corso di demografia, Facolt\u00e0 di Economia e Commercio, Universit\u00e0 di Torino, 1965, pp.\u00a087 (dattiloscritto).\nIn Il giornalismo italiano dal 1861 al 1870, Atti del 5\u00ba Congresso dell'Istituto Nazionale per la storia del giornalismo, Ed. 45 Parallelo, Torino, 1966, pp.\u00a0181\u2013188.\n\"Lettere italiane\", XVII, fasc. I, 1966, pp.\u00a097\u2013100.\nComunicazione al Rotary Club di Torino Centro, 10 marzo 1966, pp.\u00a015.\nTerzo Simposio di Statistica Medica - Istituto Centrale di Statistica - 29-30 novembre 1964 Roma, \"Annali di statistica\", Serie VIII, vol.18, \"Statistica Medica\", 1966, pp.\u00a032.\nIstituto di statistica e ricerca sociale \"C. Gini\", 1966\n\"Il Cancro\", periodico dell'Istituto di Oncologia di Torino, XIX, n. 3, 1966, pp.\u00a0222\u2013238.\nIn Atti del Simposio internazionale sul tema \"La statistica come metodologia delle scienze sociali\", Roma 13-15 marzo 1966, Istituto di Statistica e ricerca sociale \"C.Gini\", Facolt\u00e0 di Scienze Statistiche Demografiche e Attuariali, Universit\u00e0 di Roma, 1966, pp.\u00a030.\nAtti della XXV Riunione Scientifica della Societ\u00e0 Italiana di Statistica, Bologna 29-30 maggio 1967, Vol. II, pp.\u00a01275\u20131318.\nAnnali dell'Istituto di Statistica, Universit\u00e0 degli Studi di Bari, a.a. 1966-67, pp.\u00a013\u201340 (estratto); testo della conferenza tenuta il 16.5.66 per l'Universit\u00e0 di Bari e la Societ\u00e0 \"Dante Alighieri\".\nInterventi alla Tavola rotonda del XV Congresso Nazionale della Societ\u00e0 Italiana di Gerontologia e Geriatria, Torino, 16-18 novembre 1967, \"Giornale di gerontologia\", XXXIX, supplemento, pp.\u00a016, 20, 26, 27, 33, 34.\nRelazione al Convegno sul Suicidio, Torino, 3-4 dicembre 1966, \"Minerva Medica\", vol. 59, n. 91, 14 novembre 1968, pp.\u00a04858\u20134865.\nSociet\u00e0 Italiana di Statistica, XXVI Riunione Scientifica, Firenze, 6-8 dicembre 1969, pp.\u00a016.\nIn Scritti in onore di Guglielmo Tagliacarne, 1974.\nIn Studi in onore di Paolo Fortunati, 1976.\n\"Quaderni dei corso di demografia\", n. 1, Universit\u00e0 di Modena, 1976.\n\"Rivista italiana di economia, demograf\u00eca e statistica\", 1977.\nIstituto di Statistica, Universit\u00e0 di Roma, 1977.\nPrefazione a C. G. Strohm, Senza Tito pu\u00f2 la Jugoslavia sopravvivere?, Lint, Trieste, 1977, pp.\u00a09\u201323.\nIn Studi in memoria di Paola Maria Arcari, Edizioni Giuffr\u00e8, 1978.\nAtti del convegno sulla funzione della geografia economica nella formazione economica e professionale, 1979.\nEdizioni Lint, Trieste, 1981\n- Vol. 1 - Cenni riassuntivi di storia della Venezia Giulia sotto il profilo storico-politico. Il dissolvimento della Venezia Giulia e la fase statica del problema, pp.\u00a0956\n- Vol. 2 - La fase dinamica, pp.\u00a01112\nPresentazione dell'Editore\nNota dell'Autore\nAvvertenza dell'Autore (al primo volume)\nAvvertenza dell'Autore (al secondo volume)\nAutocritica e Addenda\nIndici dell'opera\nBibliografia\nPrefazione a Il lapidario ai deportati nel maggio '45, Comune di Gorizia, 1986.\nPrefazione a S. Sprigge, Trieste Diary - maggio - giugno 1945, Editrice Goriziana, Gorizia, 1989, pp.\u00a09\u201323.\nIstriani di qua e di l\u00e0 dal confine. Storia, problemi, testimonianze, \"Il territorio\", n. 25, Ronchi dei Legionari, 1989, pp.\u00a014\u201334.\nEtnicit\u00e0 e stato, \"La battana\", n. 93-94,1989, p.\u00a0185-189.\n\"Rivista Statistica\", n. 4, 1989.\n\"Rivista Statistica\", n. 4, 1989.\n\"Quaderni del Centro studi economico-politici Ezio Vanoni\", n.20-21, 1990.\nVolume dell'Associazione giovanile italiana, Gorizia, 1990.\nDiplomazia e Storia delle relazioni internazionali. Studi in onore di Enrico Serra, Edizioni Giuffr\u00e8, Milano, 1991.\n\"Quaderni dei Centro studi politico-economici Ezio Vanoni\", n. 23-24, 1991.\n\"Rivista Dalmatica\", Volume LXIII, n. 2, 1992.\nIn Un impegno per la cultura del dialogo e del confronto, \"Serie Quaderni\", VI, Circolo di cultura istro-veneta 'Istria', 1992, pp.\u00a09\u201312.\n\"Studi Mariniani\", 1992.\n\"Rivista Dalmatica\" , Volume LXIII, n. 4, 1992.\nPrefazione a G. Chicco, Trieste 1953 nei rapporti U.S.A., Edizioni Italo Svevo, Trieste, 1993, pp.\u00a05\u201312.\n\"Rivista Statistica\", Anno LIII, aprile-giugno, 1993.\n\"Trieste e oltre\", anno I, 1993.\n\"Trieste e oltre\" , Anno I, 1994.\n\"Lettere triestine\", Anno I, 1994.\nL'altra Resistenza. La guerra di liberazione a Trieste e nella Venezia Giulia, 1995.\nCognomi del Comune di Pirano, \"Lasa pur dir\", Periodico della Comunit\u00e0 degli Italiani \"Giuseppe Tartini\" di Pirano, n. 11, Edizioni Il Trillo, Pirano, 1996, pp.\u00a03\u201319.\nIl conf\u00ecne riscoperto. Beni degli esuli, minoranze e cooperazione economica nei rapporti dell'Italia con Slovenia e Croazia, a cura di T. Favaretto e E. Greco, Edizioni Franco Angeli, Milano, 1997, pp.\u00a0154\u2013162.\n(presentazione della), \"Lasa pur dir\", Periodico della Comunit\u00e0 degli Italiani \"Giuseppe Tartini\" di Pirano, agosto, Edizioni Il Trillo, Pirano, 1997, p.\u00a07.\n\"Lasa pur dir\", edizione speciale Dedicato ai 20 anni del \"Lasa pur dir\" 1976-1997, Periodico della Comunit\u00e0 degli Italiani \"Giuseppe Tartini\" di Pirano, Edizioni Il Trillo, Pirano, 1997, p.\u00a063.\n\"Lasa pur dir\", edizione speciale dedicata ai 20 anni del \"Lasa pur dir\" 1976-1997, Periodico della Comunit\u00e0 degli Italiani \"Giuseppe Tartini\" di Pirano, Edizioni Il Trillo, Pirano, 1997, p.\u00a065.\nMGS Press, Trieste, 1999, pp.\u00a0260.\nIndice\nPirano, Il Trillo, 2001.\nPrefazione\nFirenze, Demetra, 2002.\nTrieste, 2002."}
{"id": "1328526", "revid": "339392", "url": "https://it.wikipedia.org/wiki?curid=1328526", "title": "Finn Harps F.C.", "text": ""}
{"id": "1328528", "revid": "339392", "url": "https://it.wikipedia.org/wiki?curid=1328528", "title": "Finn Harps FC", "text": ""}
{"id": "1328529", "revid": "339392", "url": "https://it.wikipedia.org/wiki?curid=1328529", "title": "Galway United F.C.", "text": ""}
{"id": "1328530", "revid": "4711", "url": "https://it.wikipedia.org/wiki?curid=1328530", "title": "Limerick F.C.", "text": ""}
{"id": "1328531", "revid": "4711", "url": "https://it.wikipedia.org/wiki?curid=1328531", "title": "Limerick FC", "text": ""}
{"id": "1328532", "revid": "339392", "url": "https://it.wikipedia.org/wiki?curid=1328532", "title": "Longford Town FC", "text": ""}
{"id": "1328535", "revid": "1161734", "url": "https://it.wikipedia.org/wiki?curid=1328535", "title": "Circondario della Pomerania Anteriore Settentrionale", "text": "Il circondario della Pomerania Anteriore Settentrionale (in tedesco: Landkreis Nordvorpommern) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con la citt\u00e0 extracircondariale di Stralsund e il circondario di R\u00fcgen, formando il nuovo circondario della Pomerania Anteriore-R\u00fcgen.\nSuddivisione amministrativa.\nAl momento dello scioglimento, il circondario si componeva di quattro comuni extracomunitari (\"Amtsfreie Gemeinden\") e otto comunit\u00e0 (\"\u00c4mter\"), che raggruppavano complessivamente 8 citt\u00e0 e 62 comuni.\nComunit\u00e0 (\"\u00c4mter\").\nsede del capoluogo *"}
{"id": "1328536", "revid": "320578", "url": "https://it.wikipedia.org/wiki?curid=1328536", "title": "Shamrock Rovers F.C.", "text": ""}
{"id": "1328537", "revid": "320578", "url": "https://it.wikipedia.org/wiki?curid=1328537", "title": "Shamrock Rovers FC", "text": ""}
{"id": "1328538", "revid": "6923", "url": "https://it.wikipedia.org/wiki?curid=1328538", "title": "Yamaha FZ1", "text": ""}
{"id": "1328539", "revid": "320578", "url": "https://it.wikipedia.org/wiki?curid=1328539", "title": "Bohemians FC", "text": ""}
{"id": "1328540", "revid": "124661928", "url": "https://it.wikipedia.org/wiki?curid=1328540", "title": "Reda (Faenza)", "text": "Reda \u00e8 una frazione del comune di Faenza, situata 10\u00a0km a nord est del capoluogo, sede del quartiere omonimo. Il centro abitato ha una popolazione di 870 persone, mentre nel territorio della frazione vivono 1180 abitanti.\nGeografia fisica.\nTerritorio.\nLa frazione di Reda si trova nella pianura romagnola a met\u00e0 tra il fiume Montone (che a monte attraversa la citt\u00e0 di Forl\u00ec), e il Lamone (che a monte attraversa Faenza), nel punto in cui questi due fiumi sono pi\u00f9 vicini tra loro nel percorso verso il mare Adriatico. Il fiume Montone costituisce in questo punto anche il confine tra le province di Forl\u00ec e Ravenna.\nEtimologia.\nL'etimologia del nome Reda non \u00e8 chiara e sono state proposte alcune ipotesi. \nStoria.\nColonizzazione romana.\nI primi a colonizzare questa zona in modo sistematico furono certamente i Romani che, oltre a costruire la Via Emilia, fecero la centuriazione dividendo il terreno in appezzamenti quadrati risultanti di cento parcelle di due iugeri l'una, con un lato di circa 714 metri. \nNel territorio della parrocchia di Reda non sono pi\u00f9 chiaramente visibili quadrati del reticolato romano, perch\u00e9 le alluvioni dei fiumi Lamone, del Rio Cosina e del Montone hanno rimodellato nei secoli il territorio.\nLa colonizzazione inizi\u00f2 nel 193 a.C., dopo che i Romani ebbero sconfitto i Galli. Per fare questo, certamente furono in parte abbattute le selve che si trovavano nella zona tra i fiumi Lamone e il torrente Cosina. Nel territorio di Reda non sono stati trovati n\u00e9 reperti risalenti all'epoca Romana, n\u00e9 ad epoche anteriori o preistoriche, cosa che invece \u00e8 accaduta nelle vicine parrocchie di Basiago e Pieve Corleto, dove scavi eseguiti negli anni sessanta hanno messo in luce reperti che probabilmente risalgono a 2-3000 anni prima di Cristo.\nIn epoca medievale la zona era tornata ad essere prevalentemente boscosa, come si pu\u00f2 riscontrare anche nella toponomastica della vicina parrocchia di Albereto. Negli antichi statuti della citt\u00e0 di Faenza la zona \u00e8 chiamata \"Silva Fantina\", cio\u00e8 \"Selva di Faenza\".\nI lavori di messa a coltura della zona portarono progressivamente alla distruzione dei boschi. Per ricordare questo aspetto del territorio \u00e8 stato dato il nome di \u201cVia Selva Fantina\u201d ad una delle strade.\nMedio Evo.\nLe prime notizie storiche di Reda si trovano nelle carte portuensi di Ravenna del 1153. Nel 1217 i faentini decisero di fortificare varie localit\u00e0 tra cui Reda, nel contesto della rivalit\u00e0 tra Faenza e Forl\u00ec. I Forlivesi decisero, tra il 1200 e il 1215, di spostare il corso del fiume Montone nel letto del torrente Cosina; per\u00f2 non costruirono argini n\u00e9 approfondirono il letto del Cosina, che era un piccolo torrente, e quindi incapace di trattenere la quantit\u00e0 di acque provenienti dal bacino del Montone. Fu per questa ragione che le acque esondarono nelle campagne e devastarono una estensione di dieci miglia, rovinando case coloniche, ville e chiese, fra cui certamente quella di Reda per una durata di sette anni. Questo aggrav\u00f2 la rivalit\u00e0 tra Faenza e Forl\u00ec. \nI faentini decisero di porre rimedio alla situazione creando una rete di scolo, che partendo in prossimit\u00e0 dell'argine destro del Lamone portava le acque ad uno scolo principale chiamato Via Cupa (dialetto \"v\u00e8ia Cuva\").\nAntichi documenti testimoniano come il comune di Faenza ricostru\u00ec la chiesa di Reda nel 1337; \u00e8 quindi logico pensare che qualche edificio adibito al culto esistesse gi\u00e0 prima. Lo stesso comune don\u00f2 un fondo di quaranta tornature, denominato Capanno, come prebenda. Si trova poi negli Statuti di Faenza che Gian Galeazzo Manfredi promulg\u00f2 nel 1414 un ordine di riparare la chiesa della \"Selva Fantina\", cio\u00e8 di Reda.\nDa un documento redatto dal cardinale Anglico risulta che nel 1371 vi erano a Reda 62 famiglie, con una popolazione totale di circa 370 persone. Nel 1438 le popolazioni di Reda e Albereto elessero Sindaco delle due \u201cScole\u201d un certo Tonio di Renzo: questo potrebbe significare che le due parrocchie erano unite.\nEpoca moderna e contemporanea.\nTra il XVII e il XVIII secolo la popolazione si mantenne attorno alle 600 persone.\nSotto il dominio napoleonico esteso anche alla Romagna, Faenza divenne sede di distretto e comune di I classe, e Reda fu eretta comune di terza classe comprendente le parrocchie di Corleto, Saldino, la parte di Cesato a destra del Lamone, e Prada. Il comune di Reda venne sciolto nel 1808 e il territorio pass\u00f2 sotto il comune di Russi. Nel 1816 per\u00f2 Reda torn\u00f2 nel comune di Faenza, e furono stabiliti con Russi dei confini che sono ancora quelli odierni.\nReda \u00e8 stata teatro di una scorribanda del famoso bandito detto \"Passatore\". Fra luglio e agosto dell'estate del 1850 con la sua banda di ladri entr\u00f2 nella canonica di Reda, retta allora dal parroco don Francesco Camerini, e gli rub\u00f2 tutti i denari. Si rec\u00f2 poi nella casa del contadino detto \"Fornace\" (oggi famiglia Pasi, detti ancora i \"Furn\u00e8sa\") e fece altrettanto. Nella stessa occasione aggred\u00ec tutti quelli che passavano per la strada a piedi o coi biroccini, e li spogli\u00f2 del denaro.\nMonumenti.\nEdifici di culto.\nNei pressi dell'abitato \u00e8 presente la chiesa parrocchiale dedicata a S. Martino di Tours. Lungo l'argine del fiume Lamone si trova la piccola chiesa di Saldino (non pi\u00f9 sede parrocchiale), dedicata a S. Lorenzo.\nEconomia.\nL'attivit\u00e0 prevalente \u00e8 quella agricola, in particolare frutticola.\nA Reda nel 1917 si costitu\u00ec una Cooperativa Agricola allo scopo di acquistare una trebbiatrice per il grano, perch\u00e9 una sola macchina non era sufficiente per tutti i coloni. La stessa Cooperativa negli anni 1918 e 1919 acquist\u00f2 una trebbiatrice per i semi piccoli, ossia erba medica e trifoglio, e una sgranatrice per il granturco.\nSport.\nAssociazioni Sportive.\nLe principali societ\u00e0 sportive a Reda sono:\nNon \u00e8 pi\u00f9 in attivit\u00e0 la U.S. Reda a.s.d. (calcio)."}
{"id": "1328542", "revid": "320578", "url": "https://it.wikipedia.org/wiki?curid=1328542", "title": "Bohemian FC", "text": ""}
{"id": "1328543", "revid": "1869172", "url": "https://it.wikipedia.org/wiki?curid=1328543", "title": "Reda", "text": ""}
{"id": "1328544", "revid": "196283", "url": "https://it.wikipedia.org/wiki?curid=1328544", "title": "Barbo italico", "text": ""}
{"id": "1328548", "revid": "1305772", "url": "https://it.wikipedia.org/wiki?curid=1328548", "title": "Idrossisteroide deidrogenasi", "text": "Idrossisteroide deidrogenasi \u00e8 un termine generico per denominare un enzima che agisce su un idrossisteroide. Pi\u00f9 nel dettaglio, a seconda della posizione in cui agiscono, si distinguono:"}
{"id": "1328549", "revid": "2074539", "url": "https://it.wikipedia.org/wiki?curid=1328549", "title": "Michael Crawford", "text": " Acclamato interprete di musical a Broadway e nel West End, Crawford ha vinto due Laurence Olivier Award e un Tony Award, ricevendo grandi apprezzamenti per la sua interpretazione del Fantasma dell\u2019Opera nel musical di Andrew Lloyd Webber \"The Phantom of the Opera\", un ruolo da lui originato a Londra nel 1986. \u00c8 noto inoltre al pubblico britannico per aver interpretato lo sfortunato Frank Spencer nella celebre sitcom inglese degli anni '70 \"Un terribile cocco di mamma\".\nBiografia.\nInfanzia e formazione.\nMichael Crawford nasce Michael Patrick Smith a Salisbury, nello Wiltshire. Fu allevato dalla madre Doris Agnes Mary Pike e dai nonni materni Montague e Edith Pike. Il primo marito della madre, che non era il padre biologico di Crawford, era Arthur Dumbell Smith, che mor\u00ec appena un anno dopo il matrimonio nella Battaglia d'Inghilterra . Sedici mesi dopo la morte di Smith (6 settembre 1940) nacque Michael, frutto di una breve relazione con un altro uomo, ma ricevette comunque il cognome del primo marito della madre .\nDurante i primi anni, Crawford crebbe tra il campo militare del Wiltshire, dove lui e la madre vissero durante la guerra, e l'isola di Sheppey, di fronte alle coste del Kent. Alla fine della Seconda Guerra Mondiale, sua madre si rispos\u00f2 con un droghiere, Lionel Dennis \"Den\" Ingram. La coppia si trasfer\u00ec a Londra, dove Michael cominci\u00f2 a cantare nel coro della chiesa del suo quartiere, mentre frequentava la Oakfield Preparatory School con il nome di Michael Ingra. Il secondo matrimonio, come racconta Crawford, fu tuttavia burrascoso e violento, e la donna mor\u00ec all'et\u00e0 di 44 anni per una forte pancreatite. Dopo la morte della madre, Michael fu affidato ai Kendall, una nota famiglia teatrale.\nGli anni cinquanta: attore bambino.\nLa sua prima apparizione teatrale fu in una produzione scolastica dello spettacolo musicale di Benjamin Britten \"Let's Make an Opera\", nel quale interpretava Sammy the Little Sweep. Il suo debutto professionale come attore avvenne in un'altra produzione di questo stesso spettacolo al Scala Theatre di Londra, dove continu\u00f2 ad interpretare Sammy insieme con un'altra voce bianca, David Hemmings.\nPoco dopo l'English Opera Group scelse Crawford per interpretare Japhet in un'altra operetta di Britten, \"Noye's Fludde\", basata sul racconto biblico dell'Arca di No\u00e8. Crawford racconta che fu durante questa produzione che realizz\u00f2 per la prima volta di voler fare seriamente l'attore nella vita. Tra le produzioni di \"Let's Make an Opera\" e \"Noye's Fludde\" decise di dover cambiare il proprio nome. Tornando a casa dopo un'audizione, Michael vide una pubblicit\u00e0 che recitava \u201cI biscotti Crawford sono i migliori\u201d, e per questo decise di adottare il nome di Michael Crawford.\nIn quegli anni, recit\u00f2 in molte produzioni teatrali, tra le quali: \"Head of the Family\" di Andr\u00e9 Birabeau, \"Come Blow Your Horn\" di Neil Simon, \"Change for the Angel\" di Bernard Kops, \"Out of the Frying Pan\" di Francis Swann, nelle opere di Shakespeare \"Giulio Cesare\", \"Coriolano \" e \"La dodicesima notte\", \"L'importanza di chiamarsi Ernesto\" di Oscar Wilde, \"The Striplings\", \"The Move After Checkmate\" e altre ancora.\nIntanto appare in decine di programmi radio e adattamenti radiofonici di spettacoli teatrali, nonch\u00e9 in alcune sitcom e soap-opera della BBC, come: \"Billy Bunter\", \"Emergency - Ward 10\", \"Probation Officer\", e \"Two Living, One Dead\". Appare nel ruolo del giovane mozzo John Drake nella serie televisiva britannica \"Sir Francis Drake\" con Terence Morgan e Jean Kent. Ha lavorato anche in due film per bambini, ricoprendo ruoli principali: \"Blow Your Own Trumpet\" e \"Soapbox Derby\", per la Children's Film Foundation del Regno Unito.\nGli anni sessanta: il debutto cinematografico e l'affermazione a teatro.\nA diciannove anni, Crawford viene ingaggiato per recitare nel ruolo di un giovane americano, Junior Sialen, nel film del 1962 \"Amante di guerra\", al fianco di Steve McQueen. Per prepararsi a questo ruolo ha ascoltato per ore Woody Woodbury, celebre attore comico statunitense, per perfezionare il proprio accento americano. In seguito, dopo aver di nuovo recitato a teatro, \u00e8 il protagonista del film \"Two Left Feet\" e gli viene offerto il ruolo del centauro Byron nella serie televisiva \"Not So Much a Programme\", \"More a Way of Life\". Per la sua interpretazione, Crawford viene notato dal regista Richard Lester, che lo scrittura per il ruolo di Colin nel film \"Non tutti ce l'hanno\", che sarebbe diventato un grande successo in Gran Bretagna. Lester sceglie Crawford anche per l\"'adattamento cinematografico\" del musical di Stephen Sondheim \u201c\"A Funny Thing Happened on the Way to the Forum\"\u201d. Nel cast del film figuravano anche Zero Mostel, Jack Gilford, Buster Keaton e Phil Silvers. Recita anche al fianco di John Lennon e Roy Kinnear nel film \"Come ho vinto la guerra\". Appare con Oliver Reed nel film \"The Jokers\". Nel 1967 debutta a Broadway nella commedia di Peter Shaffer \u201c\"Black Comedy\"\u201d con Lynn Redgrave (anche lei debuttante), dove comincia a mostrare una certa attitudine per una comicit\u00e0 rocambolesca caratterizzata da personaggi che camminano sui muri e cadute dalla scale. Mentre lavorava in questo show, fu notato da Gene Kelly, che lo fece chiamare a Hollywood per fare un provino per una parte nell'adattamento cinematografico del musical \u201c\"Hello, Dolly!\"\u201d per il ruolo di Cornelius Hackl. Superata l'audizione, Crawford entr\u00f2 a far parte ufficialmente del cast del film, che comprendeva Barbra Streisand and Walter Matthau.\nGli anni settanta.\nNel 1972 appare nel film musicale \"Alice's Adventures In Wonderland\", nel quale interpretava il Coniglio Bianco. Nel 1975, dopo un periodo di disoccupazione, divorzia dalla moglie Gabrielle, dopo dieci anni di matrimonio. Dopo la crisi del matrimonio, Crawford torna in Gran Bretagna e appare nel musical londinese \"No Sex Please, We're British\", dove interpreta il frenetico capo cassiere Brian Runnicles. La sua interpretazione gli vale un invito a partecipare in una nuova serie della BBC in cui avrebbe dovuto interpretare un uomo piuttosto infantile che combina guai ovunque lui vada. Tuttavia, Crawford non fu il primo a cui venne proposto il ruolo di Frank Spencer in \"Some Mothers Do 'Ave 'Em\". Originariamente la parte era gi\u00e0 stata offerta all'attore comico Ronnie Barker e a Norman Wisdom, ma entrambi avevano rifiutato. Crawford decide di interpretare Spencer in modo simile a quello con cui recitava nei panni di Brian Runnicles. Al suo fianco, nel ruolo dell'insofferente moglie Betty, vi era Michele Dotrice; la serie televisiva inizi\u00f2 nel 1973. \n\"Some Mothers Do 'Ave 'Em\" divenne in breve tempo una delle trasmissioni pi\u00f9 popolari della BBC. Inizialmente, furono prodotte solo due serie, nel 1973 e 1975, ma poi ne fu aggiunta una terza, pi\u00f9 breve, nel 1978. Crawford ha detto di amare molto la comicit\u00e0 di artisti come Charlie Chaplin e Buster Keaton e, anche nelle scene pi\u00f9 pericolose (cadute, incidenti e altro), non us\u00f2 mai una controfigura, volendole recitare tutte lui.\nMentre lavorava in \"Some Mothers Do 'Ave 'Em\", Crawford recit\u00f2 anche nel musical \"Billy\" (basato sul romanzo \u201cBilly Liar\u201d) al Drury Lane Theatre di Londra. Fu il suo primo ruolo da protagonista in un musical del West End, e questo ruolo lo aiut\u00f2 nella futura carriera di cantante e showman. A causa dell'impegno artistico necessario per ricoprire questo ruolo, Crawford comincia a prendere seriamente lezioni di canto da Ian Adam e di danza dall'otto volte candidata al Tony Award Onna White. Il musical fu un vero successo e presto, grazie a questo ruolo e a quello di Frank in \"Some Mothers Do 'Ave 'Em\", Michael Crawford divenne molto popolare. Dopo la fine di \"Some Mothers Do 'Ave 'Em\", Crawford ha continuato a recitare in commedie e musical, tra i quali il successo Flowers for Algernon (1979) nel ruolo di Charley Gordon. Crawford comincia a lavorare in una nuova sitcom della BBC, Chalk and Cheese, ma, dato gli scarsi risultati, decide di abbandonare il progetto e tornare al teatro.\nGli anni ottanta: \"Barnum\" e \"The Phantom of the Opera\".\nNel 1981 Crawford comincia a lavorare per la Disney nel film commedia/avventura \"Condorman\", dove interpreta un eccentrico fumettista e illustratore di nome Woody Wilkins, a cui viene chiesta da un amico che lavora nella CIA di aiutare una donna russa a rendere reale un personaggio dei fumetti, Condorman. Il film, pur essendo abbastanza apprezzato dal pubblico, fu perentoriamente stroncato dalla critica.\nSempre nel 1981, Crawford lavora nella produzione originale londinese del musical di Cy Coleman \u201c\"Barnum\"\u201d, nel quale interpreta Phineas Taylor Barnum. Il musical apr\u00ec 11 giugno 1981 al London Palladium, dove replic\u00f2 655 volte. Al fianco di Crawford, come sua coprotagonista, vi era Deborah Grant. Il musical fu ben accolto e divenne il preferito di Margaret Thatcher e della Regina madre. Per il ruolo di P. T. Barnum, Crawford vinse il suo primo Olivier Award come miglior attore in un musical. Nel 1984 vi fu un revival in tour di Barnum e, nonostante tutto il resto del cast fosse cambiato, Crawford rimase nella produzione, che part\u00ec dalla Manchester Opera House di Manchester e si concluse al Victoria Palace di Londra nel 1986, dove fu registrata dalla BBC e mandata in onda in televisione.\nNel 1984, la sera dell'ultima anteprima di \"Starlight Express\", Michael Crawford incontr\u00f2 l'autore del musical, Andrew Lloyd Webber. Lloyd Webber aveva gi\u00e0 incontrato Crawford in numerose occasioni e lo ricordava per Flowers for Algernon, cos\u00ec lo mise al corrente del fatto che stesse lavorando su un adattamento musicale del romanzo di Gaston Leroux \u201cIl Fantasma dell\u2019Opera\u201d e gli chiese se fosse interessato. Crawford lo era, ma lo score del musical non era ancora stato nemmeno completato. Alcuni mesi pi\u00f9 tardi, dopo l'uscita del video promozionale con il cantante rock Steve Harley e il soprano Sarah Brightman che cantavano una canzone del musical, Crawford suppose che Lloyd Webber avesse deciso di rendere il musical una \u201crock opera\u201d e si disinteress\u00f2 al progetto.\nTuttavia, lo stesso Lloyd Webber aveva deciso di scrivere un musical pi\u00f9 operistico che rock, cos\u00ec lasci\u00f2 da parte Harley e si dedic\u00f2 alla ricerca di un protagonista per il suo musical. Una sera, mentre Lloyd Webber accompagnava la moglie Sarah Brightman a lezioni di canto, sent\u00ec qualcuno cantare l'aria di Handel \"Care Selve\" da \"Atalanta\". Lloyd Webber, colpito dalla voce, chiese all'insegnante di canto chi fosse il suo studente, e questi gli rispose che era Michael Crawford. Cos\u00ec Webber convoc\u00f2 Crawford per un provino e lo scelse come protagonista per il suo nuovo musical. Inizialmente molti critici rimasero perplessi a causa di questa scelta: Crawford era noto per essere stato l'imbranato Frank Spencer, e quindi si domandavano se avesse le capacit\u00e0 sceniche e vocali per gestire un ruolo cos\u00ec impegnativo. Nel 1986, Crawford cominci\u00f2 a cantare nel musical a Londra, e ricopr\u00ec il ruolo del Fantasma anche a Broadway (1988) e Los Angeles (1989). Ha interpretato il Fantasma per oltre due anni e mezzo, per un totale di pi\u00f9 di 1300 repliche, vincendo un Olivier Award, un Tony Award, un Drama Desk e un Los Angeles Drama Critics Circle Award. Crawford viene cos\u00ec ricordato dai fan come il Fantasma per eccellenza, e il brano \u201cThe Music of the Night\u201d \u00e8 diventato uno dei cavalli da battaglia del cantante. Crawford cant\u00f2 \u201cThe Music of the Night\u201d anche davanti al presidente George H. W. Bush in occasione di una cena di gala, il giorno del quarantasettesimo compleanno di Michael.\nIl 29 aprile 1991 dopo due anni e mezzo e 1300 repliche, Crawford lasci\u00f2 il musical. Il cantante ha ammesso di aver cambiato volontariamente un verso nella canzone finale, proprio ad indicare il fatto che quella fosse la sua ultima volta nelle vesti del Phantom. Infatti, nel momento in cui, prima di dire addio all'amata Christine, invece di dire \"Christine...I love you...\" come da copione, disse \"Christine...I \"loved\" you...\" (Christine\u2026ti amai\u2026).\nDalla fine degli anni '80, Crawford \u00e8 diventato molto attivo nel campo della beneficenza, soprattutto per quello che riguarda i bambini in difficolt\u00e0. \u00c8 stato anche presidente della The \"Sick Children's Trust\".\nGli anni novanta, duemila e duemiladieci.\nDopo l'ultima rappresentazione nel \"Phantom\" a Los Angeles, Crawford cominci\u00f2 a dedicarsi a un'intensa attivit\u00e0 concertistica durata per oltre un decennio tra Stati Uniti, Canada, Regno Unito, Australia e Nuova Zelanda, a cominciare da \"The Music of Andrew Lloyd Webber\" nel 1992. Nel 1998 ha cominciato il tour \"Michael Crawford: Live In Concert\", in giro per gli Stati Uniti. Una replica, Cerritos Arts Center di Los Angeles, \u00e8 stata registrata e trasmessa in televisione. Nel 2006 ha dato il via ad una breve tourn\u00e9e di concerti in Nuova Zelanda e Australia ed \u00e8 apparso ad una serata di beneficenza a Chicago.\nNel 1993, Michael lavora nuovamente per la 20th Century Fox, dando la voce a Cornelius nel film d'animazione \"C'era una volta nella foresta\". Nel 1995 lavora in uno show di Las Vegas, intitolato \"EFX\", e costato 70 milioni di dollari. Lo show, rappresentato nel Grand Theatre di Las Vegas, era caratterizzato da grandi effetti speciali e da numeri acrobatici, durante uno dei quali Michael Crawford cadde da quattro metri d'altezza e fu costretto a farsi operare. Senza la presenza di un attore di richiamo come Crawford, lo show fall\u00ec poco dopo.\nNel 2002 fu votato diciassettesimo, prima ancora della regina Vittoria, nella lista del 100 Greatest Britons. Nel 2003 Crawford \u00e8 tornato per breve tempo a Broadway per ricoprire il ruolo di Von Krolock nella prima produzione inglese del musical tedesco \"Tanz der Vampire\". Il musical fu un vero flop e i fan della versione tedesca del musical incolparono Crawford, mentre i fan di Michael diedero la colpa ad altri fattori.\nCrawford \u00e8 stato anche il primo interprete a Londra del malvagio e obeso Conte Fosco nel musical di Andrew Lloyd Webber \"The Woman in White\", nel 2004. Tuttavia, appena pochi mesi dopo Michael fu costretto a lasciare la produzione da alcuni problemi di salute dovuti al fatto di essere dovuto ingrassare molto per poter ricoprire il ruolo. Crawford, non essendo guarito, fu sostituito da Michael Ball, e non riprese nemmeno il ruolo a Broadway. In seguito, Crawford scopr\u00ec di soffrire di Sindrome da fatica cronica, che lo destabilizz\u00f2 per due anni.\nNel 2006 Crawford partecipa alla serata di gala in onore di \"The Phantom of the Opera\", per celebrare il fatto che il musical fosse diventato il pi\u00f9 longevo della storia di Broadway, avendo superato sia \"Cats\" che \"Les Mis\u00e9rables\". In quell'occasione ha affermato che quella fosse la prima volta in cui avesse mai assistito ad un show in cui lui aveva recitato in precedenza. Il 23 ottobre 2010 Crawford e Lloyd Webber partecipano alla replica del \u201cPhantom\u201d a Londra, al termine della quale festeggiano le 10.000 repliche del musical.\nDal febbraio 2011 Crawford recita nel musical di Andrew Lloyd Webber \"The Wizard of Oz\" in cui interpreta il ruolo del Mago di Oz al London Pallaidum. Crawford rester\u00e0 nella compagnia fino al febbraio 2012. Crawford lascia la produzione del musical il 5 febbraio 2012 e viene sostituito dall'astrologo inglese Russell Grant.\nIl 2 ottobre 2011 Crawford \u00e8 apparso, insieme a Sarah Brightman nel finale della produzione di \"The Phantom of the Opera alla Royal Albert Hall\", in occasione del venticinquesimo anniversario del musical. Crawford, nonostante la grande richiesta dei fan, non ha cantato, avendo da poco terminato una matin\u00e9e al London Palladium.\nNel 2016 torna sulle scene londinesi con il musical \"The Go-Between\", tratto dal romanzo \"L'et\u00e0 incerta\" di L. P. Hartley, pubblicato a Londra nel 1953.\nVita privata.\nMichael Crawford \u00e8 stato sposato con Gabrielle Lewis dal 1965 al 1975, quando la coppia divorzi\u00f2. Crawford e la Lewis ebbero due figlie: Emma (nata nel 1966) e Lucy (nata nel 1968).\nProfilo vocale.\nNoto per la voce particolarmente estesa (da baritono a controtenore), caratterizzata da un timbro particolarmente chiaro e aggraziato, carente di armonici, con un uso costante della voce di testa, utilizzato in un vastissimo repertorio che comprende, oltre ad una consistente galleria di brani da musical (per i quali la discografia dell'artista \u00e8 una delle pi\u00f9 ampie e variegate in assoluto), canzoni swing, pop e di altro genere.\nDoppiatori italiani.\nIn italiano Michael Crawford \u00e8 stato doppiato da:\nCome doppiatore in Italia \u00e8 stato sostituito da:"}
{"id": "1328556", "revid": "92723", "url": "https://it.wikipedia.org/wiki?curid=1328556", "title": "Pensiero positivo", "text": "Con il termine pensiero positivo si designa una scuola di pensiero che sostiene il vantaggio di allineare la mente a uno stato di positivit\u00e0, superando gli schemi di pensiero negativi sussistenti e creandone di nuovi, pi\u00f9 ottimisti e sani, al fine di affrontare con fiducia la propria esperienza di vita e raggiungere il benessere psicofisico.\nTecniche.\nIl pensiero positivo nasce e si sviluppa come tecnica di modifica e di miglioramento della qualit\u00e0 della vita attraverso l'osservazione e la gestione cosciente dei propri pensieri. \nUno dei principali presupposti su cui si basa la filosofia del pensiero positivo \u00e8 infatti che i pensieri sono materia viva e creativa, sulla quale l'individuo ha ampia possibilit\u00e0 d'intervento.\nLa tecnica principale attraverso cui il pensiero positivo \u00e8 messo in atto \u00e8 costituita dalle \"affermazioni\", ovvero frasi che contengono in s\u00e9 le caratteristiche mentali, fisiche e spirituali che l'individuo desidera possedere oppure gli eventi che desidera che accadano. Le affermazioni possono essere pronunciate ad alta voce, pensate o anche cantate, portando cos\u00ec attraverso questa costante ripetizione a una lenta riprogrammazione della mente subconscia.\nAltre tecniche corollarie usate nel pensiero positivo per rafforzare l'efficacia delle affermazioni sono la visualizzazione creativa e la meditazione.\nCorrenti.\nSi possono individuare due correnti principali all'interno di coloro che sostengono il pensiero positivo.\nLa prima \u00e8 di impronta pi\u00f9 psicologica e pone l'accento soprattutto sul processo di riprogrammazione del subconscio. Tra gli esponenti pi\u00f9 noti di questa corrente Martin Seligman, considerato il fondatore della psicologia positiva e la psicologa tedesca residente nel Regno Unito Vera Peiffer.\nLa seconda invece parte da principi di tipo metafisico e spirituale e ha il suo esponente di spicco nella statunitense Louise Hay. Questa corrente deriva direttamente dal movimento del New Thought, che per primo formul\u00f2 il principio di quella che venne denominata \"preghiera affermativa\". Tale tecnica \u00e8 presentata in modo dettagliato nelle opere di Florence Scovel Shinn, considerata dalla Hay come una sua fonte primaria di ispirazione. Nel sistema di pensiero del New Thought ogni nostro pensiero in ogni istante crea la nostra realt\u00e0 e quello che pensiamo oggi creer\u00e0 la nostra realt\u00e0 di domani. Affermare ci\u00f2 che vogliamo e riprogrammare i propri pensieri diventa quindi la chiave per allinearsi con le leggi dell'universo e ottenere quello che desideriamo dalla vita.\n\u00c8 grazie all'opera di Louise Hay \"Puoi guarire la tua vita\" che questa parte del sistema di pensiero del New Thought ha raggiunto una nuova grande diffusione diventando popolare anche tra chi non segue la dottrina religiosa/filosofica del Nuovo Pensiero in tutti i suoi aspetti. Per questo motivo, sebbene il New Thought da cui deriva e di cui costituisce parte, sia un movimento a s\u00e9, il pensiero positivo in questa sua veste presa a s\u00e9 stante e attualizzata \u00e8 spesso considerato come uno dei tanti movimenti che compongono il variegato universo della New Age.\nUno dei maggiori contributi alla diffusione del pensiero positivo in Italia \u00e8 portato avanti dalla rete italiana della positivit\u00e0 Mezzopieno, un collettivo di enti, associazioni, ricercatori e persone comuni impegnate in diversi settori della societ\u00e0 per la diffusione della cultura della positivit\u00e0, tra cui la fondazione della prima free press nazionale di sole buone notizie nel 2014 e del \"TG delle Buone Notizie\", realizzato dai ragazzi delle scuole italiane per raccontare la realt\u00e0 in modo positivo e credere nel mondo e negli esseri umani con fiducia."}
{"id": "1328557", "revid": "486946", "url": "https://it.wikipedia.org/wiki?curid=1328557", "title": "Wrexham AFC", "text": ""}
{"id": "1328559", "revid": "709565", "url": "https://it.wikipedia.org/wiki?curid=1328559", "title": "Borgo di Medway", "text": "Medway \u00e8 un borgo e un\u2019autorit\u00e0 unitaria della contea cerimoniale del Kent, Inghilterra, Regno Unito, con sede a Strood.\nL'autorit\u00e0 fu creata come distretto con il Local Government Act 1972, il 1\u00ba aprile 1974 dalla fusione della Citt\u00e0 di Rochester, del Borgo di Chatham e parte del Distretto rurale di Strood. Nel 1998 Gillingham (esterna al distretto iniziale) e Rochester-upon-Medway (come era stato rinominato il distretto) furono unite nel Borough of Medway Towns (poi rinominato Medway Borough), che divenne un'autorit\u00e0 unitaria indipendente dal Kent.\nLocalit\u00e0 e parrocchie.\nI maggiori insediamenti del distretto sono:\nEsistono altri villaggi come Borstal, Brompton, Chattenden, Frindsbury, Hempstead, Lordswood, Luton, St Mary's Island, Twydall, Wainscott, Walderslade e Wigmore.\nLe parrocchie, che non interessano l'area di Rochester, Gillingham e Chatham, sono:"}
{"id": "1328561", "revid": "92723", "url": "https://it.wikipedia.org/wiki?curid=1328561", "title": "Kaduna", "text": "Kaduna \u00e8 una citt\u00e0 della Nigeria con 1.652.844 abitanti (stimati, 2007).\nKaduna \u00e8 la capitale dello Stato di Kaduna nel centro-nord della Nigeria. La citt\u00e0, situata sul fiume Kaduna, \u00e8 un centro per il commercio e la distribuzione di prodotti agricoli essendo un importante snodo ferroviario e stradale.\nStoria.\nLa citt\u00e0 fu fondata nel 1913 dai coloni britannici e divenne (1917) la capitale della \"Regione settentrionale\" fino al 1967. Kaduna purtuttavia rimane un importante centro politico della Nigeria, difatti ospita l'Accademia della Difesa Nigeriana (1964), il Politecnico di Kaduna (1968) e L'istituto nigeriano per la ricerca sulla malattia del sonno (1951).\nTra il 2000 e il 2001 Kaduna \u00e8 stata centro di sanguinosi scontri tra musulmani e cristiani, come nel febbraio 2000 quando una rivolta caus\u00f2 almeno 1000 morti. Da quel momento la citt\u00e0 \u00e8 divisa: a Nord i musulmani a Sud i cristiani. Nella Pasqua 2012, sulla scia di altri attacchi condotti da esponenti dell'integralismo islamico, un attentato con esplosivo vicino a una chiesa ha provocato almeno 20 morti e decine di feriti.\nEconomia.\nLa citt\u00e0 di Kaduna ha due aeroporti. L'autostrada principale \u00e8 la Ahmadu Bello Way, molti posti a Kaduna prendono il nome da sultani, emiri ed eroi decorati della guerra civile. Kaduna \u00e8 anche un centro industriale con le sue produzioni di prodotti tessili, alluminio, petrolchimica, macchinari e acciaio.\nHa un grande ippodromo, l'Ahmadu Yakubu Polo Club e il Kaduna Crocodile Club. La squadra di rugby \u00e8 in periferia.\nIl simbolo di Kaduna \u00e8 il coccodrillo.\nPopolano la citt\u00e0 anche italiani, britannici e libanesi."}
{"id": "1328565", "revid": "196283", "url": "https://it.wikipedia.org/wiki?curid=1328565", "title": "Barbo padano", "text": ""}
{"id": "1328567", "revid": "486946", "url": "https://it.wikipedia.org/wiki?curid=1328567", "title": "Steaua Bucuresti", "text": ""}
{"id": "1328570", "revid": "33903998", "url": "https://it.wikipedia.org/wiki?curid=1328570", "title": "Equus hartmannae", "text": ""}
{"id": "1328571", "revid": "36426", "url": "https://it.wikipedia.org/wiki?curid=1328571", "title": "Monumenta Historica Societatis Iesu", "text": "I Monumenta Historica Societatis Iesu [MHSI] rappresentano una collana di importanti volumi (al momento 157), dei quali \u00e8 stata fatta una versione critica dei documenti circa l'origine e i primi anni (di vita) della Compagnia di Ges\u00f9, inclusa la vita e gli scritti di S. Ignazio di Loyola.\nOrigini.\nSuggerito dalla XXIV Congregazione Generale del 1892 che raccomand\u00f2 al Preposito generale che era necessario scrivere di nuovo la storia della Compagnia di Ges\u00f9, il neoeletto Luis Mart\u00edn diede inizio ad un grande progetto che per la prima volta avrebbe portato alla pubblicazione critica dei documenti circa le origini della Compagnia disponibili negli archivi dell'Ordine. Fu nominato un team di esperti e il primo volume dell'MHSI, fu pubblicato a Madrid nel 1894. Appena l\u2019\"Istituto Storico della Compagnia di Ges\u00f9\" si stabil\u00ec definitivamente a Roma nel 1930, l'intero lavoro si trasfer\u00ec l\u00ec. \nTale lavoro fu altres\u00ec incentivato dal rinnovamento dei metodi della ricerca storica che caratterizz\u00f2 la fine diciannovesimo secolo.\nVolumi pubblicati.\nSull'educazione dei gesuiti.\n\"Monumenta pedagogica Societatis Iesu:1540/1616\" (\"Ratio Studiorum\" e annessi documenti preparatori): 7 volumi.\nOggi.\nFino al 2005 il numero dei volumi pubblicati si aggira intorno a 157. Il lavoro continua ed \u00e8 anche ampliato da studi approfonditi e specifici pubblicati nei 54 volumi della \"Biblioteca istituti historici Societatis Iesu\"."}
{"id": "1328574", "revid": "131358", "url": "https://it.wikipedia.org/wiki?curid=1328574", "title": "Sportul Studentesc", "text": ""}
{"id": "1328575", "revid": "147622", "url": "https://it.wikipedia.org/wiki?curid=1328575", "title": "MHSI", "text": ""}
{"id": "1328578", "revid": "110157", "url": "https://it.wikipedia.org/wiki?curid=1328578", "title": "Mark on the Mic", "text": "Mark on the Mic \u00e8 un album live di Money Mark, pubblicato in Giappone nell'agosto 1998, per poi essere diffuso anche in Europa nel mese di dicembre."}
{"id": "1328581", "revid": "1161734", "url": "https://it.wikipedia.org/wiki?curid=1328581", "title": "Circondario della Pomerania Anteriore Orientale", "text": "Il circondario della Pomerania Anteriore Orientale (in tedesco: Landkreis Ostvorpommern) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con la citt\u00e0 extracircondariale di Greifswald e il circondario rurale dell'Uecker-Randow, pi\u00f9 parte del circondario di Demmin, formando il nuovo circondario della Pomerania Anteriore-Greifswald.\nSuddivisione amministrativa.\nAl momento dello scioglimento, il circondario si componeva di due comuni extracomunitari (\"Amtsfreie Gemeinden\") e sette comunit\u00e0 (\"\u00c4mter\"), che raggruppavano complessivamente 5 citt\u00e0 e 91 comuni.\nComunit\u00e0 (\"\u00c4mter\").\nsede del capoluogo *"}
{"id": "1328589", "revid": "106564739", "url": "https://it.wikipedia.org/wiki?curid=1328589", "title": "Rapper italiano", "text": "Rapper italiano \u00e8 il quarto album da solista del rapper Italiano Bassi Maestro, pubblicato nel 2001 per Sano Business/Vibrarecords. \u00c8 composto da 12 tracce pi\u00f9 4 skit.\nL'album riprende lo stile disinvolto del precedente, \"Classico\" (2000), ma si avvicina anche a quello del successivo \"Background\" (2002).\nFra le tracce sono presenti \"Rapper italiano\", \"La Sigla\", \"Per i miei gorilla\" (con la collaborazione della Cricca dei Balordi), \"Come ai vecchi tempi\" (prodotta da Dj Zeta), \"Eight Bars\" (prodotta da Dj Shocca)."}
{"id": "1328595", "revid": "31886", "url": "https://it.wikipedia.org/wiki?curid=1328595", "title": "Lucia Di Cosmo", "text": "Ha dedicato la sua vita all'arte e allo spettacolo, considerandoli sempre strumenti di emancipazione e sviluppo, oltre che come forme espressive.\nLa sua attivit\u00e0 si \u00e8 svolta prevalentemente a Roma - sua citt\u00e0 natale - e in Basilicata (in particolar modo a Melfi), regione nella quale ha investito gran parte delle sue energie, convinta nella necessit\u00e0 di decentrare la cultura. \n\u00c8 scomparsa all'et\u00e0 di 46 anni, stroncata da una meningite fulminante.\nAttivit\u00e0 artistica.\nDiplomata come scenografa-costumista all'Accademia delle Belle Arti di Roma, ha seguito seminari di regia con Lucia Poli e corsi di doppiaggio con Maresa Gallo. \nCome costumista scenografa ha lavorato in diverse produzioni teatrali, sotto la regia di Lucia Poli, Ugo Margio e Walter Manfr\u00e8 e, come regista assistente, con Lucia Poli, Walter Manfr\u00e8, Mario Lanfranchi. \nNel 1984 ha esordito alla regia con lo spettacolo \"U.S.A...ndo Corso, Koch, Dorn\", in collaborazione con il Centro provinciale Unicef dell'Aquila. \nI suoi spettacoli sono stati prodotti dalla compagnia Le parole le cose di Lucia Poli, dal Teatro Majakovskij di Roma, dal Teatro Agor\u00e0 di Roma, dalla compagnia Renata Zamengo, da Veneto Teatro, dalla Compagnia Shakespeare and Company e dal Teatro Comunale di Rimini. \nHa insegnato storia dell'arte, del teatro e dello spettacolo, nelle scuole. Dal 1991 al 1993 ha curato la realizzazione di diversi programmi televisivi. \nNel 1993 si \u00e8 trasferita da Roma a Melfi (Pz) dove ha costituito l'Associazione Culturale L'Albero di Minerva di cui \u00e8 stata direttore artistico. \nHa partecipato, inoltre, a diversi progetti rivolti alla prevenzione della tossicodipendenza e del disagio giovanile. \nLa sua prima esperienza cinematografica l'ha avuta nel 2003, collaborando ala realizzazione del film \"Io non ho paura\", diretto da Gabriele Salvatores. In quell'occasione si \u00e8 occupata del \"casting\" e ha curato la preparazione degli attori-bambini impegnati nel film."}
{"id": "1328596", "revid": "1543377", "url": "https://it.wikipedia.org/wiki?curid=1328596", "title": "Abelard Snazz", "text": "Abelard Snazz, \"l'uomo con il cervello a due piani\", \u00e8 un personaggio dei fumetti creato da Alan Moore, protagonista di alcune storie pubblicate tra il 1980 e il 1983 sulla rivista underground \"2000AD\".\nSi tratta di un mutante superintelligente, dotato di quattro occhi disposti su due livelli (a suggerire che anche il cervello sia composto da pi\u00f9 strati). Abile inventore, ama applicare la sua intelligenza alla soluzione dei problemi altrui, ma finisce sempre per causare pi\u00f9 danni che benefici. In alcune storie \u00e8 accompagnato dal robot Edwin, suo fanatico ammiratore, che ha il compito di servirlo ed esclamare \"Voi siete un \"genio\", padrone!\"."}
{"id": "1328599", "revid": "712828", "url": "https://it.wikipedia.org/wiki?curid=1328599", "title": "Relta", "text": ""}
{"id": "1328604", "revid": "110157", "url": "https://it.wikipedia.org/wiki?curid=1328604", "title": "Father Demo Square", "text": "\"Father Demo Square\" \u00e8 il quarto EP di Money Mark, uscito nel 2005 sotto l'etichetta Rush! Production.\nCollegamenti esterni.\n "}
{"id": "1328608", "revid": "115574527", "url": "https://it.wikipedia.org/wiki?curid=1328608", "title": "Elia Speleota", "text": "Biografia.\nElia chiamato \"Speleota\" (dal greco \"abitante di grotte\") per distinguerlo dai santi Elia profeta ed Elia Juniore, nacque a Reggio Calabria da Pietro e Leont\u00f2, ricchi nobili della citt\u00e0.\nA diciotto anni, Elia rifiut\u00f2 la proposta della madre di sposare una giovane nobile e di farsi una famiglia; fugg\u00ec di casa andando in penitenza a Taormina e poi in pellegrinaggio a Roma dove, nell'abbazia di Grottaferrata, prese l'abito monastico di Basilio Magno.\nTornato a Reggio, dopo poco tempo and\u00f2 in oriente con il monaco Arsenio col quale raggiunsero Patrasso. Durante la sua assenza i Saraceni sbarcarono in Calabria facendo stragi e catturando molti abitanti come schiavi. Al suo ritorno Elia decise di ritirarsi a vita di penitenza nella grotta di Melicucc\u00e0, insieme ai monaci Cosma e Vitale.\nBen presto dai paesi limitrofi, inizi\u00f2 un flusso di pellegrini attratti dalla sua fama di santit\u00e0, che volevano ricevere conforto ed incoraggiamento.\nElia mor\u00ec nel 960 all'et\u00e0 di 97 anni.\nIl culto.\nLa commemorazione liturgica ricorre l'11 settembre, giorno della morte di Elia che fu sepolto nella grotta dove, secondo la tradizione devozionale, egli stesso con le proprie mani aveva scavato un sepolcro; "}
{"id": "1328615", "revid": "767487", "url": "https://it.wikipedia.org/wiki?curid=1328615", "title": "Il magnifico cornuto", "text": "Il magnifico cornuto \u00e8 un film del 1964 diretto da Antonio Pietrangeli, adattato dalla classica pochade \"Le cocu magnifique\" (1921) di Fernand Crommelynck.\nTrama.\nNell'opulenta e operosa citt\u00e0 di Brescia, il maggior passatempo della ricca borghesia industriale sembra essere l'adulterio, che \u00e8 anche il maggior argomento di conversazione alle feste. Andrea Artusi, proprietario di un avviato cappellificio, felicemente sposato con la giovane e bella Maria Grazia, sembra essere del tutto estraneo tanto al tradimento quanto alle maldicenze su di esso, completamente sicuro della fedelt\u00e0 della moglie, dalla reputazione immacolata. Nonostante una vita soddisfacente, non resiste per\u00f2 alla tentazione quando Cristiana, disinvolta moglie del presidente del circolo, gli si propone esplicitamente.\nMa proprio questa relazione, apparentemente innocua, \u00e8 la sua rovina: l'aver sperimentato in prima persona quanto sia facile per una donna tradire il coniuge, mantenendolo all'oscuro di tutto, comincia a farlo dubitare di Maria Grazia e presto diventa letteralmente ossessionato dal sospetto che lei abbia un amante.\nPrima la fa spiare con scarso successo da un vecchio dipendente, poi la pedina in prima persona e, malgrado non riesca a scoprire nulla, continua ad avere visioni ad occhi aperti di lei, in un'immaginaria versione seducente e disinibita, intenta a tradirlo con pi\u00f9 uomini. L'elemento che gli fa perdere completamente la testa \u00e8 una contravvenzione fatta all'auto della moglie, in orario serale, nella via delle mura del Castello lungo la quale si appartano abitualmente le coppie clandestine, che un amico assessore espone per gioco durante una festa: Andrea esplode di fronte a tutti, affibbiando cos\u00ec a Maria Grazia l'etichetta di adultera e, a se stesso, quella di cornuto.\nEsasperata dalla folle, ingiustificata gelosia del marito, quando questi arriva addirittura a fingere un viaggio per poi rimanere a sorvegliarla di nascosto, Maria Grazia lo provoca fingendo a sua volta di andare ad incontrare il proprio amante, ma poi lo affronta direttamente. Di fronte alla reazione violenta di Andrea, che alla guida dell'auto potrebbe farli uccidere tutti e due, Maria Grazia per calmarlo infine arriva ad ammettere una relazione, inesistente, con l'amico Gabriele.\nAndrea, fuori di s\u00e9, rimane coinvolto in un incidente mentre tenta di raggiungere il rivale. Durante la convalescenza, si convince di essere stato vittima di una vera e propria malattia, ma di aver superato la \"febbre\" e di aver ritrovato la propria serenit\u00e0 e la fiducia in Maria Grazia (anche perch\u00e9 ha scoperto che la famosa multa \u00e8 stata presa da un dipendente e non dalla moglie incolpevole). Peccato che lei, nel frattempo, disillusa nei confronti dell'uomo che amava e verso il quale era sempre stata irreprensibilmente fedele ma che si era rivelato ben diverso da quanto aveva sempre pensato, si sia ormai consolata con il comprensivo medico che si \u00e8 preso cura del marito.\nColonna sonora.\nLe canzoni del film:\nMusiche di Armando Trovajoli, dirette dall'autore. Edizioni e registrazioni musicali della RCA Italiana.\nCuriosit\u00e0.\nAnche in questo film, come in \"Tot\u00f2 contro i quattro\", si fa riferimento al caso del bitter avvelenato mandato per posta ad un commerciante di Arma di Taggia nell'agosto del 1962 dall'amante della moglie e fatalmente bevuto dalla vittima."}
{"id": "1328620", "revid": "6923", "url": "https://it.wikipedia.org/wiki?curid=1328620", "title": "SeenServ", "text": "SeenServ, in molte reti IRC come Azzurra, \u00e8 un servizio che ci dice da quanto tempo un \"nickname\" non si collega al network.\nSe il nick \u00e8 stato registrato con NickServ, ci avvisa anche se al momento dell'accesso l'utente era \"identificato\" al nick\nPer inviare un comando \u00e8 sufficiente digitare /ss nomecomando nick.\nUtilizzo.\nLe operazioni possibili sono due:\nAltre informazioni.\nPer l'elenco dei comandi e la sintassi di SeenServ digitate /ss help o /msg SeenServ help"}
{"id": "1328621", "revid": "767487", "url": "https://it.wikipedia.org/wiki?curid=1328621", "title": "Only You - Amore a prima vista", "text": "Only You - Amore a prima vista (\"Only You\") \u00e8 un film commedia romantica diretto dal regista Norman Jewison.\nTrama.\nA 11 anni Faith Corvatch chiede al suo spirito guida chi sar\u00e0 il suo innamorato da grande; a 14 anni interrogando una indovina ottiene la stessa risposta: Damon Bradley. Il resto degli anni lo passa a cercare questo fantomatico uomo sino a quando decide di sposarsi accantonando il suo sogno. Il destino per\u00f2 \u00e8 in agguato e prima delle nozze arriva una telefonata di Damon. Faith decide di rintracciarlo e lascia tutto partendo per l'Italia per trovare il suo amore. Qui lo trova in un rappresentante di scarpe e se ne innamora. La storia prosegue tra alti e bassi, discussioni e riappacificazioni romantiche, sino a quando si scopre che Damon Bradley non esiste, ma si pu\u00f2 essere felici ugualmente."}
{"id": "1328625", "revid": "12290", "url": "https://it.wikipedia.org/wiki?curid=1328625", "title": "L'errore del mio migliore amico", "text": ""}
{"id": "1328633", "revid": "268377", "url": "https://it.wikipedia.org/wiki?curid=1328633", "title": "StatServ", "text": "StatServ, in molte reti IRC come Azzurra, \u00e8 un servizio che si occupa di fornirci delle statistiche relative a un canale del \"network\".\nPu\u00f2 fornici informazioni relative al traffico di utenti e ai messaggi inviati. Pu\u00f2 fornirci i nickname degli utenti pi\u00f9 attivi, oppure la percentuale di messaggi scambiati in una data fascia oraria, cos\u00ec come quelli relativi ai kick e ai ban.\nPer inviare un comando \u00e8 sufficiente digitare /msg StatServ nomecomando\nUtilizzo.\nL'unica operazione possibile \u00e8 ChanServ, che fornisce, ad un operatore del canale, tutte le statistiche relative allo stesso.\nAltre informazioni.\nPer l'elenco dei comandi e la sintassi di SeenServ digitate /ss help o /msg SeenServ help\nNei canali coperti dal servizio di StatServ, comparir\u00e0 un bot dal nome \"ChanServ\"."}
{"id": "1328635", "revid": "767487", "url": "https://it.wikipedia.org/wiki?curid=1328635", "title": "Hushpuppies", "text": "Hushpuppies \u00e8 un gruppo alternative rock francese influenzato dalla musica anni '60. I membri del gruppo ora abitano tutti a Parigi ma sono originari di Perpignan, fatta eccezione del bassista, originario di Bordeaux.\nBiografia.\nLa band debutta dopo l'incontro tra i componenti al liceo di Perpignan. Franck, Cyrille, Wilfried e Olivier, tutti grandi fan di gruppi rock come Kinks e The Small Faces, decidono di creare un gruppo da garage, I Likyds. Dopo sette anni di lavoro, il gruppo deve separarsi perch\u00e9 Olivier, il cantante, e Cyrille, il chitarrista, si trasferiscono per necessit\u00e0 lavorative a Parigi. Pi\u00f9 tardi, Franck et Wilfried li raggiungono, intenzionati a continuare i loro studi nella capitale francese. Nel 2002 decidono di rifondare il gruppo integrando un bassista, Guillaume, un amico di lunga data. Il nome del nuovo gruppo \u00e8 Hushpuppies.\nLa loro prima demo esce nell'aprile del 2003 e contiene 5 brani, seguita successivamente in settembre dal loro nuovo album live, intitolato \"Live @ House of Live\", composto di 12 titoli caratterizzanti la loro idea di prestazione on stage.\nNel 2004 pubblicano due EP, tra cui \"The Garden\", presso la Diamondtraxx, che li rivela al grande pubblico. L'anno seguente, il gruppo \"sforna\" il loro primo album, \"The Trap\", sempre presso la Diamondtraxx. Il 13 settembre 2006, si esibiscono in un insolito concerto su di un piano di un bus londinese, a Parigi, in Place de l'Opera. Questo evento fu organizzato dalla radio Le Mouv'.\nAttualmente il gruppo \u00e8 in studio per registrare il loro secondo album. La pubblicazione \u00e8 prevista per il 22 ottobre 2007 e il nuovo singolo sar\u00e0 ascoltabile in onda."}
{"id": "1328637", "revid": "268377", "url": "https://it.wikipedia.org/wiki?curid=1328637", "title": "Kick (IRC)", "text": "Nel gergo delle chatroom IRC, un kick \u00e8 un'operazione effettuabile da un operatore in un canale IRC, e consiste nel forzare l'uscita dal canale (e quindi un temporaneo allontanamento) di un utente che arreca fastidio alla comunit\u00e0 (ad esempio un troll), senza impedirgli di rientrare successivamente. \nSolitamente \u00e8 utilizzato come avvertimento, prima di passare a provvedimenti pi\u00f9 sanzionatori come ban e akick."}
{"id": "1328639", "revid": "110157", "url": "https://it.wikipedia.org/wiki?curid=1328639", "title": "Duomo di Monterotondo", "text": "Il duomo di Monterotondo, basilica di Santa Maria Maddalena \u00e8 sito in piazza Papa Giovanni Paolo II (ex piazza Duomo) a Monterotondo (RM), ed \u00e8 uno degli elementi che, insieme all'opposta piazza del Popolo e all'asse rettilineo di via Cavour, struttura il quartiere realizzato nel XVII secolo dai Barberini, proprietari del feudo.\nLa facciata \u00e8 in stile barocco. Il campanile termina a cuspide in stile barocco.\nL'interno, di tipo basilicale, \u00e8 ad unica navata a croce latina, con cappelle laterali (3 per parte) unite da dei passaggi ad arco a tutto sesto ricavati dai muri divisori:\nInternamente alla facciata, sopra i 3 ingressi principali, vi \u00e8 un organo da chiesa.\nL'altare maggiore \u00e8 ricavato attraverso l'impiego di un sarcofago romano strigilato in marmo bianco, proveniente da un sito antico della campagna limitrofa, dietro vi \u00e8 il coro ligneo.\nIl duomo di Monterotondo \u00e8 stato restaurato in epoca barocca dalla famiglia dei Marchesi del Grillo, come attestano alcuni ornamenti a forma di grillo nelle colonne di divisione delle cappelle.\nSul muro esterno, in via San Pio da Pietrelcina, vi \u00e8 una statua bronzea di san Pio da Pietrelcina.In passato su questa via vi era la Porta Canonica, antica porta d'accesso al centro storico di Monterotondo.\nSulla Piazza antistante, lato Via Oberdan, vi \u00e8 un caratteristico muro con fontana, chiamato il \"Pincetto\", perch\u00e9 sembra un Pincio in miniatura, realizzato agli inizi del XX secolo per riparare il dislivello esistente tra il nucleo pi\u00f9 antico dell'abitato (che si trova ad una quota maggiore) e l'espansione barberiniana del XVII secolo."}
{"id": "1328640", "revid": "32262230", "url": "https://it.wikipedia.org/wiki?curid=1328640", "title": "Komsomolsk", "text": ""}
{"id": "1328642", "revid": "78273", "url": "https://it.wikipedia.org/wiki?curid=1328642", "title": "V\u00edctor Jesus A\u00f1ino Berm\u00fadez", "text": ""}
{"id": "1328643", "revid": "78273", "url": "https://it.wikipedia.org/wiki?curid=1328643", "title": "Vitolo A\u00f1ino Berm\u00fadez", "text": ""}
{"id": "1328646", "revid": "110157", "url": "https://it.wikipedia.org/wiki?curid=1328646", "title": "Cesny-aux-Vignes", "text": "Cesny-aux-Vignes \u00e8 un comune francese nel dipartimento del Calvados nella regione della Normandia.\nQuesto comune si un\u00ec nel 1972 con quello di Ou\u00e9zy, formando il nuovo comune di Cesny-aux-Vignes-Ou\u00e9zy che per\u00f2 dal 1\u00ba gennaio 2006 \u00e8 stato soppresso per ricostituire i comuni originari, cos\u00ec com'erano prima della fusione."}
{"id": "1328647", "revid": "36847281", "url": "https://it.wikipedia.org/wiki?curid=1328647", "title": "Verbano Cusio Ossola", "text": ""}
{"id": "1328648", "revid": "2519", "url": "https://it.wikipedia.org/wiki?curid=1328648", "title": "Circondario del Meclemburgo Nordoccidentale", "text": "Il circondario del Meclemburgo Nordoccidentale () \u00e8 un circondario del \"Land\" tedesco del Meclemburgo-Pomerania Anteriore.\nStoria.\nIl circondario fu creato nel 1994.\nIl 4 settembre 2011 incorpor\u00f2 la citt\u00e0 extracircondariale di Wismar.\nSuddivisione amministrativa.\nIl circondario del Meclemburgo Nordoccidentale si compone di tre comuni extracomunitari (\"Amtsfreie Gemeinden\") e nove comunit\u00e0 (\"\u00c4mter\"), che raggruppano complessivamente 8 citt\u00e0 e 86 comuni.\nComunit\u00e0 (\"\u00c4mter\").\nsede del capoluogo *"}
{"id": "1328649", "revid": "287204", "url": "https://it.wikipedia.org/wiki?curid=1328649", "title": "Ou\u00e9zy", "text": "Ou\u00e9zy \u00e8 un comune francese nel dipartimento del Calvados nella regione della Normandia.\nQuesto comune si un\u00ec nel 1972 con quello di Cesny-aux-Vignes, formando il nuovo comune di Cesny-aux-Vignes-Ou\u00e9zy che per\u00f2 dal 1\u00ba gennaio 2006 \u00e8 stato soppresso per ricostituire i comuni originari, cos\u00ec com'erano prima della fusione."}
{"id": "1328652", "revid": "1873140", "url": "https://it.wikipedia.org/wiki?curid=1328652", "title": "Parco Sangone", "text": "Il Parco Sangone \u00e8 il ventesimo parco per grandezza della citt\u00e0 di Torino. La sua superficie \u00e8 di 120.000\u00a0m\u00b2.\n\u00c8 stato inaugurato nel luglio 2007 dopo la riqualificazione delle sponde del torrente Sangone nel tratto compreso tra Strada delle Cacce e Via Artom.\nDescrizione.\nUn percorso lineare principale fa da limite alla discesa del terreno (talvolta assai scoscesa) verso le rive del torrente Sangone.\nIl settore est del parco \u00e8 stato adibito ad orti pubblici regolamentati, in seguito alla rimozione dei vari orti pubblici abusivi che si erano realizzati sul luogo.\nIl parco \u00e8 contiguo al Parco Colonnetti di Torino e ne \u00e8 separato solo dalla Strada Castello di Mirafiori.\nUna passerella ciclopedonale ne assicura il collegamento con il Parco Miraflores di Nichelino, scavalcando il torrente.\nIl Comune di Torino progetta di continuare l'opera di riqualificazione delle sponde verso ovest, per ricongiungersi idealmente con il Parco Piemonte.\nImpianti sportivi.\nQuesto club di calcio, considerato nell'opinione pubblica \"la terza squadra di Torino\", sebbene abbia origine nel quartiere di Nizza Millefonti, ha negli anni novanta acquisito la propriet\u00e0 di cinque campi da calcio situati nell'odierno Parco Sangone nel quartiere di Mirafiori Sud, facendone il proprio terreno di gioco, sede del centro sportivo e sede sociale."}
{"id": "1328660", "revid": "31886", "url": "https://it.wikipedia.org/wiki?curid=1328660", "title": "Locomotiva FS 870", "text": "Le locomotive a vapore Gruppo 870 erano locomotive costruite per varie reti ferroviarie, soprattutto per la Rete Adriatica, che le Ferrovie dello Stato riunirono nel gruppo 870 per il servizio viaggiatori su linee secondarie ad andamento altimetrico non troppo difficile.\nStoria.\nLe locomotive del gruppo 870, costruite a partire dal 1903 per varie societ\u00e0 ferroviarie, nacquero dall'esigenza di economia nell'esercizio dei treni viaggiatori su linee secondarie dal profilo altimetrico non molto difficile. Vennero studiate infatti per il servizio con un solo agente coadiuvato dal capotreno e a tale scopo esisteva una porta di comunicazione tra la cabina e il primo veicolo e la ringhiera per tutto il praticabile della locomotiva.\nLe consegne, che si succedettero fino al 1911, rusultarono cos\u00ec suddivise:\nLe 870 pur non brillando nelle prestazioni si dimostrarono per\u00f2 delle buone ed affidabili locomotive; Vennero radiate dal servizio nel secondo dopoguerra ma alcune di esse rimasero attive nelle Ferrovie del Sud-Est fino agli anni sessanta. Altre unit\u00e0 furono cedute, talora in regime di noleggio, a imprese private o a ferrovie secondarie quali la Societ\u00e0 Anonima Elettrovie Romagnole (SAER), che eserciva la Ferrovia Mantova-Peschiera (4 unit\u00e0 acquistate nel 1934 e rinumerate FMP 001-004).\nCaratteristiche tecniche.\nLe locomotive 870 erano delle macchine a tre assi accoppiati, a 2 cilindri esterni, a vapore saturo e a semplice espansione. Avevano una minore produzione di vapore, e quindi una minore potenza, rispetto alle 851 di cui conservavano le ruote alte e il rodiggio 0-3-0.\nFurono progettate soprattutto per economizzare nel servizio e nel numero di macchinisti sulle linee secondarie e pianeggianti e pertanto ebbero le pedane di intercomunicazione tra locomotiva e prima carrozza del treno su ambedue le testate e il passaggio attraverso la locomotiva, sulle fiancate accanto alla caldaia, protetto da una serie di vistosi corrimano. Ci\u00f2 costrinse a diminuire le scorte d'acqua e quindi l'autonomia perch\u00e9 le casse dovettero essere montate pi\u00f9 in basso, ai fianchi del telaio.\nVennero costruite nel consistente numero totale di 168 unit\u00e0 con poche varianti tra l'una e l'altra. Come la maggior parte delle locotender italiane con rodiggio 0-3-0 venne inizialmente utilizzata per trainare convogli merci e passeggeri su molte linee secondarie; per poi essere utilizzata come locomotiva da manovra all' interno scali merci fino al termine dell'era a vapore a fronte di un impiego sempre maggiore di macchine pi\u00f9 potenti."}
{"id": "1328661", "revid": "287204", "url": "https://it.wikipedia.org/wiki?curid=1328661", "title": "Blida", "text": "Blida (in arabo: \u0644\u0628\u0644\u064a\u062f\u0629) \u00e8 una delle maggiori citt\u00e0 dell'Algeria, capitale dell'omonima provincia (\"wilaya\"), 45 chilometri a sud ovest dalla capitale Algeri.\nLa citt\u00e0 \u00e8 circondata da frutteti e giardini, a circa 200 metri sul livello del mare, alla base dei monti dell'Atlante, all'angolo meridionale della fertile piana di Metija, sulla riva destra del Wad-el-Kebir, affluente del Chiffa. L'abbondanza di acque di questo fiume permette il funzionamento di diversi mulini e fattori, e rifornisce di acqua la citt\u00e0, con le sue numerose fontane e giardini irrigati.\nBlida \u00e8 circondata da mura di rilevante estensione, un tempo intervallate da sei porte cittadine. I loro nomi erano:\nOggigiorno queste porte non esistono pi\u00f9, ma i loro nomi permangono per indicare le corrispondenti zone della citt\u00e0. La citt\u00e0 inoltre \u00e8 dotata del porto fluviale di Mimieh.\nLa citt\u00e0, che conserva caratteristiche francesi, presenta molte strade moderne con molti porticati, e numerose moschee e chiese, ma anche alcune zone con baracche. La piazza principale, piazza d'armi, \u00e8 circondata da case porticate ed \u00e8 ombreggiata da molti alberi.\nAl centro di una fertile zona, e sulla via di una delle principali direttrici di traffico del paese, Blida presenta diverse attivit\u00e0 commerciali, molte delle quali legate alle arance e alla farina. Gli aranceti contano oltre 50.000 alberi il cui profumo in aprile si diffonde in citt\u00e0. Nei giardini fanno bella mostra magnifici olivi.\nSidi-Ahmed El-Kebir, colui che nel XVI secolo fond\u00f2 la citt\u00e0 dove precedentemente i romani avevano costruito un avamposto militare, \u00e8 sepolto a Sidi El-Kebir.\nNel 1838 Blida fu conquistata dai francesi. Nell'aprile del 1906 fu scelta come luogo di detenzione di Behanzin, l'ex re del Dahomey, che vi mor\u00ec nel dicembre dello stesso anno."}
{"id": "1328665", "revid": "154893", "url": "https://it.wikipedia.org/wiki?curid=1328665", "title": "Chiesa dei Cappuccini (Monterotondo)", "text": ""}
{"id": "1328670", "revid": "1543377", "url": "https://it.wikipedia.org/wiki?curid=1328670", "title": "Lamborghini Revent\u00f3n", "text": "La Lamborghini Revent\u00f3n \u00e8 un'autovettura prodotta in piccola serie dalla casa automobilistica italiana Lamborghini dal 2007 al 2010.\nNome e contesto.\nIl nome \"Reventon\" deriva da un toro da combattimento della famiglia di \"Don Rodr\u00edguez\", famoso per aver ucciso nel 1943 il torero \"F\u00e9lix Guzm\u00e1n\".\n\u00c8 stata presentata ufficialmente al salone dell'automobile di Francoforte 2007. La Revent\u00f3n venne presentata dalla Lamborghini agli acquirenti prima del Motorshow di Bologna sotto forma di modellino, ma alla stampa non sono pervenute immagini.\nAveva un costo di 1 milione di euro e la produzione era stata dichiarata per soli 20 esemplari di cui l'ultimo \u00e8 stato consegnato al termine del 2008.\nTecnica.\nIl motore \u00e8 un V12 da 6,5 litri con 650 CV (480\u00a0kW). La vettura supera i 330\u00a0km/h e raggiunge i 100\u00a0km/h in 3,4 secondi. Il cambio \u00e8 il nuovo e-gear, i rapporti si inseriscono utilizzando i paddle al volante.\nDesign.\nPur basandosi sulla Murci\u00e9lago LP640, il design esterno \u00e8 completamente nuovo, con sostanziali modifiche e linee pi\u00f9 marcate, spigolose e squadrate. Come nel modello di base, il rivestimento esterno \u00e8 realizzato in CFC, un materiale composito a base di fibra di carbonio. I componenti esterni sono incollati e fissati al telaio della Revent\u00f3n in CFC e acciaio. La parte anteriore \u00e8 caratterizzata da angoli acuti con un motivo del frontale \"a freccia\" e dalle prese d'aria rivolte in avanti. Entrambe le porte si aprono verso l'alto. La sua linea esterna \u00e8 ripresa dal Lockheed Martin-Boeing F-22 Raptor.\nIl colore utilizzato \u00e8 il \"Grigio Barra\", un grigio opaco realizzato appositamente per la Rev\u00e8nton, che, grazie anche alla presenza di molte parti metalliche, crea un effetto molto particolare alla luce del sole. Anche i cerchioni contribuiscono a questo gioco di luci.\nAlle razze dei cerchi in alluminio verniciate di nero, sono state accostate delle alette in carbonio opaco che assicurano il raffreddamento ottimale dei dischi dei freni in carboceramica.\nI gruppi ottici dal design innovativo sono composti anteriormente, oltre ai fari Bi-Xenon, da dei pi\u00f9 moderni diodi a emissione di luce. Sette LED assicurano per la marcia una luce ottimale, mentre per la funzione lampeggiante vengono affiancati altri nove diodi. Un'altra innovazione tecnica \u00e8 data dai LED nelle luci posteriori. A fronte della elevata temperatura in quella zona della vettura sono stati messi a punto speciali LED resistenti al calore, che vengono utilizzati come lampeggiatori, luci di stop e fanali posteriori con un effetto ottico a triplice freccia.\nInterni.\nI materiali utilizzati per gli interni sono: l'alcantara, il carbonio, l'alluminio e la pelle. L'abitacolo ricorda i \"cockpit\" degli aerei caccia e gli strumenti sono costituiti da tre display piatti a cristalli liquidi TFT. Per il resto, gli strumenti sono alloggiati in una struttura fresata in un blocco di alluminio pieno, protetta da una calotta in fibra di carbonio.\nGrazie al G-Force-Meter, un display di ultima generazione, il conducente pu\u00f2 vedere le forze dinamiche che agiscono durante la marcia del veicolo, l'accelerazione longitudinale in accelerazione e in fase di frenata e anche l'accelerazione trasversale nelle curve.\nRevent\u00f3n Roadster.\nNel settembre 2009, al salone di Francoforte, \u00e8 stata presentata la \"Revent\u00f3n Roadster\" la cui produzione annunciata era di soli 9 esemplari."}
{"id": "1328671", "revid": "438678", "url": "https://it.wikipedia.org/wiki?curid=1328671", "title": "Necronomicon (film)", "text": "Necronomicon \u00e8 un film del 1993 diretto da Christophe Gans, Sh\u016bsuke Kaneko e Brian Yuzna. Prodotto da Brian Yuzna, il film \u00e8 formato dalla trilogia di tre racconti, ispirato all'espediente letterario creato dallo scrittore statunitense Howard Phillips Lovecraft. La sua uscita nelle sale europee \u00e8 avvenuta nel febbraio del 1994.\nTrama.\nIl Necronomicon: il libro dei morti scritto col sangue e impaginato con la pelle umana, \u00e8 stato ritrovato ed un lettore (Jeffrey Combs) inizia a narrarlo dando filo logico alle tre rappresentazioni sullo schermo.\nEdward De Lapoer eredita un vecchio maniero e si ritrover\u00e0 a fronteggiare un demone mostruoso.\nUn miracoloso fluido in grado di ridare vita al corpo anche dopo la morte, coinvolgendo una giovane giornalista.\nUna poliziotta, mentre insegue un teppista, entra in un edificio fatiscente e si perde nei suoi corridoi e tetri cunicoli. In un crescendo di panico, la donna si accorge di essere all'interno di una sorta d'inferno terrestre pieno di creature mostruose e scenari spaventosi."}
{"id": "1328673", "revid": "124701781", "url": "https://it.wikipedia.org/wiki?curid=1328673", "title": "Matteo Reza Azchirvani", "text": "Biografia.\nNato a Novara, si trasferisce a Milano, dove viene ammesso alla \"Scuola del Piccolo Teatro di Milano\" diretta da Giorgio Strehler, e dove lavora con importanti registi (St\u00e9phane Braunschweig, Emil Hrvatin, Lamberto Puggelli, Angelo Longoni).\nDopo essersi diplomato nel 1999, si trasferisce a Roma e nel 2001 entra a far parte della Compagnia dei giovani del Teatro Eliseo diretta da Marco Carniti. Si accosta poi al cinema e alla televisione. Attualmente vive tra Roma e Berlino.\nNel 2017 inizia a collaborare con l'artista visiva Marica De Michele: da questo sodalizio nasce \"Home Smart Home\", una video installazione a 9 schermi sulla vita di un uomo alle prese con la sua casa smart. Il lavoro viene presentato il 27 giugno 2017 a Eindhoven.\nNel 2020 fonda a Berlino Vertical Film, una casa produzione indipendente."}
{"id": "1328676", "revid": "767487", "url": "https://it.wikipedia.org/wiki?curid=1328676", "title": "Avviso di chiamata (film)", "text": "Avviso di chiamata (\"Hanging Up\") \u00e8 un film del 2000 diretto da Diane Keaton e tratto dall'omonimo romanzo di Delia Ephron.\nTrama.\nGeorgia Mozell, Eve Marks e Maddy Mozell sono sorelle adulte. Georgia (Keaton) \u00e8 l'editrice della sua rivista femminile omonima di grande successo. L'organizzatrice di feste Eve (Ryan) \u00e8 la mamma chioccia del gruppo, non solo della sua stessa famiglia, ma anche dei suoi fratelli e del padre divorziato dalla moglie Pat (Leachman). Infine Maddy (Kudrow) \u00e8 un'attrice di telenovela vacua che ha sempre lottato per la propria identit\u00e0. Nonostante sia impegnata con la propria vita come gli altri, Eve \u00e8 l'unica delle tre che si occupa del ricovero a lungo termine del loro irascibile, e con i primi sintomi di demenza, padre settantanovenne, Lou Mozell (Matthau). Eve si prende cura di Lou, che a sua volta \u00e8 un fan di John Wayne, nonostante un incidente particolarmente doloroso con lui sette anni prima (quando le disse che era un errore). Mentre l'aspetto emotivo di prendersi cura di Lou diventa sempre pi\u00f9 stressante, Eve deve capire come mantenere la propria sanit\u00e0 mentale, mentre ha a che fare con le sue sorelle, che credono di aiutarla mentre non si premurano di dare un aiuto al padre.\nAd un certo punto, Lou rovina una festa di compleanno per il figlio di Eve, Jesse, e viene espulso dalla famiglia dal marito di Eve, Joe (Adam Arkin).\nQuando la salute del padre peggiora, le tre sorelle si riuniscono e chiedono chi sia la sua attrice preferita. Prima di morire, Lou risponde che \u00e8 June Allyson. Le tre sorelle piangono la morte del padre, mentre i flashback rivelano che Lou ha passato dei bei momenti con le sue tre figlie e John Wayne. Le tre sorelle si riuniscono per il Ringraziamento, mentre Maddy rivela di essersi ritirata come attrice dopo che il suo personaggio ha provato un cappuccino decaffeinato ed \u00e8 stata uccisa casualmente."}
{"id": "1328681", "revid": "88740", "url": "https://it.wikipedia.org/wiki?curid=1328681", "title": "Palazzo Civico", "text": "Il palazzo Civico o palazzo di Citt\u00e0 \u00e8 di solito l'edificio in cui ha sede (o ha avuto sede) l'ente amministrativo del Comune."}
{"id": "1328684", "revid": "367445", "url": "https://it.wikipedia.org/wiki?curid=1328684", "title": "Guerra d'Italia del 1499-1504", "text": "La seconda guerra italiana (1499-1504), talvolta conosciuta come la guerra italiana di Luigi XII o la guerra su Napoli, fu la seconda delle guerre Italiane del Rinascimento; fu combattuta principalmente da Luigi XII di Francia e Ferdinando II di Aragona e con la partecipazione di diverse potenze italiane. In conseguenza della prima guerra italiana Luigi fu determinato a rivendicare il trono di Napoli e il Ducato di Milano.\nPreparazione.\nCon un accordo firmato a Blois nel 1499 il sovrano francese si assicur\u00f2 l'appoggio di Venezia a cui concesse Cremona e la Ghiara d'Adda; agli svizzeri, le cui truppe costituivano il nerbo dell'esercito francese, promise la Contea di Bellinzona e al papa Alessandro VI offr\u00ec l'impegno di appoggiare il figlio Cesare Borgia nel suo progetto di conquista della Romagna oltre alla concessione del Ducato di Valentinois e la mano di Charlotte d'Albret.\nLa conquista francese del Ducato di Milano.\nTrovandosi ormai privo del valido aiuto della consorte Beatrice, la quale aveva respinto le minacce dell'Orleans nel 1495 ed era morta nel 1497, Ludovico prefer\u00ec la fuga e insieme ai figli bambini ripar\u00f2 in Germania presso Massimiliano I d'Asburgo (marito di Bianca Maria Sforza, nipote del Moro). Milano venne espugnata subito dopo, il 2 settembre 1499. In Germania Ludovico assold\u00f2 a proprie spese un nuovo esercito di mercenari svizzeri e, tornato in Italia, riusc\u00ec a riprendere Milano, ma solo per un breve periodo. Il 10 aprile 1500 venne assediato a Novara e consegnato dai propri mercenari svizzeri ai francesi. Fatto prigioniero, venne trasferito in Francia, dove poi mor\u00ec nel 1508.\nRomagna.\nForte del facile successo, il cammino dell'esercito francese (con Cesare Borgia come luogotenente del re) prosegu\u00ec al di l\u00e0 del Po sino a giungere in Romagna, territorio a quel tempo sotto il potere temporale del papato. Papa Alessandro VI, che era stato tenuto informato sulle manovre dell'esercito, invi\u00f2 ai signori di Pesaro, Imola, Forl\u00ec, Faenza, Urbino e Camerino, una lettera in cui li dichiarava decaduti dai loro feudi, spianando cos\u00ec la strada alla conquista del figlio e regalandogli un intero principato.\nCom'era prevedibile, nessuno obbed\u00ec all'ingiunzione del papa. La lotta si scaten\u00f2 cruenta. Una prima spedizione in Romagna ebbe luogo il 21 novembre 1499, con un esercito costituito da fanti e mercenari di varie province e nazioni. Gi\u00e0 l'11 dicembre Imola venne espugnata. Nel gennaio successivo il duca di Valentino sconfisse Caterina Sforza, che per tre settimane si era asserragliata nella rocca di Forl\u00ec, al comando di 2.000 uomini. Nonostante l'ardore e il piglio da guerriera, Caterina fu fatta prigioniera e Forl\u00ec fu espugnata dagli invasori che si abbandonarono ad atti di violenza sulla popolazione. Una volta terminato il saccheggio, il duca si pot\u00e9 insediare in citt\u00e0 ospitato dal nobiluomo forlivese Luffo Numai, gi\u00e0 consigliere di Caterina stessa. Nel 1502 Leonardo da Vinci venne assoldato da Cesare Borgia in veste di architetto e ingegnere militare.\nLa spartizione del Regno di Napoli.\nPer ci\u00f2 che concerne il fronte meridionale della penisola, dopo il fallimento militare dell'impresa di Carlo VIII del 1495, il nuovo re di Francia il giorno 11 novembre 1500 stipul\u00f2 il trattato segreto di Granada per la spartizione dell'Italia del sud con Ferdinando il Cattolico. Il re di Aragona mirava ad eliminare la dinastia cadetta di Napoli e a riunire al possesso della Sicilia quello della Calabria e della Puglia, mentre ai francesi venivano riservate Campania e Abruzzo. Federico I di Napoli, all'oscuro dell'accordo, quando nel 1501 i Francesi s'apprestarono ad invadere il suo regno, chiese aiuto alla Spagna essendo imparentato con Ferdinando II e consegnandogli anche delle piazzeforti in Calabria. Il 25 giugno del 1501 Alessandro VI scomunic\u00f2 il re di Napoli e, il 19 luglio, Cesare Borgia affiancato dall'esercito francese assedi\u00f2 Capua la quale, dopo 7 giorni venne conquistata grazie al tradimento: un cittadino di Capua, corrotto da Cesare, apr\u00ec le porte della citt\u00e0 e, dopo un segnale prestabilito, l'esercito franco-papale irruppe nella citt\u00e0 e diede il via al massacro della guarnigione militare e della popolazione. Il re Federico, accortosi troppo tardi dell'inganno, cerc\u00f2 di trattare la resa, ma il 19 agosto i Francesi entrarono a Napoli.\nCon il trattato di Trento, siglato il 13 ottobre 1501 tra Luigi e Massimiliano d'Austria, l'Austria riconobbe le conquiste francesi nell'Italia settentrionale.\nDissidi tra Spagna e Francia.\nPresto tra gli occupanti nacquero dissidi sulle modalit\u00e0 di spartizione; l'insistenza di Ferdinando di essere riconosciuto re sia di Napoli che di Sicilia port\u00f2 nell'immediato a una guerra tra Francia e Spagna. Sconfitto a Cerignola e a Garigliano dagli spagnoli comandati da Gonzalo Fern\u00e1ndez de C\u00f3rdoba, Luigi fu costretto ad abbandonare Napoli e ritirarsi in Lombardia. Napoli venne occupata dagli spagnoli il 16 maggio 1503.\nFu nel contesto di questa guerra che avvenne la famosa disfida di Barletta nel 1503.\nTrattati.\nIl trattato di Lione (detto anche armistizio di Lione) fu siglato il 31 gennaio 1504 tra Luigi XII di Francia e Ferdinando II di Aragona. In base ai termini del trattato, la Francia cedette Napoli alla Spagna, che terr\u00e0 fino al 1707. Inoltre Francia e Spagna definirono il loro rispettivo controllo dei territori italiani: la Francia controllava l'Italia settentrionale da Milano e la Spagna controllava la Sicilia e l'Italia meridionale.\nIl trattato di Blois del 22 settembre 1504 riguard\u00f2 la proposta di matrimonio tra Carlo I d'Asburgo, il futuro Carlo V e Claudia di Francia, figlia del re francese e di Anna di Bretagna.\nSe Luigi XII non avesse avuto un erede maschio, Carlo I d'Asburgo avrebbe ricevuto in dote il Ducato di Milano, Genova e le sue dipendenze, nonch\u00e9 il Ducato di Bretagna, le contee di Asti e Blois, il ducato di Borgogna e il vicereame di Auxonne."}
{"id": "1328686", "revid": "110157", "url": "https://it.wikipedia.org/wiki?curid=1328686", "title": "Chiesa della Madonna delle Grazie (Monterotondo)", "text": "La chiesa della Madonna delle Grazie \u00e8 un luogo di culto cattolico, sito nella piazza omonima del quartiere Santa Maria, a Monterotondo (RM).\nLa facciata \u00e8 in stile romanico e rinascimentale.\nStoria ed arte.\nDella chiesa di S. Maria delle Grazie non si conosce la data di costruzione n\u00e9 il progettista.\n\u00c8 sicuro che esisteva gi\u00e0 nel 1343, perch\u00e9 risulta, a tale data, nel registro di tutte le chiese della Sabina. Da ci\u00f2 si pu\u00f2 affermare che \u00e8 la pi\u00f9 antica chiesa di Monterotondo.\nQualcuno ha ipotizzato che fosse un oratorio paleocristiano dedicato a sant\u2019Irene.\nDopo il 1449, per interessamento di papa Niccol\u00f2 V, accanto alla chiesa fu costruito un convento affidato ai Padri minori conventuali, cui subentrarono, nel 1490, i frati amedeiti.\nLa chiesa era la cappella sepolcrale degli Orsini, feudatari di Monterotondo. Quello che \u00e8 rimasto \u00e8 la tomba di Giordano Orsini, comandante delle truppe pontificie sotto Sisto IV, eretta dal cardinale Battista Orsini in onore del fratello morto nel 1484.\nTra il 1628 e il 1630, vengono restaurate due cappelle, quella dedicata alla Vergine \n(la IIa sinistra), e quella dedicata a sant'Antonio da Padova (la III a sinistra).\nNel 1715, viene restaurata e decorata la cappella dedicata ai santi Filippo e Giacomo \n(la IV a sinistra); attualmente \u00e8 la cappella del Santissimo.\nDa notare che i due santi Filippo e Giacomo erano stati nominati patroni di Monterotondo, proprio nella chiesa di S. Maria delle Grazie, con una cerimonia solenne nel 1619.\nQueste sono le uniche tre cappelle che conservano ancora le opere originali. Le altre cappelle erano dedicate a san Giuseppe (la Ia sinistra); a san Giuseppe da Copertino (la I a destra); a san Giovanni Battista (la II a destra); a san Francesco d\u2019Assisi (la III a destra).\nNel presbiterio vi sono due statue in legno che rappresentano san Francesco e santa Chiara.\nSotto l'altare maggiore vi \u00e8 un'urna di marmo contenente le reliquie di tre santi: Sant'Abbondio, San Clemente e San Gregorio.\nA causa del terremoto del 1915, la chiesa ed il convento subirono notevoli danni, per cui fu abbandonata.\nTra il 1929 e il 1933, la chiesa fu restaurata, mentre il convento fu demolito; al suo posto venne costruito l'edificio dell'O.N.M.I.; successivamente, in un appezzamento di terreno attiguo, \u00e8 stata costruita l'attuale casa di riposo.\nDurante la Seconda guerra mondiale, quando Monterotondo fu occupata dalle truppe tedesche, la chiesa fu adibita a stalla per i cavalli.\nFino al 1948 al centro del cortile della chiesa, c'era ancora il vecchio pozzo del convento, demolito per far posto ad un campo di pallavolo.\nSantuario di San Rocco.\nNell'area della parrocchia di Santa Maria delle Grazie sorge la chiesa di S.Rocco, dichiarata santuario.\nCostruita nel 1560 su una preesistente antica cappella, venne affidata alla Compagnia della Morte o Compagnia del Sacco Nero, la quale provvedeva alla sepoltura delle persone, senza parenti, che morivano in campagna oppure di morte violenta.\nLa chiesa aveva quattro cappelle laterali: le due di sinistra sono state demolite verso \nil 1850 per poter allargare l'attuale via A. Gramsci. Le altre due sono state demolite durante i lavori eseguiti tra \nil 1960 e il 1968. Durante questi lavori sono state effettuate modifiche nel presbiterio.\nSull'altare maggiore vi era affrescata l'immagine di S.Rocco, la quale, all'epoca dei lavori, non era pi\u00f9 riconoscibile. Al suo posto \u00e8 stato inserito un mosaico ed il quadro della \"Madonna del Diluvio delle Grazie\". Detto quadro, prima dei lavori di restauro, era inserito in una finestra in alto, proprio sotto la corona."}
{"id": "1328687", "revid": "6923", "url": "https://it.wikipedia.org/wiki?curid=1328687", "title": "Renault Mascott", "text": ""}
{"id": "1328695", "revid": "1305772", "url": "https://it.wikipedia.org/wiki?curid=1328695", "title": "Idrossibutirrato deidrogenasi", "text": "Xilulosio reduttasi \u00e8 un termine generico per denominare un enzima che agisce sull'idrossibutirrato. Pi\u00f9 nel dettaglio, si distinguono:"}
{"id": "1328702", "revid": "84604", "url": "https://it.wikipedia.org/wiki?curid=1328702", "title": "Chiesa di Santa Maria Maddalena (Monterotondo)", "text": ""}
{"id": "1328703", "revid": "158286", "url": "https://it.wikipedia.org/wiki?curid=1328703", "title": "Chiesa di San Francesco d'Assisi (Monterotondo)", "text": ""}
{"id": "1328708", "revid": "125395601", "url": "https://it.wikipedia.org/wiki?curid=1328708", "title": "Parco Sempione", "text": ""}
{"id": "1328715", "revid": "729019", "url": "https://it.wikipedia.org/wiki?curid=1328715", "title": "Rockwell International", "text": "La Rockwell International fu un'importante azienda statunitense nel settore aerospaziale, automobilistico e tecnologico durante la maggior parte del '900.\nStoria.\nLa Rockwell International fu l'ultima incarnazione di una serie di societ\u00e0 sotto la sfera di influenza di Willard Rockwell, che fece fortuna dopo il fortunato lancio sul mercato di un nuovo sistema portante per assi di autoveicoli nel 1919.\nI primi componenti della societ\u00e0 finale furono la Rockwell Spring e la Axle Company (esse stesse nate dalla fusione di diverse compagnie di dispositivi automobilistici), che formarono la Rockwell-Standard, poi fusa con la North American Aviation per formare la North American Rockwell nel 1967. Avvenne poi la fusione con la Miehle-Goss-Dexter, il pi\u00f9 grande produttore di presse da stampa, e la Collins Radio, un importante produttore di avionica. Infine si fuse con la Rockwell Manufactoring, fondata da Willard Rockwell Jr., formando la \"Rockwell International\", nel 1973.\nIn questo periodo le varie compagnie possono annoverare una gran serie di record. La North American fu il produttore del famoso caccia della Seconda guerra mondiale P-51 Mustang e del caccia F-86 Sabre della Guerra di Corea, cos\u00ec come del Modulo di Comando e Servizio delle missioni Apollo, nonch\u00e9 lo straordinario -quanto sfortunato- bombardiere da Mach 3 XB-70. Dopo la fusione con la Rockwell si continu\u00f2 a produrre il bombardiere B-1 Lancer, lo Space Shuttle (progettato quando la North American era ancora indipendente), e la maggior parte dei satelliti GPS Navstar.\nLa Rocketdyne fu assorbita nel 1984 e da questo momento produsse la maggior parte dei motori per razzi degli Stati Uniti. La Rockwell incominci\u00f2 a produrre anche l'aereo precedentemente noto come Aero Commander, introducendo in seguito un suo nuovo progetto con il Rockwell commander 112 e 114.\nLa North American svilupp\u00f2 un computer basato sul chip MOSFET utilizzato dai propri ingegneri. Nel 1967 la Rockwell stabil\u00ec un proprio impianto per produrli, iniziando quella che sarebbe stata la Rockwell Semiconductor nota per la produzione su licenza della MOS Technology del microprocessore 6502. Uno dei maggiori successi arriv\u00f2 all'inizio degli anni novanta quando introdussero il primo chipset economico per modem 14,4\u00a0kbit/s, che fu utilizzato in un grandissimo numero di modem.\nLa Collins Radios equipaggiava l'80% delle compagnie aeree occidentali. Produsse le radio usate per comunicare con l'Apollo durante le missioni lunari e la rete radio ad alta frequenza utilizzata per permettere comunicazioni in tutto il mondo con gli aerei militari statunitensi.\nLa Rockwell progett\u00f2 e costru\u00ec il terzo stadio del missile balistico intercontinentale LGM-30 Minuteman, e il suo sistema di guida inerziale. Produsse anche i sistemi di guida per i missili balistici imbarcati sui sottomarini.\nLa Rockwell manufacturing costru\u00ec la maggior parte degli assi per camion pesanti degli Stati Uniti.\nUn notevole successo commerciale della sezione semiconduttori fu la versione CMOS ed accelerata fino a 4MHz del microprocessore 6502 a cui fu affiancata la piastra AIM 65\nCon la morte di Willard Rockwell nel 1978 e le dimissioni di Willard Rockwell Jr. nel 1979, per la compagnia inizi\u00f2 una lunga serie di scorpori. Fu costretta a vendere la maggior parte del settore difesa e tutto il settore aerospaziale alla Boeing Integrated Defense Systems, compresa la Rocketdyne nel dicembre del 1996. La compagnia inizi\u00f2 a scorporare la sua produzione di semiconduttori, con il nome di Conexant, poi anche il settore automobilistico come Meritor, che poi si fuse con la Arvin Industries andando a formare la Arvin Meritor.\nNel 2001 il rimanente della societ\u00e0 si divise infine in due: la Rockwell Collins e la Rockwell Automation. La Rockwell International cess\u00f2 cos\u00ec di esistere."}
{"id": "1328718", "revid": "1272592", "url": "https://it.wikipedia.org/wiki?curid=1328718", "title": "Licosa", "text": "Licosa \u00e8 una frazione del comune di Castellabate in provincia di Salerno, costituita da un promontorio denominato Enipeo da Licofrone o Posidio da Strabone che ospita un vasto parco forestale di macchia mediterranea.\nGeografia antropica di Punta Licosa.\nLa frazione di Punta Licosa con i suoi 72 abitanti \u00e8 suddivisa in tre zone:\nAll'area di Licosa si accede da due ingressi stradali principali: uno a nord composto da un'antica mulattiera che inizia nei pressi del porto di San Marco di Castellabate e attraversa il Vallone Alto di Licosa e un altro a sud, nei pressi della punta di Ogliastro Marina, a traffico limitato con cancello di controllo. Alla punta di Licosa \u00e8 collegato il molo che ospita piccole imbarcazioni da pesca come i gozzi.\nGeografia fisica.\nTerritorio.\nLa localit\u00e0 \u00e8 un'isola sulla costa tirrenica a nord del Cilento, il suo territorio \u00e8 totalmente all'interno del parco nazionale del Cilento, Vallo di Diano e Alburni.\nSi trova nella parte meridionale del comune di Castellabate, fra le frazioni di San Marco e Ogliastro Marina. Da Castellabate dista circa dieci chilometri, 8 da Santa Maria, 10 da Agnone Cilento, 16 da Acciaroli, 20 da Agropoli e circa 70 da Salerno. L'area forestale, composta da macchia mediterranea che arriva fino al mare - tutelato dall'istituzione dell'area marina protetta Santa Maria di Castellabate -, ospita al centro la frazione, un piccolo borgo di alcune decine di abitanti posto alle pendici del Monte Licosa (326 m s.l.m.).\nLa sua estremit\u00e0, in corrispondenza della quale si colloca l'isoletta omonima con il faro, chiude a sud il golfo di Salerno, e rappresenta un punto importante per la navigazione fin dai tempi antichi. L'Isola ospita l'habitat naturale di un particolare tipo di lucertola endemica dalla livrea verde e azzurra, la \"Podarcis sicula klemmeri\".\nClima.\nLa zona \u00e8 contraddistinta da clima mediterraneo, con estati calde, inverni miti e tante giornate di sole. Le temperature medie del mese pi\u00f9 freddo, gennaio, vanno da una minima di 4\u00a0\u00b0C a una massima di 12\u00a0\u00b0C, mentre in luglio e agosto si passa dai 18\u00a0\u00b0C ai 29\u00a0\u00b0C. Il clima temperato \u00e8 favorito anche dalla protezione dei Monti del Cilento che ripara la zona dai venti freddi in inverno. Le precipitazioni, molto scarse nei mesi estivi, toccano il picco massimo in dicembre, quando piove in media un giorno ogni due.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nOrigini del nome.\nIl nome deriva dal greco \"Leukosia\" (\"\u039b\u03b5\u03c5\u03ba\u03c9\u03c3\u03af\u03b1\", pron. \"lefkos\u00eda\" in greco moderno) che significa \"bianca\", e la leggenda vuole che Leukosia sia una delle tre sirene che Ulisse incontr\u00f2 nel suo viaggio, nell'Odissea omerica. Il toponimo \u00e8 quindi strettamente correlato con quello della capitale cipriota Nicosia (Lefkos\u00eda in greco, Lefko\u015fa in turco) e, con quello del comune siciliano di Nicosia (EN).\nStoria.\nStoria antica.\nIl territorio di Licosa fu abitato fin dal paleolitico superiore. Lo testimoniano i reperti in pietra rinvenuti in localit\u00e0 Sant'Antonio. Nei secoli, nella zona si sono insediate diverse popolazioni come Enotri, Greci, Lucani e Romani. Testimonianze di una civilt\u00e0 greca si hanno sul promontorio di Licosa e dintorni, che era la sede della citt\u00e0 di Leucosia o Leukoth\u00e8a. Da questa potrebbe derivare il nome della popolazione italica che nel IV secolo a.C. abitava la costa tra Poseidonia e Elea: i Leucanoi poi Lucani, fondatori della Lucania. Successivamente la regione fu frequentata dai patrizi romani, i quali possedevano numerose ville nella fascia costiera di Licosa e sull'isola, come testimoniano i vari ruderi antichi in loco.\nNella localit\u00e0, dopo la caduta dell'Impero romano d'Occidente inizia il lungo periodo delle dominazioni barbariche. Difatti nell'846 Licosa era considerata una roccaforte di pirati Saraceni, che furono sconfitti proprio nella decisiva battaglia di Licosa da una coalizione di poteri locali che comprendeva tutti i soggetti danneggiati dalle incursioni musulmane: il Ducato di Napoli, il Ducato di Amalfi, il Ducato di Gaeta e il Ducato di Sorrento. Nel 1028 i Saraceni furono scacciati dalla zona definitivamente dal principe Guaimario III di Salerno.\nIl feudo di Licosa \u00e8 stato da sempre alle dipendenze del Castello dell'abate, costruito nel 1123 da Costabile Gentilcore e amministrato nei secoli dagli abati benedettini della Badia di Cava o dal feudatario di turno.\nStoria contemporanea.\nIl 13 agosto 1806 Licosa fu assalita dalla flotta inglese dell'ammiraglio William Sidney Smith, che cercava di fomentare le popolazioni costiere ad un'insurrezione contro Napoleone. Il fortino licosano era difeso dai C\u00f2rsi guidati da Matteo Buttafuoco e dalla popolazione locale, che cercarono di respingere gli Inglesi inscenando una cruenta battaglia.\nNel settembre del 1943, durante la seconda guerra mondiale, il territorio, come gran parte della costa salernitana, fu teatro del cosiddetto sbarco di Salerno ovvero dell'sbarco a Salerno: dove la torre del Semaforo di Licosa venne utilizzata come postazione militare dai tedeschi durante l'arrivo degli Alleati.\nGran parte del territorio di Licosa attualmente \u00e8 una propriet\u00e0 privata, e come tale non accessibile al pubblico, oggetto di una pluridecennale contesa giudiziaria tra la famiglia Granito Pignatelli di Belmonte, discendenti dalla nobile famiglia di marchesi che aveva posseduto il feudo di Castellabate e la famiglia Boroli, proprietaria della De Agostini. Al termine di questa lunga contesa giudiziaria i beni immobili sono tornati di nuovo a far parte del patrimonio della famiglia Granito di Belmonte.\nSociet\u00e0.\nDialetto.\nIl dialetto che parlano i licosani \u00e8 il cilentano, ma con alcune varianti e peculiarit\u00e0 che lo differenziano da quello dei paesi limitrofi (uso della \"e\" al posto della \"i\" per una serie di vocaboli e per l'articolo determinativo \"u\" invece di \"lu\"). \u00c8 molto simile al dialetto cilentano meridionale specie per quanto riguarda la pronuncia chiara e distinta delle vocali finali (a differenza degli altri dialetti campani che le indeboliscono), la doppia \"l\" che diventa doppia \"d\" e l'uso del doppio congiuntivo (\"si u sapia, tu dicia\", in italiano \"se lo sapessi, te lo direi\").\nReligione.\nLicosa affonda le sue radici storiche nella cultura cristiana, essendo stata amministrata per diversi secoli dai benedettini della Badia di Cava, nonostante sia stata assediata pi\u00f9 volte dai Saraceni di religione musulmana. La maggioranza della popolazione locale \u00e8 di religione cristiana (Chiesa cattolica).\nCultura.\nManifestazioni.\nOgni anno nei mesi di luglio e agosto l'associazione Leucosia tiene due \"Concerti sull'acqua\" dedicati alla mitologica sirena Leucosia. Il proscenio di questa manifestazione \u00e8 rappresentato dal canale marino che separa l'isolotto dalla terraferma e i concerti sono eseguiti su dei natanti."}
{"id": "1328719", "revid": "36426", "url": "https://it.wikipedia.org/wiki?curid=1328719", "title": "Parco Sempione (Torino)", "text": "Il Parco Sempione \u00e8 un parco pubblico della Citt\u00e0 di Torino, posto a cavallo fra i quartieri di Borgo Vittoria (lato ovest), Barriera di Milano (lato sud-est) e Rebaudengo (lato nord-est).Si tratta del ventiseiesimo parco pi\u00f9 grande della citt\u00e0, con una superficie di 88.210\u00a0m\u00b2.\nDestinazione d'uso.\nSino ai primi anni duemila il Parco Sempione era suddiviso in due grandi aree, separate allora dal passante ferroviario di Torino:\nFra il 2005 e il 2006 il progetto di interramento del passante ha avuto un forte impatto sull'area del parco, principalmente nella zona ovest (dal lato di Borgata Vittoria).Questa zona, di fatto, \u00e8 stata invasa dai cantieri per la rimozione dei binari in superficie e per la costruzione della stazione di Torino Rebaudengo Fossata, il nuovo scalo ferroviario posto nell'ambito della Spina 4.\nIn tal modo, l'area ovest del parco \u00e8 stata fortemente rimaneggiata nella sua integrit\u00e0, riducendo di gran lunga gli spazi verdi a disposizione del pubblico. D'altro canto, il lato est risulta invece integro nelle sue dimensioni e gran parte del territorio ospita oggi alcune strutture sportive, fra le quali una piscina comunale dotata di due ampie vasche, una al coperto e l'altra allo scoperto, gestita dalla storica societ\u00e0 di nuoto Rari Nantes Torino.\nStoria e futuro del parco.\nIn passato, fra gli anni settanta e ottanta, il Parco Sempione fu pi\u00f9 volte sede dei \"Punti Verdi\", una rassegna estiva di spettacoli musicali e teatrali organizzata in diversi parchi della citt\u00e0, su iniziativa dell'Assessorato alla Cultura di Palazzo Civico.\nAi giorni nostri, invece, i lavori di copertura del passante sono destinati a modificare il futuro del parco e delle zone circostanti, in quanto l'intera area occupa un tassello importante nel progetto della Spina Centrale.\nSi tratter\u00e0, infatti, della futura \u201cPorta Nord di Torino\u201d, posta sull'asse del costruendo \"viale della Spina\" e collegata direttamente al raccordo autostradale Torino-Caselle, all'altezza di corso Grosseto. Non casuale, tra l'altro, \u00e8 stata la scelta di costruire qui la stazione Rebaudengo e il futuro capolinea della Linea 2 della metropolitana di Torino."}
{"id": "1328720", "revid": "152594", "url": "https://it.wikipedia.org/wiki?curid=1328720", "title": "Passante Ferroviario di Torino", "text": ""}
{"id": "1328723", "revid": "729019", "url": "https://it.wikipedia.org/wiki?curid=1328723", "title": "Brushfire Records", "text": "La Brushfire Records \u00e8 una casa discografica statunitense, fondata dal cantautore e cantante hawaiano Jack Johnson nel 2002. Nata inizialmente come casa cinematografica, per volere di Johnson e della moglie cominci\u00f2 nel 2003 a curare l'uscita di vari progetti discografici. Allo stato attuale (2007), gli artisti i cui diritti appartengono alla Brushfire Records sono:"}
{"id": "1328725", "revid": "599013", "url": "https://it.wikipedia.org/wiki?curid=1328725", "title": "Statuto delle studentesse e degli studenti", "text": "Lo statuto delle studentesse e degli studenti della scuola secondaria \u00e8 la carta fondamentale per gli studenti che frequentano la scuola secondaria italiana, e deve essere considerata da ogni istituto nella stesura del regolamento e del progetto educativo.\nStoria.\nNasce dal confronto aperto dal Ministero della Pubblica Istruzione, su iniziativa del ministro Luigi Berlinguer, con gli studenti attraverso le varie consulte provinciali degli studenti, emanato con il decreto del Presidente della Repubblica 249 del 24 giugno 1998, n. 249.\nLo statuto \u00e8 stato modificato con il DPR del 21 novembre 2007, n. 235 \"Regolamento recante modifiche ed integrazioni al decreto del Presidente della Repubblica 24 giugno 1998, n. 249, concernente lo statuto delle studentesse e degli studenti della scuola secondaria\". Il D.P.R. 235/07 inserisce nello Statuto un art. 5 \u2013 bis con il quale si introduce il Patto educativo di corresponsabilit\u00e0, finalizzato a definire in maniera dettagliata e condivisa diritti e doveri nel rapporto tra istituzione scolastica autonoma, studenti e famiglie e il cui obiettivo primario \u00e8 quello di impegnare le famiglie, fin dal momento dell'iscrizione, a condividere con la scuola i nuclei fondanti dell'azione educativa.\nAttualmente si sta parlando di modifiche allo Statuto (specie agli articoli 4 e 5) adottate dal governo italiano contro i fenomeni di bullismo dilaganti in Italia.\nLo Statuto \u00e8 stato integrato da altre norme, in particolare nell\u2019art. 1 del D.P.R. n. 235 del 2007, norma che ha integrato l\u2019art. 4 del precedente Regolamento in materia disciplinare scolastica di cui al D.P.R. n. 249 del 1998, laddove viene disposto che \u201c\u2026le sanzioni e i provvedimenti che comportano allontanamento dalla comunit\u00e0 scolastica sono adottati dal consiglio di classe. Le sanzioni che comportano l\u2019allontanamento superiore a quindici giorni e quelle che implicano l\u2019esclusione dello scrutinio finale o la non ammissione all\u2019esame di Stato conclusivo del corso di studi sono adottate dal consiglio di Istituto.\u201d\nNell\u2019art. 4, comma 5 del D.P.R. n. 249 del 1998 \u00e8 disposto che \u201cLe sanzioni sono sempre temporanee, proporzionate alla infrazione disciplinare e ispirate al principio di gradualit\u00e0 nonch\u00e9, per quanto possibile, al principio della riparazione del danno. Esse tengono conto della situazione personale dello studente, della gravit\u00e0 del comportamento e delle conseguenze che da esso derivano\u201d. In linea di principio, ci\u00f2 presume che la sanzione irrogata allo studente sia oggettivamente sorretta da congrua motivazione, che si fonda su adeguata istruttoria, condotta dall\u2019Autorit\u00e0 scolastica mediante l\u2019audizione del ricorrente e degli studenti autori dell'atto contestato.\nRientra nelle eventuali possibilit\u00e0 dell'autonomia scolastica e quindi dei singoli Regolamenti di Istituto uno sforzo di tipizzazione delle mancanze disciplinari tramite la specificazione di doveri e/o divieti di comportamento e di condotta, cui ricollegare le sanzioni senza un rinvio generico allo Statuto delle studentesse e degli studenti, che di per s\u00e9 non contiene fattispecie tipizzate, se non nei casi gravissimi; e l'identificazione degli organi competenti ad irrogare le sanzioni diverse dall\u2019allontanamento dalla comunit\u00e0 scolastica, gi\u00e0 regolamentato per legge (ad es. docente, dirigente scolastico o consiglio di classe); il procedimento di irrorazione delle sanzioni .\nContenuto.\nLo statuto consta di 6 articoli:\nFunzione.\nLo scopo dello Statuto \u00e8 quello di stabilire un sistema equilibrato di diritti basato su regole chiare e condivise. I punti salienti sono:"}
{"id": "1328730", "revid": "6923", "url": "https://it.wikipedia.org/wiki?curid=1328730", "title": "Peugeot SpeedFight", "text": ""}
{"id": "1328733", "revid": "767487", "url": "https://it.wikipedia.org/wiki?curid=1328733", "title": "Jerzy \u017burawlew", "text": "\u017burawlew \u00e8 nato a Rostov-on-Don in Russia nel 1886. Ha studiato con Aleksander Micha\u0142owski al Conservatorio di Varsavia fino al 1913 e dal 1923 ne divenne uno dei professori. Nel 1916 ha fondato una scuola di musica a Minsk (ora Bielorussia), e nel 1920 una scuola musicale a Bia\u0142ystok.\n\u00c8 noto per essere il fondatore del Concorso pianistico internazionale Fr\u00e9d\u00e9ric Chopin\nCollegamenti esterni.\nhttp://bn.org.pl/chopin/index.php/en/pianists/bio/28"}
{"id": "1328734", "revid": "33689", "url": "https://it.wikipedia.org/wiki?curid=1328734", "title": "Melo di Bari", "text": "Secondo il cronista Guglielmo di Puglia, era di origini longobarde (\"Longobardum natum\"). Longobardo, ma di cultura greca (come afferma Guglielmo di Puglia \"more virum Graeco vestitum\"), era un esponente dei ceti ricchi della Bari bizantina.\nDi lui \u00e8 stata ipotizzata una sua parentela con l'imperatore Enrico II che gli riserv\u00f2 una sepoltura nel duomo di Bamberga. Ma tale riconoscimento va letto pi\u00f9 in ottica politica, che parentale.\nBiografia.\nSotto la sua guida il 9 maggio 1009 (1010 secondo altri storici) le citt\u00e0 di Bari, Trani e Bitonto si ribellarono al governo fiscale del catapano bizantino Giovanni Curcuas: durante la rivolta il catapano rest\u00f2 ucciso e gli insorti sconfissero i bizantini a Bitetto e a Montepeloso. La rivolta, appoggiata dai principi longobardi e non avversata dal papa Sergio IV, sembrava avere successo, approfittando anche del fatto che l'imperatore Basilio II era duramente impegnato nei Balcani nella guerra contro i Bulgari.\nMa il nuovo catapano Basilio Mesardonite, dopo un lungo e cruento assedio, riconquist\u00f2 con la forza la citt\u00e0 di Bari (1011): molti baresi furono uccisi, mentre i capi degli insorti riuscirono a fuggire: Melo si rintan\u00f2 prima ad Ascoli e di l\u00e0 raggiunse Benevento, Salerno e Capua, accolto con qualche preoccupazione dai principi longobardi; suo cognato Datto chiese soccorso ai benedettini di Monte Cassino. La moglie di Melo, Maralda, e suo figlio Argiro, furono invece catturati e portati a Costantinopoli.\nCon la benedizione di papa Benedetto VIII, Melo nel 1015 si rec\u00f2 in Germania dall'imperatore Enrico II per chiedere aiuto. L'imperatore lo accolse tra i suoi vassalli e lo nomin\u00f2 Duca di Puglia, tuttavia non gli forn\u00ec alcun aiuto militare. Melo allora ritorn\u00f2 in Italia, si procur\u00f2 il rinnovato appoggio dei principi longobardi e delle citt\u00e0 dissidenti e assold\u00f2 alcuni cavalieri mercenari normanni, guidati da Gilbert Buat\u00e8re, che fecero cos\u00ec la loro comparsa sulla scena politica italiana. Con loro mosse da Capua verso la Capitanata: grazie ad alcuni successi iniziali (ad Ar\u00e8nola presso il Fortore, a Civitate, a Vaccarizza presso Troia nella primavera del 1017), Melo si apr\u00ec la strada fino a Trani.\nMa lo scontro decisivo con le truppe bizantine guidate dal nuovo catapano Basilio Bojoannes avvenne nella battaglia di Canne del 1\u00ba ottobre 1018, che vide soccombere gli insorti.\nDatto di Bari fu mandato a morte per mazzeratura il 15 giugno 1021.\nMelo si rifugi\u00f2 presso l'imperatore Enrico e mor\u00ec due anni dopo in Germania. Ricevette funerali solenni e una sepoltura nel Duomo di Bamberga."}
{"id": "1328735", "revid": "1573940", "url": "https://it.wikipedia.org/wiki?curid=1328735", "title": "Phyllidia flava", "text": "La fillidia mediterranea (Phyllidia flava ) \u00e8 un mollusco nudibranchio appartenente alla famiglia Phyllidiidae.\nDescrizione.\nCorpo di colore giallo-arancio, raramente albina, con numerosi tubercoli di colore bianco. Rinofori lamellari, dello stesso colore del corpo, il ciuffo branchiale \u00e8 al di sotto del mantello, non visibile. Fino a 5 centimetri.\nBiologia.\nSi nutre di spugne dei generi \"Acanthella\" (in particolare \"Acanthella acuta\") e \"Axinella\".\nDistribuzione e habitat.\nEndemica del Mar Mediterraneo, spesso su precoralligeno."}
{"id": "1328736", "revid": "29244", "url": "https://it.wikipedia.org/wiki?curid=1328736", "title": "Fillidia mediterranea", "text": ""}
{"id": "1328738", "revid": "29244", "url": "https://it.wikipedia.org/wiki?curid=1328738", "title": "Phyllidia pulitzeri", "text": ""}
{"id": "1328739", "revid": "29244", "url": "https://it.wikipedia.org/wiki?curid=1328739", "title": "Phyllidia papillosa", "text": ""}
{"id": "1328741", "revid": "29244", "url": "https://it.wikipedia.org/wiki?curid=1328741", "title": "Phyllidia rolandiae", "text": ""}
{"id": "1328743", "revid": "29244", "url": "https://it.wikipedia.org/wiki?curid=1328743", "title": "Phyllidia aurata", "text": ""}
{"id": "1328751", "revid": "29244", "url": "https://it.wikipedia.org/wiki?curid=1328751", "title": "Phyllidia arabica", "text": ""}
{"id": "1328752", "revid": "29244", "url": "https://it.wikipedia.org/wiki?curid=1328752", "title": "Phyllidia trilineata", "text": ""}
{"id": "1328753", "revid": "2082070", "url": "https://it.wikipedia.org/wiki?curid=1328753", "title": "Provvedimenti delegati sulla scuola", "text": "I provvedimenti delegati sulla scuola (anche chiamati decreti delegati sulla scuola) sono una raccolta di sei atti normativi emanati in Italia tra il luglio 1973 ed il maggio 1974.\nCostituirono \"il primo tentativo di dare una effettiva, ordinata e coerente attuazione ai principi della costituzione della Repubblica Italiana concernente la scuola statale italiana (Universit\u00e0 esclusa)\", ed hanno rappresentato di fatto il primo testo unico organico riguardante l'istruzione non universitaria nell'Italia repubblicana.\nStoria.\nIl Regno d'Italia eredit\u00f2 la prima trattazione organica di legislazione scolastica dal Regno di Sardegna: si trattava della celebre legge Casati del 1859. In seguito intervennero ulteriori modificazioni sull'impalcatura scolastica nazionale: la legge Coppino del 1877, le leggi Orlando (1904) e Daneo-Credaro (1911), e soprattutto la riforma Gentile (attuata con cinque regi decreti tra il dicembre 1922 e l'ottobre 1923) e gli interventi successivi su di essa dai ministri fascisti Giuseppe Belluzzo (cosiddetto \"Testo unico del 1928\") e Giuseppe Bottai (Carta della scuola del 1939).\nNell'Italia repubblicana, la fonte primaria di legislazione scolastica divenne la nuova Costituzione repubblicana, entrata in vigore il 1\u00ba gennaio 1948, che garantiva e garantisce uno spazio originario alla scuola. Su questa base i governi continuarono a legiferare in materia scolastica, spesso in modo inorganico.\nLa genesi dei provvedimenti delegati incominci\u00f2 con la rimodulazione dello stato giuridico degli impiegati civili dello Stato ex legge delega 20 dicembre 1954, n. 1181, di cui venne data attuazione col DPR 10 gennaio 1957, n. 3. L'articolo 7 della legge delega 1181/1954 garantiva l'autonomia dello stato giuridico del personale della scuola rispetto ad altri pubblici impieghi. La delega al Governo, tuttavia, decadde senza che venissero convertiti in DPR tutti i provvedimenti previsti. Tre disegni di legge analoghi, sullo stato giuridico del personale docente, furono di nuovo presentati nel 1960 dal ministro Giuseppe Medici, ma non andarono in porto, cos\u00ec come il disegno di legge del ministro Luigi Gui presentato nel 1967.\nA smuovere le acque del mondo della scuola intervenne poi il sessantotto, fenomeno che fece esplodere l'esigenza di democrazia e partecipazione alla vita della scuola. Nel 1970 inizi\u00f2 l'iter legislativo dei provvedimenti delegati, con il disegno di legge n. 2728, che dopo una serie di rimaneggiamenti port\u00f2 alla legge delega 477/1973.\nGran parte delle disposizioni vennero poi raccolte nel testo unico delle disposizioni legislative in materia di istruzione, emanato con il d.lgs 16 aprile 1994, n. 297.\nLe norme.\nIl \"corpus\" \u00e8 composto dai seguenti sette provvedimenti (incluso uno mai entrato in vigore):\nAnalisi dei singoli provvedimenti.\nI provvedimenti delegati hanno segnato la vita della scuola italiana istituendo gli organi collegiali della scuola, i distretti scolastici, nuovi enti per l'aggiornamento e la valutazione (oggi accorpati in due importanti istituzioni, l'Istituto nazionale per la valutazione del sistema dell'istruzione e l'Agenzia nazionale per lo sviluppo dell'autonomia scolastica); garantendo il diritto di assemblea, la libert\u00e0 di insegnamento, le libert\u00e0 sindacali per tutto il personale della scuola; riformando gli stati giuridici ed il trattamento economico di docenti, dirigenti, ispettori e personale ausiliario, tecnico e amministrativo.\nLegge delega 477/1973.\nLa norma prevedeva che:\nNegli altri articoli, il legislatore fa riferimento esplicitamente tra le altre cose alla libert\u00e0 di insegnamento, alla rimodulazione degli orari lavorativi, all'istituzione dei nuovi enti di documentazione ed aggiornamento (art. 4), alla riforma degli organi collegiali (art. 5), all'istituzione dei distretti scolastici (art. 7), alla ristrutturazione dei ruoli del personale non docente (art. 9).\nDPR 416/1974.\nIl titolo I del DPR 416/1974 riguarda prevalentemente gli organi di partecipazione democratica nella scuola. Con questo decreto vengono infatti costituiti gli organi collegiali della scuola, \"al fine di realizzare\" dice la legge all'articolo 1 \"la partecipazione nella gestione della scuola dando ad essa il carattere di una comunit\u00e0 che interagisce con la pi\u00f9 vasta comunit\u00e0 sociale e civica\". Vengono previsti quattro livelli di partecipazione democratica: il circolo o istituto, il distretto scolastico, la provincia, infine la nazione intera. In seguito il D. lgs 233/1999 ha di fatto abolito i livelli distrettuale e provinciale, istituendo quello regionale.\nGli organi collegiali che vengono costituiti a livello di circolo e di istituto (articoli 2-8) sono il Consiglio di classe o di interclasse, il Collegio dei docenti, il Consiglio d'istituto, la Giunta esecutiva, il Consiglio di disciplina degli alunni (oggi ridenominato \"Commissione disciplinare\") ed il Comitato di valutazione del servizio degli insegnanti. Tutte queste istituzioni, confermate dal Testo unico del 1994, sono ancora oggi esistenti e pienamente funzionanti. Vale la pena ricordare che i Provvedimenti Delegati istituiscono anche la figura del vicario del preside o direttore didattico, meglio noto come vicepreside, figura menzionata anche dalla legge delega 477/1973 e molto importante dal punto di vista giuridico.\nL'articolo 9 dichiara istituito il distretto scolastico, un comprensorio formato dai territori di uno o pi\u00f9 comuni, a seconda della popolazione e del numero di istituti presenti. A livello distrettuale, venne istituito il Consiglio scolastico distrettuale (articoli 11-12). Il distretto doveva essere \"il perno degli organi collegiali\" (De Bartolomeo), il collante tra il mondo della scuola e la realt\u00e0 sociale e produttiva del territorio: tuttavia la sua spinta si esaur\u00ec ben presto, il Consiglio scolastico distrettuale fu abolito dalla riforma degli organi collegiali del 1999 e i consigli rimasero in vita formalmente fino al 31 dicembre 2001. Il personale distaccato sui distretti fu riportato nelle scuole con la legge finanziaria 2003. Da allora il termine distretto scolastico indica semplicemente un'area geografica comprendente alcune scuole.\nAnche il Consiglio scolastico provinciale, istituito con gli articoli 13-15, fu poi soppresso. Anche questo organismo fu abolito dalla riforma del 1999, e sostituito con il Consiglio scolastico regionale, organo dell'Ufficio scolastico regionale.\nA livello nazionale, invece, i provvedimenti delegati istituirono il Consiglio nazionale della pubblica istruzione (articolo 16), che doveva assommare le funzioni del Consiglio superiore della pubblica istruzione (fondato nel 1859), del Consiglio superiore delle antichit\u00e0 e belle arti (fondato nel 1907) e del Consiglio di disciplina (fondato nel 1947). Questo organismo consultivo del Ministero della Pubblica Istruzione fu sostituito dalla riforma del 1999 con un nuovo Consiglio superiore della pubblica istruzione, pi\u00f9 snello (i componenti risultavano dimezzati): tuttavia la sostituzione non \u00e8 mai avvenuta di fatto, ed il Consiglio nazionale esiste attualmente, svolgendo il suo ruolo consultivo ed informativo presso il Ministero dell'Istruzione, dell'Universit\u00e0 e della Ricerca.\nIl DPR 416/1974 inoltre dettava le norme circa lo svolgimento delle elezioni degli organi collegiali (articoli 20-24), recepite ed aggiornate dall'ordinanza ministeriale n\u00ba 215 del 15 luglio 1991 e dal Testo unico del 1994, e pertanto tuttora vigenti.\nInfine il decreto presidenziale stabilisce il principio dell'autonomia amministrativa delle scuole (art. 25) ed impone la costituzione di un albo pubblico d'istituto o di circolo (art. 27).\nIl titolo II istituisce un altro istituto caratteristico della partecipazione democratica alla vita della scuola, le assemblee degli studenti (di classe o di istituto) e dei genitori. L'articolo 42 riconosce il diritto di assemblea, fino al 1974 larvatamente concesso dai presidi. Le norme sulle assemblee sono state riprese dal Testo unico in materia di istruzione (articoli 12-15) e continuano ad essere rispettate in tutte le scuole italiane.\nL'impegno finanziario dello Stato per l'attuazione di questo primo DPR ammont\u00f2 a 1000 milioni di lire. La data di entrata in vigore fu fissata al 1\u00ba ottobre.\nDPR 417/1974.\nQuesto importante decreto \u00e8 il pi\u00f9 lungo del \"corpus\". Riguarda lo stato giuridico e la funzione del personale docente, direttivo ed ispettivo della scuola.\nAll'articolo 1 viene riconosciuta la libert\u00e0 di insegnamento (del resto gi\u00e0 sancita dall'articolo 33 della Costituzione italiana), \"nel rispetto della coscienza morale e civile degli alunni stessi\", ossia nei limiti imposti dal buon costume e dall'ordine pubblico. Viene cos\u00ec a concretarsi il principio da alcuni definito \"libert\u00e0 nella scuola, libert\u00e0 della scuola\".\nL'articolo 2 definisce la funzione del docente, \"intesa come esplicazione essenziale dell'attivit\u00e0 di trasmissione della cultura, di contributo alla rielaborazione di essa e di impulso alla partecipazione dei giovani a tale processo e alla formazione umana e critica della loro personalit\u00e0\". I ruoli del docente di ogni ordine e grado sono cos\u00ec schematizzati:\nL'articolo 3 stabilisce i limiti della funzione direttiva, ossia i compiti del preside o direttore didattico, ruoli confluiti dal 2001 nella figura del dirigente scolastico (art. 25 del D. lgs 165/2001). Per la prima volta nella storia della scuola italiana gli istituti vengono definiti come \"uffici-organi complessi, tecnici, forniti di autonomia amministrativa\" (stabilita dal precedente DPR 416/1974). Si innesca cos\u00ec quel processo che porter\u00e0, negli anni novanta, verso la scuola-azienda ed il preside-manager (tanto da venire, all'alba del Duemila, equiparato agli altri dirigenti dello Stato), fenomeno da alcuni polemicamente chiamato \"toyotismo nella scuola\".\nDopo aver regolato la funzione ispettiva (articolo 4), il decreto passa a dettare le norme di reclutamento dei docenti, dei presidi e direttori didattici e degli ispettori (articoli 5-59), materia da allora oggetto di numerose e frenetiche modifiche. Altri articoli riguardano i periodi di congedo (61-65), la valutazione degli insegnanti (articolo 66, affidata al Comitato per la valutazione di cui al DPR 416/1974), i passaggi di cattedra e di ruolo (67-86), i doveri (88-93). In particolare, tra questi ultimi, c'\u00e8 il divieto per i docenti di tenere lezioni private ad alunni del proprio istituto e comunque di informarne il preside o direttore didattico (articolo 89), il divieto di assumere un altro pubblico impiego oltre a quello nella scuola (articolo 91) e di tenere attivit\u00e0 privata o commerciale (articolo 92). Questi divieti sono stati rivisti dalla legislazione posteriore, cos\u00ec ad esempio \u00e8 possibile per i docenti svolgere attivit\u00e0 libero professionale previa autorizzazione del dirigente scolastico (DPR 300/1992), svolgere attivit\u00e0 a titolo non oneroso e non incompatibili con gli orari di lezione, ed altri singoli casi regolati dal D. lgs 80/1998.\nUn'altra notevole innovazione presente nel DPR 417/1974 \u00e8 il riconoscimento della libera associazione sindacale dei docenti, dei presidi e direttori didattici e degli ispettori (articolo 60). Essi possono riunirsi nei locali scolastici quando vogliono, fuori dall'orario scolastico, e nel limite di 10 ore per anno scolastico, se in orario di lezione. Le stesse norme saranno estese dal DPR 420/1974 al personale non docente, con esplicito riferimento all'articolo 60 di questo decreto. Tuttora \u00e8 concesso al personale della scuola di riunirsi insieme in assemblea sindacale, tendenzialmente durante le prime ore di lezione.\nDPR 418/1974.\nQuesto decreto si compone di soli sei articoli, e si limita a riconoscere la legittimit\u00e0 del pagamento degli straordinari al personale direttivo ed ispettivo (art. 1), previa autorizzazione del provveditore agli studi, nel limite massimo di 30 ore per gli ispettori tecnici e di non oltre 30 ore per presidi e direttori, in base alla popolazione scolastica del loro istituto (art. 2).\nIl trattamento economico riservato loro per le ore di straordinario \u00e8 ai sensi del decreto legislativo presidenziale n\u00ba 19 del 27 giugno 1946. Il decreto prevede lo stanziamento per l'attuazione di risorse pari a 2006 milioni di lire.\nDPR 419/1974.\nIl DPR 419/1974 riconosce e regola le sperimentazioni nella scuola, intese (articolo 1):\nVengono riconosciuti due tipi di sperimentazione: quella metodologico-didattica (art. 2) e quella di ordinamento e strutture (art. 3). La prima \u00e8 stata assegnata alla sensibilit\u00e0 dei singoli insegnanti, non presenta oneri per lo Stato ed \u00e8 tuttora praticata a discrezione dei docenti; le sperimentazioni di nuovi ordinamenti scolastici, invece, sono state di fatto cancellate dalla cosiddetta \"riforma Gelmini\", mirata al contenimento della spesa pubblica, avviata dall'art. 64 del decreto-legge 133/2008 e proseguita con la razionalizzazione degli istituti della scuola secondaria (decreto-legge 137/2008, convertiti in legge 169/2008).\nEsempi di sperimentazioni attuate nel corso degli anni settanta ed ottanta sono il Piano Nazionale Informatica ed il Progetto Brocca (dal nome del sottosegretario alla Pubblica istruzione Beniamino Brocca che lo promosse durante la X Legislatura). Alcune sperimentazioni di successo, come il liceo linguistico, sono state riconosciute come indirizzi autonomi dall'attuale normativa.\nIl titolo II riguarda l'aggiornamento, definito dall'articolo 7 \"diritto-dovere fondamentale del personale ispettivo, direttivo e docente\". A questo scopo lo Stato si impegna a costituire tre enti competenti:\nGli IRRSAE furono dichiarati istituiti in ogni capoluogo di regione, presso i locali uffici scolastici regionali, con le seguenti finalit\u00e0:\nQuesti istituti regionali furono in seguito ridenominati IRRE (Istituti regionali di ricerca educativa) e dal 2007 soppressi ed unificati nell'Agenzia nazionale per lo sviluppo dell'autonomia scolastica in forza della legge finanziaria varata in quell'anno dal secondo governo Prodi (legge 296/2006).\nNello stesso ente fu fatta anche confluire, sempre in forza della finanziaria 2007, la Biblioteca di documentazione pedagogica, diventata istituto nazionale di documentazione per l'innovazione e la ricerca educativa (INDIRE) nel 1999 (\"ex\" D. lgs 258/1999). La sede dell'Agenzia nazionale per lo sviluppo dell'autonomia scolastica si trova a Firenze, in Palazzo Gerini, sede designata dal DPR 419/1974 per la Biblioteca di documentazione pedagogica. Il palazzo ospita anche il Centro e museo didattico nazionale.\nGli scopi di questa istituzione, per il legislatore del 1974, erano:\nL'attuale Agenzia nazionale per lo sviluppo dell'autonomia scolastica, riunendo i compiti degli IRRSAE-IRRE e della BDP-INDIRE, persegue le seguenti finalit\u00e0 \"ex\" finanziaria 2007 (legge 296/2006):\nL'Agenzia conserva nella sede fiorentina anche gli oltre 85.000 volumi appartenuti alla BDP.\nInfine il Centro europeo per l'educazione fu dichiarato costituito con sede in villa Falconieri a Frascati, cittadina dei Castelli Romani a venticinque chilometri da Roma. Le sue finalit\u00e0 erano \"attendere a studi e ricerche\":\nIl CEDE fu trasformato dal D. lgs 258/1999 in Istituto nazionale per la valutazione del sistema dell'istruzione, meglio noto come INVALSI. Questo ente funziona attualmente a pieno regime, e dal 2007 (legge 176/2007) ha ottenuto l'incarico di redigere i famosi Test INVALSI, che dovrebbero contribuire all'elaborazione di una valutazione omogenea degli alunni su tutto il territorio nazionale nei vari gradi dell'istruzione.\nContestualmente, il DPR 419/1974 dichiarava aboliti i Centri didattici nazionali e provinciali (articolo 18), ampiamente aboliti dai nuovi organi costituiti. I Centri didattici erano stati istituiti nel 1941 dall'allora ministro Giuseppe Bottai, ed avevano continuato a funzionare incessantemente negli anni cinquanta e sessanta. Il loro personale fu reintegrato alle dipendenze del Ministero e gli anni di servizio presso i Centri didattici riconosciuti.\nDPR 420/1974.\nL'ultimo decreto presidenziale del \"corpus\" dei provvedimenti delegati riguarda lo stato giuridico ed il trattamento economico del personale non docente. Il legislatore esordisce riordinando la divisione in carriere dei non docenti in questo modo (art. 2):\nOggi, la maggior parte di queste figure \u00e8 scomparsa dalle scuole, e si \u00e8 potuto semplificare il quadro delle carriere raccogliendo tutto il personale non docente nella categoria degli Ausiliari, Tecnici e Amministrativi (ATA, pi\u00f9 brevemente), come disposto dal contratto nazionale di lavoro del comparto scuola del 26 maggio 1999.\nIl resto del decreto passa in rassegna le funzioni delle figure sopra elencate. In particolare \u00e8 importante il ruolo attribuito alla figura del segretario, che si avvia a ricoprire quel ruolo strategico di DSGA (direttore dei servizi generali ed amministrativi), forse pi\u00f9 importante di quello del dirigente scolastico, che gli sar\u00e0 riconosciuto dal decreto ministeriale del 27 dicembre 1999.\nGli applicati di segreteria sono posti alle dipendenze del segretario, per \"mansioni di archivio, di protocollo, di registrazione, di meccanografia e di copia, anche con l'utilizzazione di macchine\" (art. 6). Per quanto riguarda i bidelli (oggi chiamati \"collaboratori scolastici\"), l'articolo 7 prevede che essi svolgano funzioni di pulizia di aule, palestre e pertinenze scolastiche e di vigilanza.\nIl decreto in seguito detta le norme di assunzione, specie dei segretari (articoli 9-14), le norme di disciplina e gli organi ad essi preposta (articoli 15-17), le regole per i trasferimenti di sede (articolo 18). L'articolo 22 stabilisce che il personale non docente gode delle stesse libert\u00e0 sindacali stabilite per il personale docente, direttivo ed ispettivo e di cui all'articolo 60 del DPR 416/1974 precedentemente esposto.\nLo Stato ha provveduto al finanziamento delle disposizioni contenute in questo decreto con 3600 milioni di lire."}
{"id": "1328755", "revid": "320578", "url": "https://it.wikipedia.org/wiki?curid=1328755", "title": "L'involucro edilizio a secco", "text": ""}
{"id": "1328756", "revid": "183581", "url": "https://it.wikipedia.org/wiki?curid=1328756", "title": "Convivendo - Parte II", "text": ""}
{"id": "1328757", "revid": "124808", "url": "https://it.wikipedia.org/wiki?curid=1328757", "title": "La casa delle streghe (episodio Masters of Horror)", "text": ""}
{"id": "1328760", "revid": "203956", "url": "https://it.wikipedia.org/wiki?curid=1328760", "title": "Palazzo Paolo Angelani", "text": ""}
{"id": "1328761", "revid": "834", "url": "https://it.wikipedia.org/wiki?curid=1328761", "title": "Wallflowers", "text": ""}
{"id": "1328764", "revid": "29244", "url": "https://it.wikipedia.org/wiki?curid=1328764", "title": "Phyllidia japonica", "text": ""}
{"id": "1328766", "revid": "1305772", "url": "https://it.wikipedia.org/wiki?curid=1328766", "title": "All I Want (The Offspring)", "text": "All I Want \u00e8 un singolo della band punk Offspring pubblicato nel 1997, le cui prime due tracce sono state poi inserite nell'album \"Ixnay on the Hombre\". Il singolo raggiunse la trentunesima posizione nelle classifiche inglesi e la tredicesima nella classifica Billboard Modern Rock Tracks.\nLa canzone.\n\"All I Want\" venne inizialmente preparata (con il titolo \"Protocol\") dal cantante Dexter Holland per il gruppo Bad Religion, ma fu poi riarrangiata e ne venne riscritto il testo diventando a tutti gli effetti una canzone degli Offspring.\nNarra di un ragazzo che non ottiene rispetto per quello che fa.\nSecondo gli Offspring lui deve ribellarsi di fronte a questa situazione e chiedere di essere lasciato solo, senza subire un controllo dall'esterno per le azioni che fa.\nVideo.\nLa band ha fatto un video per questo singolo, diretto da David Yow.\n\u00c8 formato da una parte in cui s'intravede la band colorata artificialmente con il computer con dei colori psichedelici suonare la canzone e da un'altra parte in cui si vede un ragazzo che corre mentre si toglie i vestiti, causando caos e violenza in citt\u00e0. Alla fine arriva in un campo agricolo dove, rimasto in mutande ed a piedi nudi, scivola in una chiazza di fango e dove rimane fermo a faccia in gi\u00f9 a riposarsi."}
{"id": "1328770", "revid": "809148", "url": "https://it.wikipedia.org/wiki?curid=1328770", "title": "Arnold Sommerfeld", "text": "Fu attivo nella fisica teorica, in particolare atomica e quantistica. \u00c8 noto per i contributi al modello atomico di Bohr, per la formula di Wilson-Sommerfeld, per l'introduzione della costante di struttura fine in meccanica quantistica e del numero quantico orbitale. Viene generalmente attribuita a Sommerfeld la prima descrizione teorica dei tachioni. Inoltre si deve a lui il numero di Sommerfeld. Nel campo della meccanica dei fluidi, \u00e8 noto per l'equazione di Orr-Sommerfeld. Fra i suoi studenti vi furono Werner Heisenberg, Wolfgang Pauli, Peter Debye, Hans Bethe.\nBiografia.\nArnold Johannes Wilhelm Sommerfeld nacque a K\u00f6nigsberg, nella Prussia orientale, dal medico Franz Sommerfeld (1820\u20131906) e C\u00e4icile Matthia (1839\u20131902) il 5 dicembre del 1868. Affront\u00f2 gli studi primari nella citt\u00e0 natale, curando assieme al padre la passione per le scienze naturali (collezion\u00f2 infatti conchiglie, minerali, fiori e coleotteri).\nNel 1875 si iscrisse all'Altst\u00e4dtisches Gymnasium dove conobbe Hermann Minkowski e Wilhelm Wien, entrambi qualche anno pi\u00f9 avanti, e si appassion\u00f2 tanto alle materie scientifiche quanto a quelle umanistiche, confessando addirittura di essere: \u201cquasi pi\u00f9 interessato alla letteratura e alla storia che alle scienze esatte\u201d.\nConseguito il diploma nel 1886, si iscrisse, dopo qualche indecisione, alla facolt\u00e0 matematica dell'Universit\u00e0 di K\u00f6nigsberg, conservando per\u00f2 la passione per la cultura in ogni suo aspetto e frequentando autonomamente anche i corsi di scienze naturali, filosofia ed economia politica.\nDurante gli anni universitari Sommerfeld si avvicin\u00f2 gradualmente all'ambiente del Dipartimento di Fisica Teorica fondato da Franz Neumann, sebbene il suo interesse preponderante rimanesse la matematica pura. Risale a quegli stessi anni il suo ingresso alla Burschenschaft (associazione studentesca) dell'universit\u00e0 di K\u00f6nigsberg, ove le competizioni di bevute e i duelli alla spada, mensur, ostacolarono gli studi dei primi anni. In uno dei duelli fu marchiato per sempre dalla tipica e ricercatissima cicatrice in faccia. In quegli anni si appassion\u00f2 ai corsi di Ferdinand von Lindemann e nel 1891 consegu\u00ec il dottorato sotto Paul Volkmann con una tesi riguardante la risoluzione di equazioni alle derivate parziali per la fisica, attraverso l'utilizzo di funzioni arbitrarie, intitolata \"Die willk\u00fcrlichen Functionen in der mathematischen Physik\" (Le funzioni arbitrarie nella fisica matematica).\nNel 1892 a K\u00f6nigsberg Sommerfeld ottenne l'abilitazione all'insegnamento di fisica e matematica per le scuole superiori. Poi part\u00ec per l'anno di servizio militare obbligatorio, restandone affascinato: nei successivi otto anni prest\u00f2 un servizio di addestramento volontario di due mesi all'anno. Questa sua mania, assieme al portamento fiero, la cicatrice e i baffi all'ins\u00f9, gli valsero il soprannome (utilizzato da Pauli a sua insaputa) di \u201cvecchio ufficiale degli ussari\u201d.\nNell'ottobre 1893 si trasfer\u00ec a Gottinga come assistente di Theodor Liebisch, un amico di famiglia, presso l'Istituto Mineralogico. L\u00ec la sua attenzione si concentr\u00f2 sul lavoro del grande matematico Felix Klein, di cui divent\u00f2 assistente l'anno successivo. Molti anni dopo Sommerfeld lo ricord\u00f2 cos\u00ec: \u201cHo sempre riconosciuto Klein come il mio vero mentore, non solo per la matematica, ma anche per la fisica-matematica e i suoi legami con la meccanica.\u201d\nSotto la tutela di Klein, Sommerfeld complet\u00f2 la propria \"Habilitationsschrift\" (abilitazione all'insegnamento universitario), pubblicando una trattazione matematica della diffrazione, che gli consent\u00ec, l'anno successivo, di diventare \"Privatdozent\" (analogo del nostro Professore Associato). Durante tale periodo, tenne numerose lezioni su una vastissima gamma di argomenti sia di matematica pura sia applicata ai sistemi di risoluzione per la fisica: statistica, funzioni complesse di variabile complessa ed equazioni alle derivate parziali nella fisica. Di quest'ultimo argomento - gi\u00e0 in parte affrontato nella tesi di dottorato \u2013 Sommerfeld divenne uno dei maggiori esperti e le dispense relative al suo corso furono pubblicate come VI tomo delle sue \"Vorlesungen \u00fcber theoretische Physik\" (1942).\nLa collaborazione con Klein, oltre a rivelarsi fruttuosa dal punto di vista accademico, forn\u00ec a Sommerfeld la forma mentis del precettore. Questo periodo segna dunque il suo passaggio da promettente studente a competente insegnante. Nell'ottobre 1897 fu assegnata a Sommerfeld la cattedra di matematica alla Bergakademie di Clausthal-Zellerfeld appartenuta a Wilhelm Wien, il che gli permise di sposare Johanna H\u00f6pfner (figlia dell'economo di Gottinga), da cui ebbe quattro figli.\nDurante il soggiorno a Clausthal mantenne i contatti con Klein, il quale gli affid\u00f2 la stesura della parte riguardante la fisica-matematica della \"Encyklop\u00e4die der mathematischen Wissenschaften\" (enciclopedia matematica). Sommerfeld si distinse anche in questo per il proprio rigore, imponendo ai curatori dell'enciclopedia un formalismo unico per l'algebra vettoriale e per l'elettromagnetismo.\nNel 1900 Sommerfeld divenne docente di meccanica applicata alla K\u00f6nigliche Technische Hochschule di Aachen, una delle molte istituzione universitarie di formazione tecnica che stavano sbocciando in Germania dalla fine del XIX secolo. \u00c8 importante questa fase storica: mentre da un lato Sommerfeld contribuiva ad avvicinare, come mai prima, la matematica alle attivit\u00e0 pi\u00f9 conformi al sentire comune, dall'altro egli si scopr\u00ec realmente appassionato ai problemi anche pratici della fisica e non solo alla loro risoluzione analitica. Scrisse nelle sue memorie: \u201cSebbene inizialmente i miei colleghi e gli studenti di Aachen vedessero la matematica pura con diffidenza, ebbi subito la soddisfazione di venire accettato come un valido elemento, non solo nell'insegnamento, ma anche nelle applicazioni pratiche\u201d.\nNel 1906 si trasfer\u00ec alla Universit\u00e0 Ludwig Maximilian di Monaco, dove il connubio delle sue pregresse competenze matematiche e fisico-applicative lo portarono a dedicarsi alla fisica teorica, disciplina che subito accett\u00f2 di insegnare. A Monaco, per i successivi 32 anni, Sommerfeld condusse le sue ricerche e contemporaneamente, come professore ordinario di fisica teorica, fu mentore e guida di alcuni tra i pi\u00f9 produttivi fisici dell'inizio del secolo scorso (sette di essi insigniti del Premio Nobel).\nDopo alcuni anni di ricerca e didattica su molteplici branche della fisica, il 1913 fu un anno di svolta, in quanto Sommerfeld, venuto a conoscenza del modello atomico di Bohr, gli scrisse una lettera in cui asseriva che tale teoria era \u201cindiscutibilmente una conquista importante\u201d. Come nel 1905 aveva fatto per la teoria della relativit\u00e0 speciale di Einstein, Sommerfeld accolse con entusiasmo le nuove idee del fisico danese, mettendosi subito al lavoro e incoraggiando i propri studenti a dedicarvisi. Fu cos\u00ec che l'interesse per le spiegazioni teoriche delle osservazioni spettroscopiche divenne preponderante per Sommerfeld e, nonostante lo scoppio della Grande Guerra, egli rimase in contatto con Bohr, del quale complet\u00f2 il modello di atomo, introducendo il secondo numero quantico (detto azimutale). Bohr, entusiasta, scrisse a Sommerfeld al riguardo: \u201cnon credo di aver mai letto qualcosa che mi abbia dato pi\u00f9 gioia del suo magnifico lavoro\u201d. Lettera di Bohr a Sommerfeld, 19 marzo 1916, Ibid.\nLa scrupolosa analisi degli spettri venne raccolta nella mastodontica monografia - nota in seguito come la \u201cBibbia di Sommerfeld\u201d - \"Atombau und Spektrallinien\" nella cui introduzione si pu\u00f2 notare l'atteggiamento di indagine della scuola di Monaco e, in generale, della \u201cvecchia scuola quantistica\u201d: [\u2026] nessuno competente in fisica potrebbe dubitare che la questione dell'atomo potr\u00e0 essere risolta quando i fisici avranno imparato a capire il linguaggio degli spettri. [\u2026] Quello che stiamo sentendo oggigiorno del linguaggio degli spettri \u00e8 una vera \u201cmusica delle sfere\u201d interne all'atomo, una sinfonia dalle relazioni mirabili, un ordine e un'armonia che diventano sempre pi\u00f9 perfetti [\u2026].\nNel 1919 Sommerfeld divenne presidente della \"Deutsche Physikalische Gesellschaft\" (Societ\u00e0 di Fisica Tedesca), che aveva gi\u00e0 visto Planck e Einstein alla propria guida.\nNel settembre del 1922, accett\u00f2 di trascorrere l'anno accademico come \"visiting professor\" alla University of Madison (Wisconsin, USA).\nNel 1927 Sommerfeld applic\u00f2 la statistica di Fermi-Dirac al modello di Drude, risolvendo molti problemi per quanto riguardava il comportamento degli elettroni nei metalli e dando origine a quello che viene comunemente chiamato modello di Drude-Sommerfeld.\nTra il 1928 e il '29, soddisfatto di quanto aveva ottenuto in America pochi anni prima, l'ordinario di Monaco port\u00f2 in giro per il mondo la propria concezione della fisica teorica e in particolare della ancora molto dibattuta meccanica quantistica, visitando di nuovo gli Stati Uniti, la Cina, il Giappone e soffermandosi in India.\nDopo l'avvento del Nazionalsocialismo, Sommerfeld si schier\u00f2 pubblicamente (finch\u00e9 fu possibile) contro il regime, difese strenuamente Einstein e si oppose all'antisemitismo, trovandosi allo scontro con una destra moderata ma connivente (M. Planck, W. Wien) e con i pi\u00f9 ferventi esponenti del partito nazista (J. Stark). Tale condotta valse a lui, come a tutti gli intellettuali tedeschi che ebbero un moto repulsivo nei confronti delle discriminazioni razziali, il denigrante appellativo di \u201cebreo bianco\u201d, avendo scelto di sostenere la scienza \u201cgiudaica\u201d nonostante la sua origine ariana.\nSebbene dall'aprile del 1935 avesse conseguito il titolo di professore emerito, Sommerfeld continu\u00f2 ad insegnare fino al dicembre '39 a causa del dibattito accademico e politico che si scaten\u00f2 durante la ricerca di un suo sostituto. Il \"Reichserziehungsministerium\" (Ministero dell'Istruzione del Reich), alla fine, nomin\u00f2 Wilhelm M\u00fcller, il quale non era un fisico teorico n\u00e9 godeva del prestigio del suo predecessore; Carl Ramsauer, allora presidente della Deutsche Physikalische Gesellschaft, preoccupato per il futuro della scienza, espresse cos\u00ec il suo disappunto: \u201c[tale scelta porter\u00e0] alla distruzione della tradizione della ricerca di fisica teorica di Monaco\u201d.\nNell'aprile del 1951, Sommerfeld venne travolto da una macchina mentre portava a passeggio i nipoti. A causa delle lesioni riportate, mor\u00ec il 26 dello stesso mese.\nRiconoscimenti.\nSommerfeld fu insignito di molte importanti onorificenze, tra cui la Medaglia Lorentz, la Medaglia Planck e la Medaglia Oersted. Ebbe inoltre riconoscimenti presso la Royal Society di Londra, la National Academy of Sciences di Washington, l'Accademia dei Lincei, l'Accademia dell'U.R.S.S. e l'Accademia Indiana delle Scienze, nonch\u00e9 presso le Accademie di Berlino, Monaco, Vienna, Gottinga, Budapest, Uppsala e Madrid. Tuttavia, egli non riusc\u00ec mai a conseguire il Premio Nobel, nonostante l'imbattuto primato di ben 81 candidature.\nLa Didattica.\nDurante la sua lunga carriera di ordinario a Monaco, Sommerfeld coltiv\u00f2 con grande passione la propria figura di insegnante: le sue ricerche non furono mai individuali, in quanto tendeva a coinvolgere i suoi allievi pi\u00f9 brillanti. Egli li caric\u00f2 sempre di grande responsabilit\u00e0, assegnando loro compiti stimolanti e spingendoli sempre a superare i loro limiti.\nSommerfeld si configur\u00f2 come un abile tessitore di una rete di contatti tra i propri studenti e i pi\u00f9 chiari esponenti della comunit\u00e0 scientifica. Infatti, poco dopo aver individuato in Heisenberg un brillante studente interessato alla teoria atomica, gli chiese: \u201c'Le farebbe piacere conoscere Bohr?' [\u2026] Esitai per un attimo, perch\u00e9 il biglietto fino a Gottinga andava molto al di l\u00e0 di quanto potessi allora permettermi. Sommerfeld probabilmente cap\u00ec il mio imbarazzo, e subito aggiunse che le spese sarebbero state a suo carico\u201d. Si pu\u00f2 notare come Sommerfeld fosse interessato al progresso della scienza anche attraverso una creazione di una rete internazionale di scienziati e si pu\u00f2 considerare il diretto responsabile degli incontri di Heisenberg con Born, Bohr e Einstein, cos\u00ec come molti altri tra i propri studenti e i luminari del tempo.\nTra gli autori delle circa trenta tesi di dottorato che supervision\u00f2 negli anni di Monaco, si annoverano, oltre ai gi\u00e0 ricordati Pauli ed Heisenberg, Peter Debye (dottorato nel 1908) e Hans Bethe (dottorato nel 1928), tutti vincitori del premio Nobel per la fisica. Altri studenti notabili furono: Alfred Land\u00e9, Walter Heitler, Rudolf Peierls, Karl Bechert, Hermann Br\u00fcck, Paul Peter Ewald, Eugene Feenberg, Herbert Fr\u00f6hlich, Erwin Fues, Ernst Guillemin, Helmut H\u00f6nl, Ludwig Hopf, Adolf Kratzer, Otto Laporte, Wilhelm Lenz, Karl Meissner, Rudolf Seeliger, Heinrich Welker, Gregor Wentzel e L\u00e9on Brillouin. Altri studenti che effettuarono incarichi di post-dottorato con Sommerfeld divennero in seguito famosi e in particolare Linus Pauling, Isidor Isaac Rabi e Max von Laue furono insigniti del premio Nobel.\nBorn pensava che Sommerfeld fosse uno scopritore e un catalizzatore di talenti: \u201cla fisica teorica \u00e8 una materia che attrae i giovanissimi dotati di una mente filosofica, che si interrogano circa le questioni pi\u00f9 profonde senza basi sufficienti. Era proprio questo tipo di principianti che egli sapeva come plasmare, conducendoli passo dopo passo alla consapevolezza delle loro effettive carenze conoscitive e fornendoli delle capacit\u00e0 necessaria per intraprendere fertili ricerche. [...] Egli aveva la rara abilit\u00e0 di trovare tempo da dedicare agli allievi, nonostante gli incarichi e l'attivit\u00e0 di ricerca\u201d.\nLe capacit\u00e0 didattiche di Sommerfeld avevano ricevuto uno sviluppo sistematico e, con l'accrescersi dell'esperienza, dettarono un'organizzazione standard: i suoi corsi venivano tenuti per quattro ore alla settimana, 13 settimane nel primo semestre e 11 settimane nel secondo. Ma a rapire gli studenti erano soprattutto la vasta tipologia di approfondimenti che Sommerfeld forniva e richiedeva. Non era raro che invitasse i propri allievi a partecipare a gite in montagna in cui le escursioni e le sciate erano intervallate da lunghe discussioni di fisica, matematica e filosofia. Inoltre, per tutta la sua carriera di insegnante a Monaco, egli tenne tutte le settimane un seminario pomeridiano di due ore in cui incalzava le giovani menti con gli argomenti pi\u00f9 accesi e dibattuti della fisica contemporanea.\nTali seminari non avevano il solo scopo di mettere al corrente gli studenti sulle nuove tematiche affrontate dalla fisica, ma di farvici prendere dimestichezza, di misurare le proprie competenze e, in alcuni casi, contribuirvi. Per questo Sommerfeld chiedeva che, dopo aver loro esposto un nuovo argomento, fossero gli stessi studenti a trovare autonomamente un particolare approfondimento da presentare in una esposizione orale la successiva settimana. Tale metodo didattico risultava quindi, per cos\u00ec dire, auto-alimentato in quanto ogni elaborato personale presentato al seminario diventava un nuovo spunto di discussione e la possibile base di un lavoro ulteriore."}
{"id": "1328778", "revid": "125836427", "url": "https://it.wikipedia.org/wiki?curid=1328778", "title": "Chen Shui-bian", "text": "\u00c8 stato Presidente della Repubblica di Cina dal 20 maggio 2000 fino al marzo 2008 (ufficialmente maggio 2008). Appartenente al Partito Progressista Democratico (DPP), che ha da sempre lottato per l'indipendenza di Taiwan dalla Cina, Chen Shuibian (\u9673\u6c34\u6241) ha ereditato questa tradizione, mantenendosi inflessibile sull'indipendentismo taiwanese, manifestando tuttavia posizioni molto pi\u00f9 concilianti su moltissime altre questioni politiche sia interne che estere.\nDopo aver vinto di stretta misura il secondo mandato per le elezioni presidenziali del 2004, la sua seconda presidenza \u00e8 stata oscurata da alcuni scandali. Il 3 novembre 2006 sua moglie e tre altri funzionari di rilievo dell'ufficio presidenziale sono stati accusati di appropriazione indebita di 460.000 dollari da fondi governativi. L'11 settembre 2009 un tribunale di Taipei ha riconosciuto Chen Shui-bian colpevole del reato di corruzione e appropriazione indebita condannandolo alla pena dell'ergastolo, poi ridotta a 19 anni di carcere.\nBiografia.\nDiversamente da molti altri eminenti politici di Taiwan, Chen \u00e8 di umili origini. Nato da una famiglia di fattori nel distretto di Guantian, nella contea di Tainan nel 1950, venne iscritto regolarmente all'ufficio anagrafe soltanto il 18 febbraio 1951 poich\u00e9 si dubitava che potesse sopravvivere subito dopo la sua nascita per gravi problemi di salute.\nNel giugno 1968 venne ammesso alla Universit\u00e0 Nazionale di Taiwan dove inizi\u00f2 a studiare economia, ma pass\u00f2 alla facolt\u00e0 di legge conseguendo brillanti risultati, e diventando presto il pi\u00f9 giovane avvocato di Taiwan. Consegu\u00ec la laurea nel 1974 con una tesi in Legge Commerciale. Nel 1975 spos\u00f2 Wu Shu-chen, figlia di un noto medico locale, dalla quale ha avuto una figlia Chen Hsing-yu, e un figlio, Chen Chih-Chung, che si \u00e8 laureato nel 2005 in legge alla Universit\u00e0 della California.\nDal 1976 al 1989 Chen ha collaborato con la \"Formosa International Marine and Commercial Law\" dove si \u00e8 specializzato in diritto della navigazione ed ha curato i diritti per conto della Evergreen Marine Corporation.\nIngresso in politica e attivismo democratico.\nChen inizi\u00f2 la sua carriera politica nel 1980 quando divenne difensore dei partecipanti alle manifestazioni pubbliche in favore di una maggiore democratizzazione del paese, che diedero luogo al cosiddetto \"incidente di Kaohsiung\" il 10 dicembre 1979. Alcuni dei partecipanti vennero giudicati da una corte militare e vennero difesi da Chen, il quale intendeva dare al suo operato anche un carattere politico. Nonostante il suo principale cliente, il leader del movimento democratico Huang Hsin-chieh, ed altri sette manifestanti, compresa la sua futura Vicepresidente Annette Lu, vennero tutti condannati, tuttavia la foga ed i discorsi vibranti di Chen furono commentati da tutta l'opinione pubblica taiwanese. A detta dello stesso Chen fu in questo periodo che egli si rese consapevole degli squilibri e delle ingiustizie del sistema su cui si reggeva la societ\u00e0 taiwanese, e decise di impegnarsi politicamente entrando nelle file del movimento politico Tangwai. Nel 1981 Cheng venne eletto al Consiglio Comunale di Taipei come candidato del Tangwai dove rest\u00f2 in carica fino al 1985. Nel 1984 ha fondato il movimento di opposizione \"Civil Servant Public Policy Research Association\" che possedeva anche una testata dal titolo \"Neo-Formosa\".\nIl 12 gennaio 1985 Chen \u00e8 stato condannato ad un anno di prigione per l'accusa di \"diffamazione\" per aver pubblicato un articolo in qualit\u00e0 di editore sul \"Neo Formosa\" contro Elmer Fung, il futuro membro del Kuomintang, che al tempo dell'editoriale era solo un professore di filosofia in un college. Dopo aver presentato appello contro questa condanna, Chen partecip\u00f2 nel novembre dello stesso anno alle elezioni per la Contea di Tainan. Tre giorni dopo la sconfitta elettorale, mentre partecipava con la moglie ad una cerimonia pubblica di ringraziamento per i suoi sostenitori, quest'ultima venne investita da un camion, lasciandola completamente paralizzata dalla vita in gi\u00f9. Molti lessero in questo incidente come il frutto di una campagna intimidatoria contro la lotta di opposizione di Chen. Pi\u00f9 tardi lo stesso Chen, nella sua autobiografia, dichiar\u00f2 di sentirsi in colpa nei confronti di suo suocero, al quale aveva promesso che la sua attivit\u00e0 politica non avrebbe mai comportato nessun pericolo per la sua famiglia, nonostante le numerose minacce di morte ricevute e le intimidazioni provenienti dai suoi oppositori.\nNel maggio 1986 Chen si vide rifiutato il suo appello contro la condanna ad un anno di carcere, che scont\u00f2 nel penitenziario di Tucheng, mentre era in carcere, sua moglie continu\u00f2 la sua lotta politica e si candid\u00f2 per le elezioni per lo Yuan legislativo, vincendo il suo seggio in questo organismo legislativo taiwanese. Dopo il suo rilascio, Chen mise la sua esperienza legale al servizio della carica politica di sua moglie, facendole da consigliere legale e collaboratore.\nNel 1989 Chen venne a sua volta eletto nello Yuan Legislativo e raggiunse la carica di Direttore Esecutivo del suo partito, il DPP. Con l'aiuto di alcuni rappresentanti del Kuomintang, divenne anche membro del \"Comitato di Difesa Nazionale\". Nonostante venisse eletto nel 1992 per un altro incarico nello \"Yuan Legislativo\" per altri tre anni, Chen rassegn\u00f2 le dimissioni appena un anno dopo per essere eletto sindaco di Taipei.\nSindaco di Taipei.\nChen ottenne l'incarico di sindaco di Taipei nel 1994 anche grazie alla spaccatura politica dei suoi avversari politici del Kuomintang, che candidarono Huang Ta-chou, e una sua corrente dissidente che diede vita alla nuova formazione del Nuovo Partito Cinese con il suo candidato Chao Shaokong. Tuttavia, incapace di trovare politici di esperienza tra il gruppo di giovani collaboratori del suo partito, Chen dovette cedere molti ruoli chiave a diversi burocrati del Kuomintang.\nDurante il suo mandato Chen ricevette numerose intimidazioni per la sua campagna di lotta al racket delle scommesse illegali e della prostituzione. Fu attivo anche nella lotta al degrado delle zone periferiche, facendo demolire diverse baraccopoli e facendo chiudere numerosi bordelli. Inoltre Chen rinomin\u00f2 numerose strade di Taipei eliminando la loro vecchia nomenclatura legata alla celebrazione delle personalit\u00e0 politiche del regime del Kuomintang, facendo addirittura demolire, in questa sua opera di bonifica ideologica, la residenza privata di uno dei pi\u00f9 importanti personaggi del Kuomintang, Chiang Wei-kuo, figlio di Chiang Kai-shek.\nNonostante abbia poi ottenuto nelle nuove elezioni del 1998, pi\u00f9 voti in percentuale della precedente campagna per l'elezione a sindaco di Taipei, perse il suo incarico a favore dell'astro nascente del Kuominatng, Ma Ying-jeou, successo dovuto in gran parte alla riconquista da parte del Kuomintang dell'elettorato che, in segno di protesta, aveva in precedenza appoggiato il Nuovo Partito Cinese.\nIl primo incarico presidenziale.\nRiflettendo una situazione per molti versi simili alle elezioni del 1994, Chen vinse le elezioni presidenziali di Taiwan il 18 marzo 2000 con solo il 39% dei voti complessivi, grazie alla spaccatura creatasi all'interno del Kuomintang, dove un eminente figura come James Soong, in disaccordo con le linee guida del suo partito, si present\u00f2 come candidato indipendente, danneggiando il candidato ufficiale del Kuomintang, Lien Chan. Ereditando una macchina burocratica e amministrativa completamente nelle mani di personale fedele al Kuomaintang, Chen dovette tendere una mano ai suoi avversari politici, eleggendo alla carica di Primo Ministro della Repubblica di Cina, l'ex-generale Tang Fei, alto dirigente del Kuomintang, come segno della sua volont\u00e0 di cooperazione. Per questo stesso motivo, solo met\u00e0 del suo gabinetto era composto da membri del suo partito, in gran parte troppo inesperti ed incapaci di gestire problematiche politiche che andassero oltre il livello locale.\nNonostante fosse un fervente indipendentista, Chen dovette moderare i toni in relazione alla tematica dell'indipendenza di Taiwan, e prese pubblicamente l'impegno di non dichiarare ufficialmente l'indipendenza nazionale e di non cambiare i simboli nazionali fintanto che la Repubblica popolare cinese avesse mantenuto l'impegno di non intervenire militarmente contro Taiwan.\nLa presidenza di Chen ha dovuto affrontare non poche difficolt\u00e0, e tutte le misure per fronteggiarle sono state sempre osteggiate dalla triplice alleanza tra Kuomintang, Nuovo Partito Cinese e Primo Partito Popolare, chiamata anche Coalizione pan-azzurra."}
{"id": "1328779", "revid": "486946", "url": "https://it.wikipedia.org/wiki?curid=1328779", "title": "Chiesa ortodossa e apostolica georgiana", "text": ""}
{"id": "1328781", "revid": "57342", "url": "https://it.wikipedia.org/wiki?curid=1328781", "title": "Carlo Maciachini", "text": "Biografia.\nNato da una famiglia contadina del varesotto, manifest\u00f2 sin da giovane la sua attitudine per le opere di intaglio e nel 1838 si trasfer\u00ec a Milano dove, dopo aver frequentato l'Accademia di belle arti di Brera, ottenne il diploma di architetto.\nLa sua opera pi\u00f9 famosa \u00e8 senz'altro il Cimitero Monumentale di Milano, la cui costruzione gli venne affidata nel 1863; dopo il Monumentale continu\u00f2 ad occuparsi della costruzione o della ristrutturazione di edifici funerari e di chiese, principalmente a Milano, ma anche nel resto della Lombardia, nel Veneto e nel Friuli-Venezia Giulia. Nella sua citt\u00e0 natale completa l'ampliamento della Chiesa di San Giovanni Battista, posta nel centro di Induno Olona. Dopo la sua morte, avvenuta nel 1899, venne sepolto nel Cimitero Monumentale da lui stesso edificato.\nA Carlo Maciachini \u00e8 stato dedicato un piazzale sulla circonvallazione esterna di Milano, dove nel 2003 \u00e8 stata inaugurata l'omonima stazione metropolitana sulla linea M3."}
{"id": "1328783", "revid": "1543377", "url": "https://it.wikipedia.org/wiki?curid=1328783", "title": "Sindrome di Ehlers-Danlos", "text": "La sindrome di Ehlers-Danlos (EDS) comprende una serie di patologie ereditarie contraddistinte da lassit\u00e0 dei legamenti e iperelasticit\u00e0 della cute. Tale sindrome, infatti, colpisce prevalentemente il tessuto connettivo, con la presenza di un collagene mutato, trattandosi di una collagenopatia-connettivite congenita.\nTuttavia, ciascun tipo differente ha caratteristiche specifiche, che coinvolgono altri organi e apparati. La prima descrizione clinica dettagliata \u00e8 attribuita a Tschernogobow nel 1892. Il nome fa riferimento a Edvard Laurits Ehlers, un dermatologo danese, e Henri-Alexandre Danlos, un medico francese esperto in chimica e disordini dei tessuti, che per primi stilarono un elenco delle caratteristiche tipiche, e delinearono accuratamente il fenotipo di questo gruppo di disordini.\nSono riconosciuti sei tipi differenti, a seguito di una revisione operata di recente che esclude alcune delle tipologie precedentemente incluse nella definizione (come il tipo IX e il tipo XI). Nel 1998 la classificazione proposta da McKusick nel 1972 \u00e8 stata rimpiazzata da quella di Villefranche: a sostituzione della numerazione romana \u00e8 stata preferita una nomenclatura descrittiva che evidenzia un carattere tipico che contraddistingue la tipologia a cui fa riferimento.\nLe forme pi\u00f9 comuni sono: classica (in precedenza riconosciute come tipo I e tipo II, rispettivamente gravis e mitis), ipermobilit\u00e0 (o tipo III ipermobile), vascolare (o tipo IV arterioso o ecchimotico), cifoscoliosi (o VI tipo oculare o scoliotico), artroclasia (in passato incluso nel tipo VII, come VIIA e VIIB), dermatosparassi (anch'esso precedentemente incluso nel tipo VII, come VIIC). Gli altri tipi sono estremamente rari, e non si riscontrano casi riportati in Italia. L'incidenza media stimata \u00e8 di un caso su 5 000-10 000, la quasi totalit\u00e0 dei casi di tipo ipermobilit\u00e0 o classico. La dermatosparassi presenta un'incidenza inferiore a 1 su 1 000 000.\nEziologia.\nPer la maggior parte delle tipologie, la sindrome di Ehlers-Danlos \u00e8 causata da un difetto nella sintesi di un collagene (un componente della matrice extracellulare) e altre proteine del tessuto connettivo. Si trasmette per via genetica. Sono stati identificati almeno 29 geni che contribuiscono alla struttura proteica del collagene, che sono dislocati in 15 delle 23 coppie di cromosomi umani e un totale di pi\u00f9 di 19 forme diverse di collagene. Con l'eccezione del tipo cifoscoliosi, che ha carattere autosomico recessivo, gli altri sono dominanti. L'origine del tipo ipermobilit\u00e0 rimane tutt'oggi sconosciuta.\nSegni e sintomi.\nI segni e sintomi della sindrome possono variare a seconda della tipologia (classica, ipermobile, vascolare, cifoscoliotica, artoclasica, dermatosparassica). Ogni segno e sintomo \u00e8 riconducibile alla difettosa o ridotta produzione di collagene. La sindrome colpisce in prevalenza le articolazioni, la pelle e i vasi sanguigni.\nApparato muscolo-scheletrico:\nCute:\nCardiovascolare (rari, frequenti generalmente nel tipo di Ehlers-Danlos cardiovascolare):\n\"'Manifestazioni ulteriori o correlate (non specifiche) possono essere\":\nTipo classico.\n\u00c8 causata da un'anormalit\u00e0 pro alfa 1 (V) e pro alfa 2 (V) del collagene di tipo V, codificato dai geni COL5A1 (in posizione 9q34.2-34.3) e COL5A2 (in posizione 2q31). Meno frequentemente del collagene alfa 1 (I), del gene COL1A1. Si manifesta con iperestensibilit\u00e0 cutanea, cicatrici sottili ed estese, ipermobilit\u00e0 articolare. Altri sintomi possibili sono: pelle traslucida e morbida al tatto, pseudotumori molluscoidi (calcificazioni sottocutanee derivate da ematomi o cheloidi cutanei sopra le cicatrici), complicazioni da lassit\u00e0 articolare, ipotonia muscolare, lividi all'occorrenza di traumi minimi con cicatrici che presentano la tipica forma \"a carta di sigaretta\", manifestazioni conseguenti all'iper-estensibilit\u00e0 dei tessuti (ernia, nelle donne insufficienza cervicale causante parti prematuri o aborti spontanei, lussazioni (dislocamenti) articolari, artrosi, cifosi, facilit\u00e0 allo schiocco delle articolazioni e all'infiammazione articolare, ecc.). Un terzo dei pazienti manifesta dilatazione della radice aortica con aumentato rischio di aneurisma aortico, seppur inferiore alla tipologia di EDS vascolare. Il tipo classico I \u00e8 pi\u00f9 grave, mentre il II \u00e8 considerato il tipo mite e pu\u00f2 essere sottodiagnosticato.\nTipo ipermobile.\nLa causa \u00e8 sconosciuta. \u00c8 possibile che sia dovuta a un'alterazione ancora non identificata in un collagene. I sintomi sono: ipermobilit\u00e0 diffusa delle articolazioni, iperestensibilit\u00e0 della cute. Talvolta lussazioni frequenti, dolore cronico ad arti e giunture. Sono spesso presenti disturbi cardiaci quale prolasso della valvola mitralica.\nTipo vascolare.\nLa EDS vascolare \u00e8 rara ed \u00e8 la pi\u00f9 grave, potendo provocare con frequenza aneurismi, emorragia interna e dissecazione dell'aorta. Difetti strutturali nella catena del collagene III, pro a 1 (III) codificata dal gene COL3A1 (in posizione 2q31) sono generalmente alla base della patologia. I segnali caratteristici della presenza della sindrome sono: fragilit\u00e0 delle pareti dei vasi sanguigni che spesso conduce alla rottura degli stessi, cos\u00ec pure negli organi interni maggiormente irrorati (emorragia epatiche, intestinali, uterine, ecc.). Lividi frequenti, cute traslucida specialmente in area addominale e toracica, aspetto caratteristico del volto (labbra sottili, occhi ingrossati, ipoplasia di mascella e mandibola), ipermobilit\u00e0 articolare, talismo, vene varicose e acrogeria (presente come segno clinico non accompagnato dalle altre manifestazioni dell'omonima sindrome). \u00c8 utile valutare la storia familiare, talora fossero presenti decessi inspiegati in seguito a emorragie.\nTipo cifoscoliotico.\nLa EDS di tipo cifoscoliotico viene detta anche \"Sindrome da pelle floscia\" o \"Cutis laxa\", e si manifesta per mancanza dell'enzima lisil idrossilasi (o protein-lisina 6-ossidasi), responsabile della modificazione di un collagene nel gene PLOD1 (in posizione 1p36.3-36.2). I pazienti affetti manifestano lassit\u00e0 legamentosa articolare generalizzata, cifosi e scoliosi pronunciate, sclerosi (indurimento) progressiva congenita delle articolazioni, ipotonia muscolare grave in et\u00e0 prepuberale, fragilit\u00e0 della sclera oculare. Possibili anche fragilit\u00e0 dei tessuti, lividi, fragilit\u00e0 dei vasi, microcomea, osteopenia scheletrica ai raggi x. In alcuni casi il corpo assume caratteristiche simili per forma ai pazienti affetti da sindrome di Marfan.\nTipo artroclasico.\nImputabile alla mancanza di una catena pro a (I) o pro a (II) del collagene tipo uno, dovuta al passaggio di un exone 6 nel gene COL1A1 (in posizione 17q31-22.5) o COL1A2 (in posizione 7q22.1). Presenta ipermobilit\u00e0 articolare generalizzata grave con lussazioni, dislocazione congenita bilaterale delle anche, fragilit\u00e0 dei tessuti, ipotonia muscolare, cifoscoliosi, osteopenia scheletrica.\nTipo dermatosparassico.\nForma rara. Dal greco \u03c3\u03c0\u03ac\u03c1\u03b1\u03be\u03b9\u03c2 \"sp\u00e1raxis\", ovvero \"dilacerazione\". \u00c8 causata da mancanza del procollagene 1 N-terminal peptidase nel collagene di tipo 1 nel gene ADAMST2 (in posizione 5q23-24). I sintomi sono: fragilit\u00e0 della cute, incurvamento, pelle in eccesso che si presenta molle e soffice, lividi, rottura prematura della membrana fetale, ernie.\nDiagnosi.\nUna corretta diagnosi \u00e8 determinante, e se possibile, deve essere convalidata quanto prima. Confermare la diagnosi per l'EDS \u00e8 una procedura complessa, in alcuni casi non \u00e8 possibile avere un riscontro diretto mediante test, come per il tipo \"ipermobilit\u00e0\", per il quale non esiste alcun esame specifico. Il metodo di valutazione pi\u00f9 efficace rimane forse la storia clinica familiare del paziente.\nAlcuni dei test utilizzati per la diagnosi sono:\nTest genetici. Possono rilevare alterazioni nei geni ADAMTS2, COL1A1, COL1A2, COL3A1, COL5A1, COL5A2, PLOD1 e TNXB. Si rivelano un utile strumento per identificare, in particolar modo, i tipi \"vascolare\" e \"artoclasia\".\nTest delle urine. \u00c8 disponibile un test che aiuta a identificare il tipo \"cifoscoliosi\". Il test misura il livello di un enzima prodotto dalla mutazione di un gene.\nBiopsia (analisi istopatologica). Si preleva un campione di tessuto, che pu\u00f2 rilevare eventuali anormalit\u00e0 nelle fibre di collagene. Il tipo \"vascolare\" viene generalmente riconosciuto tramite biopsia della pelle.\nEcodoppler ed ecocardiografia. Pu\u00f2 rivelare anomalie valvolari. Se si riscontra prolasso della valvola mitralica, questo pu\u00f2 essere facilmente associato ai tipi \"ipermobilit\u00e0\" e \"classico\".\nTest diagnostici prenatali. Sono utili per rilevare mutazioni di geni associati nel feto, se un parente stretto presenta la malattia. Il tipo \"cifoscoliosi\" e \"vascolare\" possono essere rilevati tramite amniocentesi, prelevando un campione di liquido amniotico, per valutare i livelli di attivit\u00e0 enzimatica.\n\u00c8 necessario escludere patologie simili quali: sindrome di Stickler, cute lassa, fenotipo TGFRB-collegato, sindrome da mancanza di tensacina-X, sindrome di Marfan, sindrome di Loeys-Dietz.\nRischi, precauzioni e trattamento.\nAl momento non esistono cure efficaci. Molti medici sconsigliano ai pazienti affetti da EDS di praticare sport che possano comportare complicanze per tendini e cute. Evitare sollevamenti ripetuti e trasporto di oggetti pesanti.\n\u00c8 necessario avvertire il proprio medico in caso di interventi chirurgici. Per lacerazioni o ferite con conseguente emorragia, \u00e8 necessario prestare particolare cura alle suture e sostituirle quando possibile con l'uso di strisce adesive e colle.\nPrestare particolare attenzione nell'analisi dei reperti cardiologici, e in particolare alla presenza di murmure da prolasso mitralico. Se c'\u00e8 prolasso, sono consigliati monitoraggio e controlli periodici, cos\u00ec come l'assunzione di precauzioni per endocardite batterica subacuta (SBE).\nI pazienti affetti da tipo \"vascolare\" sono a rischio per aneurisma arterioso e rottura. Potrebbe essere indicato un controllo non invasivo delle arterie. Recenti studi dimostrano possibile rischio di allargamento dell'aorta toracica. \u00c8 bene quindi sottoporsi a ecocardiografie frequenti.\nAlte dosi di acido ascorbico (1-4 g/d) sono state testate, ma non si hanno sufficienti dati per poter affermare una reale efficacia della terapia, che tuttavia si \u00e8 dimostrata utile anche in pazienti che non mostrano carenza di vitamina C.\nLa consultazione di un oftalmologo pu\u00f2 essere necessaria. Talvolta sono presenti miopia, distaccamento retinico, cheratocono.\nAllo stesso modo sono consigliate regolari visite da un dentista. I pazienti affetti da disordini del tessuto connettivo dovrebbero prestare particolare cura all'igiene dentale. In presenza di periodontite \u00e8 necessario agire tempestivamente.\nPrognosi.\nEccezione fatta per la forma vascolare, gli affetti dalla sindrome generalmente hanno un'aspettativa di vita identica a quella della popolazione sana (rari casi di aspettativa ridotta sono legati a un coinvolgimento pi\u00f9 severo dell'aorta toracica con conseguente possibile dissecazione aortica). La forma vascolare ha invece un'aspettativa di vita media di 48 anni, le cause di morte pi\u00f9 comuni sono i sanguinamenti interni (spesso a partire da un determinato organo, soprattutto l'intestino tenue); naturalmente sussistono cospicue differenze nell'et\u00e0 di morte tra i vari soggetti affetti dalla forma vascolare."}
{"id": "1328789", "revid": "697352", "url": "https://it.wikipedia.org/wiki?curid=1328789", "title": "All I Want", "text": ""}
{"id": "1328791", "revid": "466539", "url": "https://it.wikipedia.org/wiki?curid=1328791", "title": "Caio Blat", "text": "Biografia.\nDi origini catalane e portoghesi, Caio Blat \u00e8 il principale interprete del film \"Batismo de sangue\", biografia del frate domenicano Frei Tito. Ha cominciato la sua carriera da bambino con le pubblicit\u00e0 in televisione, accumulando nel suo curriculum di lavoro, pi\u00f9 di 200 \"spot\". Nel 2007 si \u00e8 sposato con la collega Maria Ribeiro, dalla quale ha avuto un figlio, Benedict, nel 2010. Attualmente \u00e8 attore televisivo, di cinema e di teatro."}
{"id": "1328795", "revid": "29244", "url": "https://it.wikipedia.org/wiki?curid=1328795", "title": "Tethys leporina", "text": ""}
{"id": "1328808", "revid": "339392", "url": "https://it.wikipedia.org/wiki?curid=1328808", "title": "Liepajas Metalurgs", "text": ""}
{"id": "1328810", "revid": "339392", "url": "https://it.wikipedia.org/wiki?curid=1328810", "title": "FK Baltika", "text": ""}
{"id": "1328811", "revid": "834", "url": "https://it.wikipedia.org/wiki?curid=1328811", "title": "Quincy Owusu Abeyie", "text": ""}
{"id": "1328812", "revid": "106990", "url": "https://it.wikipedia.org/wiki?curid=1328812", "title": "Croce di San Giorgio", "text": "La Croce di San Giorgio \u00e8 una bandiera costituita da una croce rossa in campo bianco; graficamente \u00e8 complementare alla croce di San Giovanni Battista. Originariamente vessillo della Repubblica di Genova e utilizzato dai crociati, fu in seguito adottato da molte altre citt\u00e0. Era il simbolo dei guelfi filopapali nel medioevo.\nStoria.\nLa simbologia del \"Salvifico vessillo della vera croce\", come Jacopo da Varazze arcivescovo di Genova defin\u00ec la croce di San Giorgio, fu una variante del \"Vexillum Sancti Petri\" che determin\u00f2 nel medioevo, per i \"pellegrinaggi armati\", l'appellativo di crociati. La Croce di San Giorgio venne quindi scelta come simbolo dei pellegrini che si recavano presso i luoghi santi del Cristianesimo e che dopo il 1095, anno di conquista di Gerusalemme da parte dei Turchi selgiuchidi, mossi in gran parte da spirito sincero di missione, decisero di \"prendere la croce\" ed armarsi per liberare la terra ove nacque e visse Ges\u00f9 Cristo, in risposta ai ripetuti attacchi subiti dai Turchi, decisi, una volta soverchiati gli Arabi, a spingersi alla conquista dell'impero Bizantino. Nel 1099 fu adottata da Goffredo di Buglione a seguito della presa di Gerusalemme in onore delle forze Genovesi (\"Praepotens Genuensium Praesidium\") al seguito di Guglielmo Embriaco che giunti dopo un lungo assedio risolsero le sorti della battaglia con un contributo decisivo nella conquista della Citt\u00e0 Santa: accadde che per primo salito su una sommit\u00e0 di Gerusalemmme Guglielmo Embr\u00ecaco sventol\u00f3 il vessillo genovese accompagnando la presa della citt\u00e0 con le seguenti parole \"\"Pe Zena e pe San Zorzo\"!\" (lett.: per Genova e per San Giorgio), da l\u00ec il benaugurante e fortunato vessillo marinaresco venne adottato da tutte le forze Cristiane.\nL'uso del vessillo da parte dei genovesi risale a epoche remote, quando l'esercito bizantino stanziava nella citt\u00e0 e il vessillo della guarnigione (una croce rossa in campo bianco) veniva portata in omaggio nella piccola chiesa di San Giorgio, ma \u00e8 di sicuro attestato nel 1096.\nLa bandiera, storicamente utilizzata dalla Repubblica di Genova, aveva un valore di deterrente e difesa automatica: poich\u00e9 i marinai ed i balestrieri genovesi erano considerati i migliori in circolazione, le navi nemiche, vedendo la bandiera, evitavano il conflitto. Ad esempio anche come citato dal sindaco di Genova Marco Bucci esiste un documento degli \"Annales Januensis\" del 1190 dove \u00e8 indicata come \"Vexillum beati Georgii\" che attesterebbe la concessione dell'uso della bandiera con la croce di San Giorgio, da parte della Repubblica di Genova, Il vessillo di San Giorgio \u00e8 stato richiesto alla Repubblica di Genova da re Riccardo \"Cuor di Leone\" (storicamente presente a Genova dal 1189 per imbarcarsi per le crociate dove chiese scorte, ammiragli e marinai) nel 1190, dietro il pagamento di un tributo annuale, mai pi\u00f9 corrisposto dal 1771; durante la traversata il re inglese si accorse che musulmani, turchi, spagnoli, francesi e catalani se ne stavano ben alla larga e incuriosito ne chiese il motivo all\u2019ammiraglio genovese Lercari comandante della spedizione, la cui risposta convinse il sovrano inglese ad apprezzare tale vessillo: \"attaccar battaglia contro un legno difeso da questa insegna porta ad una morte certa.\" .\nDurante le celebrazioni per le Colombiadi svoltosi a Genova nel 1992 il principe Edoardo, duca di Kent pronunci\u00f3 queste parole in un discorso: \"\"...The St. George's flag, a red cross on a white field, was adopted by England and the City of London in 1190 for their ships entering the Mediterranean to benefit from the protection of the Genoese fleet. The English Monarch paid an annual tribute to the Doge of Genoa for this privilege...\" sostanzialmente riproponendo lo stesso concetto. Tuttavia, il dogato come forma di governo venne istituito da Simone Boccanegra soltanto nel 1339, mentre a quel tempo la \"Compagna Communis Ianuensis\" era retta da consoli, quindi il tributo sarebbe stato pagato a Genova ai consoli reggenti come poi \u00e8 stato riportato in Inghilterra \"The English agreed to pay a \u201csubstantial\u201d annual fee to the ruler of Genoa for the right to fly the flag and use their ports to trade.\"\" , citando \u201c\"ruler\u201d\" (governante) e non 'doge' (carica istituita nel dogato) ma che \u00e8 poi stato ripreso erroneamente in epoca moderna.\nIpotesi alternative.\nSecondo il medioevalista Antonio Musarra, invece, si tratta di una leggenda metropolitana e non esisterebbe alcun riscontro archivistico che possa dimostrare la veridicit\u00e0 dell'affermazione di Bucci, ossia nessun documento di et\u00e0 medioevale o di et\u00e0 moderna che attesti la concessione della bandiera che sar\u00e0 di San Giorgio (in quel momento ancora definita \"di San Pietro\") agli inglesi e il connesso tributo. Vi \u00e8 poi il fatto che la carica di doge venne istituita solo nel 1339 (ma potrebbe comunque essere stato un tributo dovuto alla Repubblica di Genova e non a un particolare Doge); Musarra sottolinea che gli inglesi utilizzavano gi\u00e0 come bandiera la Croce prima del 1190, come testimoniato dall'arazzo di Bayeux, opera d'arte realizzata intorno al 1070 in relazione alla campagna del 1066 di Guglielmo il Conquistatore, conclusasi con la battaglia di Hastings.\nAltre adozioni.\nSuccessivamente, nel corso del medioevo, la croce di San Giorgio divenne simbolo anche della Lega Lombarda, che la adoper\u00f2 come vessillo, ispirandosi al gonfalone del comune di Milano, poich\u00e9 dopo la battaglia del 1248 di Victoria vicino a Parma i Milanesi chiesero di adottare il vessillo che i Genovesi concessero a Milano come alleati."}
{"id": "1328813", "revid": "123476259", "url": "https://it.wikipedia.org/wiki?curid=1328813", "title": "Gaetano Polidori", "text": "Biografia.\nGaetano Fedele Polidori nacque il 5 agosto 1763 a Bientina. Suo padre fu Agostino Ansano Polidori (1714-1778), un medico e poeta che visse e lavor\u00f2 a Bientina, vicino a Pisa. Nella natia Toscana, Gaetano Polidori studi\u00f2 Legge all'Universit\u00e0 di Pisa, e nel 1785 divenne segretario di Vittorio Alfieri, con il quale lavor\u00f2 per i successivi quattro anni. \nNel 1790 Gaetano, dopo essersi dimesso dal suo lavoro di segretario di Alfieri, si rec\u00f2 in Inghilterra partendo da Parigi. Stabilitosi a Londra, lavor\u00f2 come insegnante di italiano. Nel 1793 spos\u00f2 Anna Maria Pierce, istitutrice privata presso altolocate famiglie, dalla quale ebbe quattro figli e quattro figlie. Il figlio maggiore, John William Polidori, fu medico personale di Lord Byron e autore della prima storia di vampiri in lingua inglese, \"Il vampiro\" (1819). Sua figlia Frances spos\u00f2 un esule italiano, Gabriele Rossetti, dal quale ebbe quattro figli: Maria Francesca Rossetti, Dante Gabriel Rossetti, William Michael Rossetti e Christina Rossetti. \nNel 1836 si ritir\u00f2 in una casa a Holmer Green, nel Buckinghamshire. Mor\u00ec a Londra, a poco pi\u00f9 di novant'anni di et\u00e0 il 16 dicembre 1853. \nOpere.\nGaetano Polidori fu letterato ed editore: compose anche molte poesie, tragedie e saggi critici e pubblic\u00f2 una serie di opere, altrui e proprie. "}
{"id": "1328815", "revid": "38120", "url": "https://it.wikipedia.org/wiki?curid=1328815", "title": "Oliver Twist (romanzo)", "text": ""}
{"id": "1328818", "revid": "124808", "url": "https://it.wikipedia.org/wiki?curid=1328818", "title": "Il gatto nero (episodio Masters of Horror)", "text": ""}
{"id": "1328819", "revid": "6923", "url": "https://it.wikipedia.org/wiki?curid=1328819", "title": "Peninsular and Oriental Steam Navigation Company", "text": "La Peninsular and Oriental Steam Navigation Company, normalmente conosciuta come P&amp;O, era una societ\u00e0 di navigazione e logistica britannica fondata all'inizio del XIX secolo. La sede della societ\u00e0 era a Londra.\nNel marzo del 2006 la societ\u00e0 \u00e8 stata acquistata dalla Dubai Ports World al prezzo di 3,9 miliardi di sterline, fino a quel momento era quotata alla borsa di Londra ed era una delle societ\u00e0 comprese nel FTSE 100 Index.\nIl marchio P&amp;O \u00e8 restato in uso per P&amp;O Ferries, il principale operatore di traghetti del Regno Unito\nIn passato controllava anche la compagnia crocieristica \"P&amp;O Princess Cruises plc\", in seguito fusa con la \"Carnival Corporation\""}
{"id": "1328821", "revid": "2519", "url": "https://it.wikipedia.org/wiki?curid=1328821", "title": "P&amp;O", "text": ""}
{"id": "1328822", "revid": "767487", "url": "https://it.wikipedia.org/wiki?curid=1328822", "title": "Don't Sleep", "text": "Don't Sleep \u00e8 il terzo album in studio di DJ Hurricane."}
{"id": "1328825", "revid": "339392", "url": "https://it.wikipedia.org/wiki?curid=1328825", "title": "Ekranas Panevezys", "text": ""}
{"id": "1328827", "revid": "1305772", "url": "https://it.wikipedia.org/wiki?curid=1328827", "title": "Riverview", "text": "Riverview (in inglese \"vista sul/del fiume\") \u00e8 un toponimo presente in vari paesi di lingua inglese:"}
{"id": "1328829", "revid": "339392", "url": "https://it.wikipedia.org/wiki?curid=1328829", "title": "Ekranas", "text": ""}
{"id": "1328831", "revid": "287204", "url": "https://it.wikipedia.org/wiki?curid=1328831", "title": "Football-Club Bex", "text": "Il Football Club Bex \u00e8 una societ\u00e0 di calcio svizzera della citt\u00e0 di Bex. La sua fondazione risale al 1\u00ba luglio 1902. Nella stagione 1985-1986 avvenne la fusione con il F.C. Unistars 77.\nAttualmente milita nella Seconda Lega interregionale."}
{"id": "1328835", "revid": "287204", "url": "https://it.wikipedia.org/wiki?curid=1328835", "title": "Provincia di Blida", "text": " \nLa provincia di Blida (in arabo: \u0627\u0644\u0628\u0644\u064a\u062f\u0629) \u00e8 una delle 48 province dell'Algeria; prende il nome dal suo capoluogo Blida. Altre citt\u00e0 sono Beni Mered, Boufarik, Buqara, Chr\u00e9a, El Affroun, Hammam Melouane, Larbaa, Mouzaia e Ouled Ya\u00efch.\nPopolazione.\nLa provincia conta 1.002.937 abitanti, di cui 509.602 di genere maschile e 493.335 di genere femminile, con un tasso di crescita dal 1998 al 2008 dello 0.6%.\nSuddivisione amministrativa.\nNella tabella sono riportati i comuni della Provincia, suddivisi per distretto di appartenenza."}
{"id": "1328842", "revid": "118000498", "url": "https://it.wikipedia.org/wiki?curid=1328842", "title": "Giornalismo musicale", "text": "Il giornalismo musicale \u00e8 una branca del giornalismo specializzata nella produzione di interviste, articoli e reportage in ambito musicale. Dai profili dettagliati su cantanti e gruppi musicali ai brevi articoli su singoli album in uscita, il giornalismo musicale ha una tradizione ormai ultradecennale, portata avanti da riviste quali \"Rolling Stone\", \"URB\", \"New Musical Express\" e \"The Source\" negli Stati Uniti.\nLa critica musicale consiste nello studio, valutazione e interpretazione della musica. Il critico musicale \u00e8 un giornalista musicale che esercita un metodo critico, frutto di studi musicologici, al fine di produrre recensioni, analisi e interpretazioni approfondite su un disco, un artista o un evento.\nStoria del giornalismo musicale.\nGi\u00e0 nell'antichit\u00e0 si possono rintracciare documenti anticipatori della critica musicale moderna, redatti da filosofi, poeti, letterati e storici. La letteratura greca offre ampie pagine di approfondimento sull'incidenza della musica nel costume e nella cultura contemporanea, oltre alle dispute fra generi e strumenti. Sofocle, Plutarco ed Erodoto furono i pi\u00f9 illustri critici \"ante litteram\" conosciuti.\nNell'antica Roma la musica non riesce a ritagliarsi uno spazio cos\u00ec importante nella cultura, e di conseguenza la critica risulta essere piuttosto marginale e confinata nelle satire di Giovenale, oppure nelle opere di Tacito, nelle quali questi grandi pensatori assumono posizioni negative rispetto all'arte musicale.\nAgli inizi del Settecento risale la celebre critica ai cantanti realizzata da Benedetto Marcello, intitolata \"Il teatro alla moda\", cos\u00ec come in quei decenni prosegue la dura polemica fra i sostenitori dell'operetta italiana e di quella francese.\nIl compositore inglese Charles Avison (1709-1770) \u00e8 riconosciuto come il primo autore di un pezzo di critica musicale moderna in lingua inglese. Si tratta di un \"Saggio sull'Espressione Musicale\" (\"Essay on Musical Expression\") pubblicato nel 1752, in cui Avidon critica la musica di Georg Friedrich H\u00e4ndel, suo contemporaneo.\nTra il 1722 e il 1725 \u00e8 pubblicato \"Critica Musica\", mensile fondato dal musicista e teorico Johann Mattheson.\nPrima degli anni 40 dell'800, articoli di tema musicale sono scritti sia da riviste specializzate, sia da quotidiani d'indirizzo pi\u00f9 generalmente politico, che riservano all'ambito musicale uno spazio minimo; le riviste specializzate d'indirizzo musicale pi\u00f9 importanti nell'Europa del tempo erano l\"'Allgemeine musikalische Zeitung\" (pubblicato prima da Breitkopf &amp; H\u00e4rtel e poi da Rieter-Biederman) e il \"Neue Zeitschrift f\u00fcr Musik\" (fondato dal musicista Robert Schumann) nell'area germanica, \"The Musical Times\" nel Regno Unito (si tratta della pi\u00f9 antica rivista musicale ancora pubblicata nel Regno Unito).\nI primi dell'Ottocento segnano una svolta per il giornalismo musicale; grazie all'avvento del Romanticismo avviene infatti una sorta di \"educazione musicale\" dell'Europa, che porta ad un maggiore interesse e considerazione dei quotidiani per la musica e per i musicisti, ed alla nascita della figura professionale del \"critico musicale\". In tal senso, la differenza sostanziale con il periodo precedente gli anni quaranta dell'Ottocento \u00e8 che i critici non sono pi\u00f9 anche musicisti, come invece era avvenuto fino a quel momento. Tra i critici pi\u00f9 apprezzati di quel periodo si pu\u00f2 menzionare Martin R\u00f6der.\nInoltre la valorizzazione della musica passa anche attraverso l'approfondimento della sua storia, anello mancante e carente, invece, fino a quel momento, rispetto alle altre discipline artistiche.\nGiornalismo musicale moderno.\nSe \u00e8 vero che un critico musicale \u00e8 necessariamente un giornalista musicale, non \u00e8 vero il contrario.\nLa professione di giornalista, che si afferma senza precedenti, direzioni predefinite o regole di base, prende piede in meno di un secolo. I giornalisti musicali possono essere tanto esperti dell'ambiente quanto scrittori freelance; il loro lavoro si concentra su singoli, album, DVD ed esecuzioni dal vivo, avvalendosi di interviste ai musicisti, profili sulla strumentazione e collaborazioni. Con l'affermarsi della professione, l'influenza del giornalismo musicale cresce a tal punto che le etichette musicali e i produttori cominciano ad inviare copie gratuitamente degli album e dei DVD in uscita, favorendo la stesura di recensioni e l'incontro con gli artisti.\nAttualmente la professione \u00e8 esercitata da professionisti dipendenti di testate cartacee o radiotelevisive (specializzate e non), o da freelance che collaborano a tali testate. Tuttavia, concedendo in particolare i quotidiani sempre meno spazio a recensioni e critiche, la professione sta conoscendo un progressivo depauperamento.\nAltro ambito lavorativo dei critici e giornalisti musicali \u00e8 quello saggistico che si concretizza nella pubblicazione di libri di argomento musicale (saggi su specifici argomenti, biografie, ecc.), settore che, in particolare in ambito \"popular music\", si \u00e8 sviluppato a partire dalla fine degli anni '70."}
{"id": "1328844", "revid": "767487", "url": "https://it.wikipedia.org/wiki?curid=1328844", "title": "Bordj Badji Mokhtar", "text": "Bordj Badji Mokhtar (in arabo: \u0628\u0631\u062c \u0645\u062e\u062a\u0627\u0631) \u00e8 una citt\u00e0 del sud dell'Algeria, che si trova vicino al confine con il Mali."}
{"id": "1328845", "revid": "123409558", "url": "https://it.wikipedia.org/wiki?curid=1328845", "title": "Consiglio di classe", "text": "Il consiglio di classe \u00e8 un organo collegiale della scuola italiana, istituito con il D.P.R. 416 del 31 maggio 1974, accluso ai Provvedimenti Delegati sulla scuola.\nFunzioni.\nIl Consiglio di classe ha il compito di formulare proposte al Collegio Docenti relative all'azione educativa e didattica e agevolare il rapporto tra docenti, genitori e studenti.\nCon la sola presenza dei docenti ha competenza riguardo alla realizzazione del coordinamento didattico e dei rapporti interdisciplinari e alla valutazione periodica e finale degli alunni.\nIl consiglio di classe nelle scuole primarie.\nNella scuola primaria fanno parte del consiglio di classe:\nIl consiglio di classe nelle scuole secondarie di primo grado.\nNella scuola secondaria di primo grado fanno parte del consiglio di classe:\nIl consiglio di classe nelle scuole secondarie di secondo grado.\nNella scuola secondaria di secondo grado fanno parte del consiglio di classe:\nI.T.P. e voto in consiglio di classe.\nGli insegnanti tecnico-pratici fanno parte a pieno titolo del consiglio di classe e il loro voto \u00e8 dotato di pienezza di valore deliberativo.\nIn base alla C.M. 28/2000 anche qualora il loro insegnamento fosse svolto in compresenza con un docente di teoria, gli I.T.P. votano comunque in maniera autonoma e indipendente, poich\u00e9 in consiglio di classe si vota per testa e non per materia. La regola si applica per tutte le decisioni prese dal consiglio, ivi inclusi il voto di condotta e l'ammissione all'anno successivo.\nSolo ed esclusivamente per quanto riguarda la singola disciplina insegnata il voto sar\u00e0 unico."}
{"id": "1328846", "revid": "39967", "url": "https://it.wikipedia.org/wiki?curid=1328846", "title": "Critica musicale", "text": ""}
{"id": "1328847", "revid": "10890965", "url": "https://it.wikipedia.org/wiki?curid=1328847", "title": "Punta Licosa", "text": ""}
{"id": "1328848", "revid": "1543377", "url": "https://it.wikipedia.org/wiki?curid=1328848", "title": "Societ\u00e0 Sportiva Felice Scandone", "text": "La Societ\u00e0 Sportiva Felice Scandone \u00e8 stato un club italiano di pallacanestro della citt\u00e0 di Avellino.\nFondata nel 1948, ha disputato dalla stagione 2000-01 alla stagione 2018-2019 la massima serie e nel suo palmar\u00e8s vanta la vittoria della Coppa Italia 2008.\nStoria.\nGli inizi.\nLa Societ\u00e0 Sportiva Felice Scandone \u00e8 stata fondata il 1\u00ba luglio del 1948 dal prof. Troncone, il quale la chiam\u00f2 inizialmente Forza e Coraggio. La societ\u00e0 riuniva i giovani praticanti avellinesi della palla a spicchi. Come campo di gioco veniva utilizzata la palestra e il campo all'aperto dell'\"Istituto Tecnico Commerciale\" sito nella centrale \"Via de Concilii\" di Avellino.\nNel 1950 la squadra venne affiliata alla \"Libertas Avellino\", un'altra societ\u00e0 irpina. L'anno successivo il team venne affidato dal CONI al prof. Fausto Grimaldi, che decise di assegnare alla societ\u00e0 il nome di Felice Scandone, giornalista napoletano di origini irpine morto in guerra nel 1940. Nel 1966 arriva la fusione con un'altra formazione avellinese, il \"CSI-Cestistica Irpina\", legata al nome di uno degli avellinesi che pi\u00f9 si \u00e8 speso per la pallacanestro, Ciro Melillo. Nel 1973-74, dopo una complessa querelle sportivo-giuridica, la Scandone viene ammessa al campionato di serie B. La stagione si chiude con la retrocessione, dando inizio ad una lenta discesa verso le serie minori, fino al torneo di prima divisione nel 1978. Nel 1979 riceve in prestito dalla \"Virtus Avellino\" di Gianfranco Venga 10 atleti con i quali si iscrive e partecipa al campionato di promozione maschile che vince. Per due anni Gianfranco Venga funge da Direttore Sportivo e la squadra vince i campionati di promozione e serie D e comincia la risalita, grazie a rinnovati investimenti e nuove figure nello staff dirigenziale; fra di esse vanno ricordate quelle di Alfonso De Angelis, presidente fino alla B2 (1986-87), Angelo Bellucci (Direttore Sportivo) e Menotti Sanfilippo, che ricoprir\u00e0 diversi incarichi e lascer\u00e0 la Societ\u00e0 una prima volta nel 1991, rientrer\u00e0 nel 1994, per andar via nuovamente dopo la salvezza nel campionato di Lega 1 del 2006-07.\nAnni ottanta.\nL'ascesa verso i campionati professionistici inizia con la conquista della serie C2 nel 1984 dopo un tirato play-off col Corato, con la guida di Massimo Vicario; fra gli atleti principali si ricordano Angelo Arena, Marco Braccalenti, Giovanni Montella, Ugo Tesone, Maurizio Cozzolino, Italo Cucciniello (ex giocatore della \"Virtus Avellino\"), Ciro Petretta , Pino Ferrara,Mimmo Bellizzi, quest'ultimo ingaggiato dalla \"USSA Nova\" di Avellino. L'anno successivo conquista la serie C1 al termine dei play-off col Battipaglia. Hanno avuto un notevole rilievo in questa promozione l'allenatore Enzo Parisi, reduce da importanti stagioni in A1 femminile e Vito Fabris, atleta con trascorsi di serie A e di Nazionale sperimentale, che risulter\u00e0 essere il capocannoniere del torneo con oltre trenta punti a partita; con lui anche Maurizio Zorzi, un trio proveniente dalle giovanili di Caserta (Guido Gentile, Ciro Morgillo e Salvatore Di Palma) e i riconfermati Arena,Ferrara, Bellizzi e Tesone. Nel 1985-86, anno di riforma di campionati, la squadra, guidata sempre da Parisi, ottiene il passaggio alla B2: ne fanno parte, oltre a Zorzi, Tesone, Morgillo,Ferrara, Bellizzi i nuovi acquisti Piergiorgio Gori, Robertino Bardini, Claudio Papitto, Roberto Paliani, Giuseppe Aprea, Matteo Totaro e Vito Lepore. Dopo un anno di transizione (1986-87) sempre con Parisi coach (fra i volti nuovi Bisanzon, Caruso, Mazzitelli e Valentino), si realizza una rivoluzione societaria (1987-88): a torneo iniziato e dopo otto sconfitte consecutive, giunge l'imprenditore Alessandro Abate che assume il ruolo di presidente e ingaggia come allenatore Claudio Bardini, un tecnico fra i pi\u00f9 prestigiosi del momento, con recenti trascorsi in serie A (Mestre, Udine). Ritorna Mimmo Bellizzi, che aveva lasciato la squadra l'anno prima per tornare all'USSA Nova e viene investito dal nuovo coach non di un ruolo di semplice atleta ma di vero uomo-spogliatoio. Il nuovo presidente ingaggia nel mercato autunnale anche la guardia Claudio Bulgarelli, il play Pasquale Di Terlizzi, e l'ala Roberto Franceschi, che si affiancano ai reduci Totaro, Mazzitelli, Lepore e Morgillo; la rincorsa verso la salvezza si concluder\u00e0 solo all'ultima giornata con la vittoria sul parquet di Avellino contro il Cefal\u00f9, sconfitto e scavalcato dagli irpini. L'anno dopo Bardini, rimasto malgrado molte richieste da societ\u00e0 di serie superiore, chiede di ritoccare la formazione con due soli innesti: la guardia Emmanuele Vio (da Udine) e l'ala-pivot Piero Coen (da Ancona); la Scandone domina la stagione regolare e si gioca la promozione in B1 ai play off: la Scandone riesce a far sue le gare contro Ancona (in semifinale) e, in finale, contro Matera ottenendo la serie B1 nel maggio 1989. Mentre la Societ\u00e0 sta programmando la nuova stagione, in un terribile incidente stradale a Trapani dove si trovava in vacanza, perde la vita uno degli artefici della promozione, il venticinquenne Vito Lepore. A lui verr\u00e0 dedicata una Scuola Basket, nata dall'impegno di Ciro Melillo (nel frattempo uscito dalla Scandone per divergenze con altri dirigenti), del preparatore atletico Francesco Capolupo e del compagno di squadra Mimmo Bellizzi, che con Vito divideva sempre la stanza d'albergo nelle gare in trasferta.\nAnni novanta.\nNel 1989-90 Bardini ritorna in serie A1 (Desio) e al suo posto, per guidare la squadra in B1, giunge dalla stessa societ\u00e0 Romano Petitti. La squadra viene consolidata con l'innesto di atleti di esperienza come Andrea Masini (che sar\u00e0 capocannoniere del torneo), Stefano Bramati, Fabio Colombo e Mauro Piccoli. Si sfiora l'accesso ai play off, traguardo mancato di poco anche l'anno dopo (1990-91), con nuovamente Claudio Bardini nelle vesti di head coach. Nell'estate 1991 si registra una nuova crisi societaria: Abate decide un progressivo disimpegno, Bardini lascia nuovamente e con lui diversi atleti (Coen, Negri, Bramati). Per scongiurare l'ipotesi di una cessione del titolo sportivo, Ciro Melillo rientra nel ruolo di segretario, e con lui Mimmo Bellizzi in qualit\u00e0 di team manager. Vengono ingaggiati il pivot Stefano Bechini, l'ala Mauro Mazzoleni (che andr\u00e0 via in autunno) e successivamente l'ala Sergio Zucchi e la guardia Maurizio Ferro. La guida tecnica va al giovane coach Mario D'Angelo che verr\u00e0 poi sostituito dall'avellinese Rino \"Baffone\" Persico. Malgrado varie vicissitudini e gravi problematiche societarie la squadra \u00e8 in corsa fino all'ultimo per la salvezza, ma all'ultima gara cede in casa del Ragusa e torna in B2. Il ritorno nella prima serie cadetta della Scandone avviene nel 1995, con lo sponsor \"Italnova Cucine\".\nL'arrivo tra i professionisti arriva al termine della stagione 1996-97, quando l'allora \"Pasta Baronia\", allenata dall'avellinese Gianluca Tucci, batte in uno spareggio la Gaverina Bergamo allenata da Carlo Recalcati.\nLa Serie A.\nLa promozione in massima serie arriva nel 2000, al terzo anno di A2. La De Vizia Avellino di coach Luca Dalmonte terza al termine della stagione regolare, batte nella finale play-off la Aurora Jesi, con una partita, quella del definitivo 3-1 in trasferta (80-83, Jesi 25 maggio 2000), conquistata grazie ad una tripla da met\u00e0 campo allo scadere di Claudio Capone che vale la massima serie. Retrocessa in Legadue nel 2006, viene per\u00f2 ripescata per il contemporaneo fallimento del Roseto Basket. Per la prima volta nella sua storia, Avellino ottiene durante la stagione 2007-08, contrassegnata dall'ingresso in societ\u00e0 della famiglia Ercolino, l'accesso alla Final Eight di Coppa Italia. Conquista il trofeo superando in finale la Virtus Bologna con il risultato di 73-67(dopo aver battuto Montegranaro ai quarti e Biella in semifinale). Al termine della stagione regolare conquista il terzo posto in classifica, raggiungendo per la prima volta la partecipazione ai play-off scudetto. Il 15 maggio 2008 battendo Capo d'Orlando, ottiene la qualificazione alle semifinali, forte del 3 a 0 ottenuto ai quarti di finale. Ottiene, inoltre, l'accesso all'Eurolega. Nel turno successivo affronta la Lottomatica Roma risultando sconfitta con il punteggio complessivo di 3 a 0. Al termine della stagione l'head coach Matteo Boniciolli, eletto nel frattempo migliore allenatore dell'anno, lascia l'incarico. La stagione seguente viene scelto come allenatore Zare Markovski. La squadra viene completamente rivoluzionata rispetto alla stagione precedente della quale vengono confermati solo Nikola Radulovi\u0107 ed Eric Williams. La stagione termina con l'eliminazione alla fase a gironi dell'Eurolega con tre vittorie (M\u00e1laga, Le Mans e Zagabria) su 10 incontri disputati.\nIn Coppa Italia la Scandone viene sconfitta da Teramo ai quarti di finale. La stagione regolare si chiude con l'undicesima posizione in classifica (13 vittorie e 17 sconfitte). L'anno seguente viene nominato allenatore Cesare Pancotto. La stagione \u00e8 caratterizzata dal rendimento altalenante della squadra, nuovamente rinnovata nella sua totalit\u00e0. Forte di 6 vittorie nei primi 6 incontri disputati che la vedono appaiata a Siena in testa alla classifica, subisce 5 sconfitte consecutive che fanno scivolare la Scandone al 7 settimo posto. Gli incontri successivi, che vedono l'alternarsi di vittorie e sconfitte, bloccano la squadra nella parte centrale della classifica (7-9 posto). Dopo un'indiretta sfida con Teramo in ottica play-off, l'Air ne risulta esclusa a causa della sconfitta nell'incontro conclusivo della stagione regolare con Cremona. La Coppa Italia, disputata per la prima volta al Palasport Giacomo Del Mauro, vede la conquista delle semifinali da parte di Avellino dopo la vittoria con Milano. La Scandone viene, per\u00f2, sconfitta da Bologna, la squadra che aveva superato due anni prima in finale risultando vincitrice della competizione. La stagione 2010-2011 inizia con la conferma di Szymon Szewczyk, Roberto Casoli, Chevon Troutman, la nomina di Francesco Vitucci come allenatore ed i ritorni di Tonino Zorzi come Senior Assistant e Marques Green, entrambi tesserati al momento della vittoria della Coppa Italia 2008. Si aggiungono al roster i nuovi acquisti Omar Thomas, Taquan Dean, Valerio Spinelli, Linton Johnson e Merab Bokolishvili, aggregato alla formazione Under19. Dal 28 settembre si aggiunge al roster della stagione Alessandro Infanti, gi\u00e0 aggregato alla squadra in occasione delle amichevoli precampionato. Il 4 marzo Giuseppe Sampietro viene nominato nuovo Amministratore Unico societario, subentrando ai dimissionari Vincenzo e Luigi Ercolino. La stagione sportiva \u00e8, inoltre, caratterizzata dagli infortuni occorsi a Chevon Troutman (rottura del legamento crociato del ginocchio destro e stagione terminata) e Taquan Dean (fermo da febbraio, rientra in occasione della penultima gara di campionato) ai quali se ne aggiungono altri di minore entit\u00e0 che, comunque, hanno ridotto la possibilit\u00e0 di rotazione dei giocatori nel corso dell'intero girone di ritorno. Il girone d'andata termina con il club in 7\u00aa posizione in classifica a 14 punti derivanti da 7 vittorie e 8 sconfitte (2 punti in meno rispetto alla stagione precedente e 79,3 punti di media ad incontro). La Scandone ottiene la qualificazione alla Coppa Italia, venendo eliminata da Cant\u00f9 in semininale (82-65 a favore della formazione lombarda) dopo avere superato ai quarti di finale Milano. Nel corso dell'incontro con Milano, Marques Green fa registrare il record assoluto di assist (20) delle Final Eight e del Campionato italiano. La stagione regolare termina con il club in 4\u00aa posizione con 32 punti (8 in pi\u00f9 della precedente stagione, 82,3 punti effettuati e 79,3 subiti in media). Il 16 maggio Omar Thomas viene eletto MVP della stagione regolare. La Scandone ottiene la qualificazione ai play-off dove viene eliminata da Treviso che chiude la serie sul 3-1, ponendo fine alla stagione della formazione irpina, conclusa in 4\u00aa posizione. Considerato il piazzamento al termine della stagione, Avellino si qualifica al turno preliminare di EuroCup, alla quale rinuncia a partecipare a causa del dispendio in termini economici e atletici.\nIl 14 luglio viene ufficializzato l'accordo di sponsorizzazione con il \"Gruppo Sidigas\" (che prende il posto della AIR) a partire dalla stagione 2011-2012. Dal punto di vista sportivo vengono confermati Linton Johnson, Szymon Szewczyk, Chevon Troutman, Taquan Dean e Alessandro Infanti che si aggiungono a Marques Green, Valerio Spinelli e Dimitri Lauwers ancora sotto contratto. L'8 agosto 2011 viene ufficializzato l'acquisto di Domen Lorbek, che andr\u00e0 a completare il quintetto base (affetto da fascite plantare, viene tesserato il 9 novembre. Ripresosi dall'infortunio, rescinde di comune accordo il contratto con la societ\u00e0) e, successivamente, di Mattia Soloperto, che chiude il mercato della Scandone. Il 10 agosto Gianluca Tucci viene nominato assistente allenatore, in sostituzione del senior assistent Tonino Zorzi. Il 2 ottobre viene ufficializzata la risoluzione del contratto con Szymon Szewczyk e l'ingaggio di Viktor Gaddefors (in prestito da Bologna), gi\u00e0 aggregato alla squadra in occasione del precampionato. Il 5 ottobre vengono ufficializzati gli ingaggi di Jurica Golemac e Maurizio Ferrara. L'11 ottobre viene ufficializzato il trasferimento di Chevon Troutman (al quale \u00e8 stato inizialmente negato il nullaosta internazionale, necessario per il tesseramento) al Bayern Monaco e il 18 ottobre l'acquisto di Ron Slay. Il 17 dicembre il Consiglio Federale, considerata la relazione della Comtec (societ\u00e0 che verifica la situazione giuridico-contabile delle squadre affiliate FIP) ed ai sensi del regolamento federale, sanziona Avellino con un'ammenda di 45.000 \u20ac e il blocco dei tesseramenti. Il club conclude il girone di andata in sesta posizione a 18 punti, accedendo ai quarti di finale di Coppa Italia dove viene sconfitto, il 17 febbraio, da Cant\u00f9 con il punteggio di 99-70. Non prende parte all'incontro l'infortunato Dean che, insieme a Spinelli, salter\u00e0 parte del girone di ritorno. Avellino conclude il campionato in nona posizione a 30 punti. Nel corso dell'ultimo incontro vinto dalla formazione irpina contro Venezia, Marques Green supera Larry Middleton nella classifica dei migliori marcatori della Scandone.\nLa stagione 2012-2013 si apre con l'ufficializzazione dell'entrata in societ\u00e0 della \"Sidigas\", il main-sponsor della squadra. Nel mese di giugno Giorgio Valli sostituisce Francesco Vitucci alla guida tecnica della squadra. Del roster della stagione precedente vengono confermati solo Linton Johnson (nel corso dell'incontro con Cremona valido per la 4\u00aa giornata del girone di ritorno, riporta uno stiramento del legamento collaterale mediale del ginocchio destro) e Valerio Spinelli ai quali si aggiungono Dwight Hardy (non convocato dalla 16\u00aa giornata, il 15 marzo rescinde il contratto), Jeremy Richardson, Nikola Dragovi\u0107, Ndudi Ebi (non convocato dalla 12\u00aa giornata, il 5 febbraio rescinde il contratto con la societ\u00e0), Chris Warren (che torna in Irpinia dopo l'esperienza della stagione 2008-09. Non convocato dalla 10\u00aa giornata), Paul Biligha e Nicholas Crow (entrambi alla prima esperienza in massima serie), Mustafa Shakur (non convocato dalla 18\u00aa giornata, l'8 marzo rescinde il contratto), Dan Mavraides (gi\u00e0 aggregato alla squadra in occasione delle amichevoli precampionato), Taquan Dean, che il 27 novembre firma con la societ\u00e0 irpina e, dal 20 dicembre, Kalojan Ivanov. Dal 25 gennaio si aggiunge al roster Jaka Lakovi\u010d, il 1 febbraio Jimmie Hunter e il 22 febbraio Brandon Brown. Il 13 novembre, complice l'andamento negativo della squadra in campionato (2 vittorie e 5 sconfitte), viene annunciata la risoluzione del contratto con Giorgio Valli. Il 17 novembre Gianluca Tucci viene nominato capo allenatore fino al termine della stagione. Il 17 gennaio 2013 Cesare Pancotto subentra al dimissionario Gianluca Tucci (che torna a ricoprire il ruolo di assistente) alla guida della squadra. La Scandone termina il campionato in 10\u00aa posizione a 26 punti. Il 3 luglio Francesco Vitucci viene nominato allenatore, firmando un contratto biennale. Per quanto riguarda l'aspetto sportivo, vengono confermati Biligha, Ivanov, Dragovi\u0107, Dean, Richardson, Spinelli e Lakovi\u010d, unitamente agli ingaggi di Will Thomas, Jarvis Hayes, Daniele Cavaliero (che torna ad Avellino dopo l'esperienza della stagione 2007-2008) e, nel corso del girone di ritorno, Je'Kel Foster, Kieron Achara e Leemire Goldwire. La stagione si conclude con la squadra in 12\u00aa posizione (dopo aver concluso il girone di andata al 9\u00ba posto, prima delle squadre escluse dalle Final Eight di coppa Italia), non ottenendo la qualificazione ai play-off. Per la stagione 2014-2015 il roster viene integralmente rinnovato, con la sola conferma di Daniele Cavaliero. La squadra conclude il campionato in 12\u00aa posizione, dopo aver concluso il girone di andata in 8\u00aa posizione. Ottenuta la qualificazione alla Coppa Italia dopo due stagioni di assenza, la squadra viene eliminata ai quarti di finale da Milano. L'anno seguente l'assetto societario viene rinnovato. Il direttore generale Nevola lascia la societ\u00e0, venendo sostituito prima da Valerio Spinelli (che si dimette dopo due settimane) e poi da Nicola Alberani. Dal punto di vista sportivo viene confermato solo Giovanni Severini, al quale si aggiunge Marques Green tesserato nel mese di dicembre. La regular season si conclude con la squadra in 3\u00aa posizione in classifica a 40 punti. Nel corso della stessa la squadra fa registrare il record societario di vittorie consecutive pari a dodici. Riesce, inoltre, a conquistare per la seconda volta la finale di Coppa Italia in cui viene sconfitta da Milano e la qualificazione ai play-off. Dopo aver superato per 3-0 Pistoia, viene sconfitta per 4-3 in semifinale da Reggio Emilia. Al termine della stagione Nicola Alberani viene nominato miglior dirigente, mentre James Nunnally vince il premio di MVP. La stagione 2016/2017 si apre con le conferme di Maarty Leunen, Joe Ragland, Marques Green e Giovanni Severini. Nella prima competizione ufficiale stagionale la Scandone supera Reggio Emilia in semifinale, venendo poi sconfitta in finale da Milano. La squadra disputa, per la seconda volta nella sua storia, una competizione europea. Inserita nel girone D, conclude lo stesso al secondo posto. Ottiene, quindi, la qualificazione agli ottavi di finale in cui affronta Venezia, risultando sconfitta 2-0 al termine della serie. Per quanto riguarda il campionato, il girone di andata si conclude con la squadra in 3\u00aa posizione, ottenendo la qualificazione alla Coppa Italia in cui affronta Sassari. L'incontro si conclude con la vittoria della formazione sarda per 69-68. Al termine del girone di ritorno, Avellino conferma la posizione di classifica, ottenendo la qualificazione ai play-off in cui affronta Reggio Emilia. La serie si conclude con il punteggio di 3-0 a favore della formazione irpina, che in semifinale incontra Venezia. La serie termina 4-2 per la squadra veneta, che accede alla finale contro Trento. Nel 2017-18 la squadra conclude il girone di andata in prima posizione, concludendo poi la stagione regolare con il quarto piazzamento. Viene eliminata in Coppa Italia da Cremona ai quarti di finale, mentre ai play-off viene sconfitta da Trento. In ambito europeo la squadra \u00e8 eliminata alla fase a gironi della Basketball Champions League, retrocedendo in FIBA Europe Cup. Riesce a conquistare la finale della competizione (la prima europea), venendo per\u00f2 sconfitta da Venezia. \nLa stagione 2018-2019, caratterizzata dai numerosi infortuni occorsi ai cestisti, \u00e8 terminata con la squadra in 8\u00aa posizione in campionato, accedendo ai play-off in cui \u00e8 stata sconfitta in cinque gare da Milano. Il 2\u00ba posto al termine del girone di andata, invece, ha garantito la qualificazione alla Coppa Italia in cui \u00e8 stata sconfitta ai quarti di finale da Brindisi. In ambito europeo ha disputato la Basketball Champions League, vedendo eliminata alla fase a gironi.\nIl ritorno in Serie B e il fallimento.\nNel luglio 2019, anche a causa di difficolt\u00e0 della propriet\u00e0, non presenta domanda di iscrizione al campionato 2019-2020. Il 16 luglio il consiglio federale ufficializza l'esclusione dalla massima serie.\nNel mese di luglio Gianluca Festa, sindaco di Avellino in carica ed ex cestista nella prima stagione della societ\u00e0 nella massima serie, provvede a versare l'acconto necessario per avviare l'iter di iscrizione al campionato di Serie B. Il 2 settembre viene presentata la fideiussione a saldo della quota prevista per l'iscrizione, in seguito approvata dalla Lega Nazionale Pallacanestro. Il 26 settembre viene nominato il nuovo presidente Gerardo Santoli.\nIl 7 aprile 2020 la stagione viene dichiarata anticipatamente conclusa a seguito della pandemia di COVID-19, con la squadra che occupava la penultima posizione di classifica a 10 punti dopo 24 incontri disputati.\nLa squadra, allenata da Gianluca De Gennaro a cui subentra nel marzo 2021 Rodolfo Robustelli, termina il campionato 2020-21 con la retrocessione in Serie C Gold, avendo concluso la stagione regolare in penultima posizione in classifica (10 punti e 6 di penalizzazione) ed essendo stata sconfitta nei play-out da Reggio Calabria e Virtus Pozzuoli.\nAlla fine di luglio \u00e8 ufficiale il fallimento della societ\u00e0, che non viene iscritta in nessun campionato FIP.\nPalazzetto.\nLa societ\u00e0 disputa le partite casalinghe al Palasport Giacomo Del Mauro. Di propriet\u00e0 del comune di Avellino, \u00e8 stato progettato dagli architetti Vincenzo Genovese e Orazio De Cola. Dopo i lavori di ampliamento del 2008, resi necessari per consentire alla Scandone di disputare l'Eurolega, ha una capienza di 5.195 posti, a fronte dei 4000 precedentemente esistenti. L'impianto \u00e8 ubicato in Contrada Zoccolari, nei pressi dello Stadio Partenio. Successivamente, nel biennio 2018-2019 ha subito una ristrutturazione in vista dell'XXX Universiade, poich\u00e9 l'impianto venne selezionato per ospitare parte del torneo di pallacanestro.\nTifoseria.\nA lungo non \u00e8 esistito un gruppo organizzato di tifosi al seguito della Scandone. Ma nel 1999 un gruppo di sostenitori decisero di dare vita al gruppo degli \"Original Fans 1999\". Con la costruzione delle curve nel PalaDelMauro, nel corso del campionato 2000-01, gli ultras della Scandone si stabiliscono nella \"Curva Sud\" del palazzetto avellinese.\nRivalit\u00e0 di vecchia data con le tifoserie di Roseto, Napoli, e Fabriano e quelle pi\u00f9 recente con Biella (in seguito alla rottura del gemellaggio). Buoni rapporti con Cant\u00f9 e i sostenitori della Fortitudo Bologna, gemellaggio con gli ultr\u00e0 di Scafati. Di recente \u00e8 stato instaurato un gemellaggio con gli ultr\u00e0 della Reyer Venezia, mentre sono peggiorati i rapporti con i tifosi della Virtus Roma, Pallacanestro Reggiana e Brindisi, con quest'ultimi allargata anche ai tifosi del calcio, presenti pi\u00f9 volte in occasione delle partite disputate con i pugliesi sia in casa che in trasferta.\nAnni fa esisteva un reciproco rispetto con la Juvecaserta poi mutato in una altrettanto forte rivalit\u00e0. Tuttavia, negli anni recenti i rapporti tra le due tifoserie sono tornati ad essere amichevoli. Solidi legami, per le comune origini e la concittadinanza, con gli ultras del calcio Avellino.\nIn seguito al fallimento della Scandone, gli \"Original Fans 1999\" si sciolgono ufficialmente il 3 ottobre 2021."}
{"id": "1328849", "revid": "10890978", "url": "https://it.wikipedia.org/wiki?curid=1328849", "title": "Isola Licosa", "text": ""}
{"id": "1328852", "revid": "108774482", "url": "https://it.wikipedia.org/wiki?curid=1328852", "title": "Ko\u0161ava", "text": "La Ko\u0161ava (in serbo: \u041a\u043e\u0448\u0430\u0432\u0430) \u00e8 un vento molto potente e freddo che soffia dai Carpazi.\nColpisce in genere la Serbia e in particolare la citt\u00e0 di Belgrado.\nIn inverno pu\u00f2 far s\u00ec che la temperatura si abbassi oltre, nei casi pi\u00f9 estremi, i -20. In estate \u00e8 fresco e carico di polvere. Ha andamento diverso durante le ore del giorno con maggiore intensit\u00e0 tra le 5 e le 10 del mattino.\nQuesto vento ha origine dalla contemporanea presenza di una zona di bassa pressione sul Mare Adriatico e di un'alta pressione nella Russia meridionale."}
{"id": "1328853", "revid": "131358", "url": "https://it.wikipedia.org/wiki?curid=1328853", "title": "FC Gloria Bistri\u0163a", "text": ""}
{"id": "1328854", "revid": "30297", "url": "https://it.wikipedia.org/wiki?curid=1328854", "title": "S.Giovanni a Teduccio", "text": ""}
{"id": "1328856", "revid": "1013865", "url": "https://it.wikipedia.org/wiki?curid=1328856", "title": "Bordj Bou Arreridj", "text": "Bordj Bou Arreridj (in arabo: \u0628\u0631\u062c \u0628\u0648\u0639\u0631\u064a\u0631\u064a\u062c) \u00e8 una citt\u00e0 dell'Algeria, capoluogo dell'omonima provincia.\nSi trova a circa 200 chilometri ad est di Algeri, non distante da Hodnar Massif nella parte meridionale della catena di Kabylia, ad un'altitudine di circa 916 metri.\nL'economia si basa essenzialmente sull'agricoltura e sulle foreste, con la presenza di piccole industrie. Bordj Bou Arreridj \u00e8 ben collegata con gli altri centri urbani tramite la rete stradale e ferroviaria."}
{"id": "1328858", "revid": "1366835", "url": "https://it.wikipedia.org/wiki?curid=1328858", "title": "3-ossoacil-(proteina trasportante acili) reduttasi", "text": "La 3-ossoacil-(proteina trasportante acili) reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima mostra una marcata preferenza per i derivati di proteine che trasportano acili rispetto ai derivati di coenzima A.\nVoci correlate.\n3-ossoacil-(proteina trasportante acili) reduttasi (NADH)"}
{"id": "1328862", "revid": "767487", "url": "https://it.wikipedia.org/wiki?curid=1328862", "title": "La fuga di Logan (film)", "text": "La fuga di Logan (\"Logan's Run\") \u00e8 un film di fantascienza del 1976, diretto da Michael Anderson, tratto dal romanzo omonimo di William F. Nolan e George Clayton Johnson.\n\u00c8 considerato un film di culto, con la sua miscela di sociologia, fantascienza ed allegoria ad ampio raggio che ha ispirato una serie televisiva omonima negli anni 1977-1978 e altre opere derivate nei media.\nTrama.\nNel 2274 alcune migliaia di sopravvissuti a una guerra nucleare globale vivono in una citt\u00e0 \"bioecologicamente\" bilanciata e chiusa sotto una cupola impenetrabile, completamente controllata ed automatizzata da un potentissimo computer ubiquitario. Gli esseri umani che vivono all'interno della citt\u00e0, ignari di tutto ci\u00f2 che esiste all'esterno e praticamente prigionieri del computer, conducono un'esistenza pianificata sotto tutti gli aspetti e assistita da servomeccanismi che permettono loro una vita assolutamente agiata, quasi completamente in assenza di lavoro e mansioni, tra lussi, divertimenti, assoluto benessere e spensieratezza.\nGli individui non vi nascono naturalmente ma vengono clonati dal sistema, seguendo alcune varianti genetiche per mantenere una certa diversit\u00e0 comunque molto limitata. Per risolvere ogni problema di sovrappopolazione \u00e8 stato istituito, dal controllo computerizzato centrale, un sistema di limitazione del numero degli abitanti: l'eutanasia forzata a 30 anni.\nPer compiere questo procedimento senza l'opposizione della popolazione a ognuno, sin dalla nascita, viene innestata una sorta di cristallo a variazione cromatica nel palmo della mano; la piccola pietra incastonata funziona da contatore dell'et\u00e0, variando di colore da bianca alla nascita fino a nera alla morte; nell'ultima fase la gemma appare di colore rosso, sempre pi\u00f9 intenso, fino al raggiungimento del trentesimo anno quando comincia a lampeggiare segnalando la scadenza finale, alla conclusione della quale la persona parteciper\u00e0 al \"Carousel\", una spettacolare cerimonia collettiva periodica, condotta in un anfiteatro con tanto di pubblico giubilante, al termine della quale si fa credere che il soggetto venga \"rinnovato\" reincarnandosi in un nuovo nascituro per ricominciare il ciclo della vita, ma in realt\u00e0 viene ucciso in modo spettacolare per far posto al suo successore neonato.\nIl protagonista, Logan 5 (ovvero quinta reincarnazione del genotipo denominato \"Logan\"), lavora nell'\"\u00e9lite\" privilegiata dei \"sorveglianti\", guardiani con il compito di sopprimere i \"disertori\", coloro che vogliono sottrarsi al Carousel. Inizialmente \u00e8 molto zelante riguardo alle problematiche della sua mansione, e in realt\u00e0 appare come uno dei migliori se non il migliore del suo campo, anche se tra le pieghe della sua mente cominciano a insinuarsi dubbi riguardo all'effettivo \"rinnovamento\" tanto osannato quanto radicato in tutta la societ\u00e0.\nLa costante tranquillit\u00e0 dei cicli di \"rinnovamento\" in realt\u00e0 viene turbata e messa in discussione da una esigua rete segreta di disertori che talvolta riescono inspiegabilmente a sottrarsi al Carousel per sparire apparentemente nel nulla. Il computer decide di indagare sui pochissimi indizi raccolti nel tempo: cos\u00ec il sistema di controllo centrale incarica Logan 5, in qualit\u00e0 di sorvegliante affidabile ed esperto, di smascherare e sgominare questo movimento sovversivo una volta per tutte.\nGli indizi e le tracce sono pochissime, praticamente si sa solo che i disertori per mezzo di una chiave ankh si rifugerebbero in un misterioso luogo chiamato \"Santuario\", pertanto il computer decide di infiltrare Logan 5 tra i sovversivi e per rendere la situazione pi\u00f9 credibile procede con una retroprogrammazione, praticamente viene riprogrammata la sua scadenza, togliendogli gli ultimi quattro anni di vita che gli spettavano; la pietra di Logan a questo punto inizia a lampeggiare segnalando per lui l'inevitabile imminenza del Carousel. Logan domanda se al termine della missione gli verranno restituiti gli anni che restavano, ma il computer tace in maniera eloquente.\nDa questo momento inizia la fuga di Logan vera e propria. In modo concitato mentre viene braccato dagli altri sorveglianti all'oscuro della sua missione segreta, in particolare dal suo compagno e migliore amico Francis 7 che diviene la sua nemesi, Logan 5 riesce ad individuare e circuire una ragazza in qualche modo implicata nelle fughe al Santuario.\nLa ragazza, Jessica 6, si innamora di Logan e decide non solo di aiutarlo ma di fuggire con lui nonostante il suo tempo del rinnovamento non fosse ancora giunto. A questo punto per\u00f2 Logan capisce a sua volta le ragioni e la sincerit\u00e0 di Jessica, decide di lasciare il doppio gioco e di fuggire realmente al Santuario, abbandonando definitivamente la missione che oltretutto non gli dava garanzie di sopravvivenza anche in caso di successo.\nArrivati con l'aiuto di alcuni disertori (tra cui Holly) nei segreti bassifondi inesplorati della citt\u00e0, i due si rendono conto di un'amara verit\u00e0; scoprono vasti criomagazzini alimentari gestiti da un solitario androide chiamato \"Box\" in preda a delirio di onnipotenza; Box confida ai due fuggiaschi che i rifornimenti di plancton, che permettono la fabbricazione dei prodotti alimentari per la citt\u00e0, da tempo sono venuti a mancare e che al loro posto sono cominciati ad arrivare rifornimenti di esseri umani. Nessuno perci\u00f2 aveva mai raggiunto l'ipotetico Santuario in quanto tutti i fuggiaschi venivano intercettati da Box per essere congelati e trasformati in derrate alimentari per la citt\u00e0.\nDopo varie peripezie e sempre braccati da Francis 7, Logan e Jessica riescono ad arrivare nel mondo esterno, precisamente si ritrovano in una Washington postatomica, ridotta a rovine in mezzo a una foresta; quando incontrano un anziano e vedono la gemma inerte divenuta di color grigio, si rendono conto che la vita naturale sulla superficie \u00e8 di nuovo possibile. Dopo l'ultimo scontro con Francis 7, nel quale il sorvegliante muore, decidono di tornare nella citt\u00e0 con l'anziano per dimostrare a tutti la realt\u00e0 della vita all'esterno e porre fine all'esistenza artificiale a cui li aveva condotti il rito del \"Carousel\" imposto dal computer centrale.\nTornati nella citt\u00e0, i due passano inosservati e nessuno presta loro credito. Logan viene catturato e ricondotto al computer centrale che lo interroga; anche penetrando ciberneticamente nella sua mente, il computer tuttavia non riesce a comprendere il fatto che il Santuario non sia mai esistito ma i due siano riusciti comunque a fuggire, innescando nella macchina un conflitto che la manda in tilt. Una reazione a catena disabilita completamente tutti i sistemi e distrugge la citt\u00e0, rendendo a questo punto evidente a tutti la realt\u00e0 esterna. Logan e Jessica escono dalla citt\u00e0 in rovina osservando gli altri cittadini che gioiscono alla vista dell'anziano, prova che vivranno oltre i trent'anni imposti.\nOpere derivate.\nIl successo del film caus\u00f2 lo sviluppo di media correlati.\nFumetti.\nCon il titolo \"Logan's Run\" sono state realizzate anche due serie di fumetti:\nRifacimento.\nUn progetto per realizzare una rivisitazione de \"La fuga di Logan\" era in sviluppo gi\u00e0 alla met\u00e0 degli anni novanta. Nell'aprile 2000, il produttore Joel Silver contatt\u00f2 Skip Woods per offrirgli regia e sceneggiatura del film, che pi\u00f9 tardi accett\u00f2. Woods aveva in mente una versione pi\u00f9 fedele al romanzo, facendo notare come argomenti del tipo \"Crazy Horse Mountain\" potevano essere benissimo eliminati.\nPer quattro anni del progetto non si seppe nulla, facendo presumere un secondo blocco della produzione, ma durante la primavera del 2004 ricominciarono i lavori alla produzione. In marzo fu scritturato Bryan Singer come regista, che inizi\u00f2 a lavorare al film con la collaborazione dello scenografo Gy Dias. La scrittura della sceneggiatura fu affidata a Ethan Gross e Paul Todisco. L'uscita della pellicola fu fissata al 2005. In ottobre si giunse alla previsualizzazione, annunciando che la lavorazione sarebbe iniziata a Sydney dopo il completamento di \"Superman Returns\", altro film a cui Singer stava dedicandosi.\nDan Harris fu incaricato di riscrivere la sceneggiatura alcuni mesi dopo; annunci\u00f2 d'essere intenzionato a orientare la pellicola verso l'azione rimanendo comunque fedele al romanzo. In febbraio Harris fu sostituito da Christopher McQuarrie.\nUn altro anno di fermo congel\u00f2 la produzione. Nel 2006 venne annunciato che le riprese si sarebbero svolte presso i Vancouver Film Studios in autunno, e Singer annunci\u00f2 d'essere pi\u00f9 propenso a lavorare al sequel di Superman Returns, annunciando che avrebbe compromesso temporaneamente la sua disponibilit\u00e0 al remake e abbandonandolo ufficialmente qualche tempo dopo.\nNel frattempo la Warner Bros. apr\u00ec vari colloqui alla ricerca di un nome per la regia e la sceneggiatura, contatt\u00f2 \"in primis\" il duo Robert Schwentke-James McTeigue per scrivere il film, ma i due rifiutarono il posto.\nIl dissociamento dal film da parte di Singer, i ritardi di produzione e i problemi relativi a una sceneggiatura non consistente pi\u00f9 volte reiscritta per mano di diversi autori portarono alla chiusura degli uffici di produzione nell'agosto 2007. La Warner Bros. annunci\u00f2 d'aver messo da parte il rifacimento come conseguenza al semaforo verde dato a un progetto pi\u00f9 lucroso: \"Speed Racer\".\nA rivitalizzare la produzione si interess\u00f2 il produttore Joel Silver, che dichiar\u00f2 le sue intenzioni di realizzare il film partendo da zero su ogni fronte e soprattutto ricercando un nuovo regista, visto che Singer non era pi\u00f9 interessato a riassociarsi. Sotto la guida di Silver vengono assunti Joseph Kosinski e Timothy J. Sexton rispettivamente come regista e sceneggiatore. Kosinski \u00e8 stato assunto dopo aver mostrato alla Bros. i suoi piani per la produzione e alcuni concetti artistici sul film.\nA distanza di tre anni, nel maggio 2010, fu annunciato che Carl E. Rinsch era in trattative avanzate per dirigere il film. In seguito, ai primi di giugno, Silver conferm\u00f2 ufficialmente l'entrata a far parte della produzione di Rinsch, spiegando che all'epoca era in corso la scrittura di una nuova sceneggiatura e che se tutto fosse andato per il verso giusto il film sarebbe stato girato con l'ausilio della tecnologia 3D."}
{"id": "1328863", "revid": "670104", "url": "https://it.wikipedia.org/wiki?curid=1328863", "title": "Giulio Scandella", "text": "Biografia.\nScandella proviene da una famiglia molto legata all'hockey su ghiaccio: il fratello minore Marco vanta presenze in NHL e nelle nazionali giovanili canadesi; lo zio Sergio Momesso gioc\u00f2 829 gare in NHL, e disput\u00f2 alcuni incontri in Italia con i Devils Milano; anche il figlio di quest'ultimo, Stefano, \u00e8 un giocatore professionista; \u00e8 inoltre cugino dell'allenatore Diego Scandella.\nCarriera.\nScandella giunse in Italia nella stagione 2003-04 quando, giovanissimo, debutt\u00f2 nelle file dell'Asiago Hockey. Negli stellati gioc\u00f2 due anni e mezzo, maturando cos\u00ec la possibilit\u00e0 di indossare la maglia azzurra e disputando con il \"Blue Team\" anche le Olimpiadi di Torino 2006.\nNel 2006 gioc\u00f2 in Germania nel massimo campionato nazionale, la DEL nelle file degli Augsburger Panther. Una serie di infortuni non gli permisero per\u00f2 di esprimersi al meglio. Giunse cos\u00ec la chiamata di Adolf Insam, coach dei Milano Vipers, che lo port\u00f2 alla corte rossoblu. I tifosi meneghini lo soprannominarono \"Le Roy\" per la sua pattinata elegante e veloce.\nAl termine del campionato 2007-08 i Vipers per\u00f2 interruppero le attivit\u00e0 e cos\u00ec nella stagione successiva si accas\u00f2 a Renon.\nNella stagione 2009-10 pass\u00f2 invece al R\u00f6gle BK, in Elitserien. Secondo il direttore sportivo della squadra svedese, Roger Hansson, Scandella prefer\u00ec l'offerta del R\u00f6gle rispetto a un contatto in AHL per un tryout in NHL. In Svezia gioc\u00f2 solo 20 partite a causa di un serio infortunio che lo tenne lontano dal ghiaccio per un lungo periodo. L'anno seguente approd\u00f2 all'Hockey Club Ajoie, seconda Lega svizzera, per passare nel corso della stagione di nuovo alla corte di Adolf Insam, questa volta all'HC Bolzano. Per la stagione 2011-12 fu inizialmente corteggiato dai Campioni d'Italia dell'Asiago, squadra che lo aveva lanciato in Europa, ma gli furono preferiti altri giocatori quindi Scandella firm\u00f2 per l'HC Val Pusteria.\nNell'estate del 2012 sottoscrisse un contratto con l'IK Oskarshamn, formazione svedese militante in seconda divisione. Dopo una sola stagione di permanenza in Svezia nell'aprile del 2013 Scandella fu ingaggiato nuovamente dall'HC Val Pusteria dove rimase fino al 2016, quando fece ritorno all'Asiago.\nRimase con gli stellati per due stagioni; nell'estate del 2018 accett\u00f2 la proposta dei Saint-Georges Cool FM 103.5 nella LNAH, visto che l'offerta di rinnovo da parte degli asiaghesi tard\u00f2 ad arrivare."}
{"id": "1328865", "revid": "793629", "url": "https://it.wikipedia.org/wiki?curid=1328865", "title": "Provincia di Bordj Bou Arreridj", "text": " \nLa provincia di Bordj Bou Arreridj (in arabo \u0648\u0644\u0627\u064a\u0629 \u0628\u0631\u062c \u0628\u0648\u0639\u0631\u064a\u0631\u064a) \u00e8 una delle 48 province dell'Algeria. Prende il nome dal suo capoluogo Bordj Bou Arreridj.\nPopolazione.\nLa provincia conta 628.475 abitanti, di cui 320.786 di genere maschile e 307.689 di genere femminile, con un tasso di crescita dal 1998 al 2008 dell'1.3%.\nGeografia antropica.\nSuddivisioni amministrative.\nQuesta provincia \u00e8 composta da 10 distretti divisi in 34 comuni"}
{"id": "1328869", "revid": "10891272", "url": "https://it.wikipedia.org/wiki?curid=1328869", "title": "Benvenuto Revelli", "text": ""}
{"id": "1328871", "revid": "628767", "url": "https://it.wikipedia.org/wiki?curid=1328871", "title": "Provincia di Pedro Domingo Murillo", "text": "Pedro Domingo Murillo \u00e8 una provincia della Bolivia sita nella parte centro-meridionale del dipartimento di La Paz. \nEtimologia.\nPrende il nome da Pedro Domingo Murillo, patriota dell'Alto Per\u00f9, l'attuale Bolivia, e considerato il precursore dell'indipendenza del Paese.\nPopolazione.\nSi tratta di un'area dell'altipiano andino comprendente, oltre ad aree rurali, anche il nucleo abitativo pi\u00f9 popoloso del Paese costituito dalla capitale, La Paz, e dalla sua citt\u00e0 satellite, El Alto. Quest'ultima, secondo proiezioni dell'INE, nel 2007 dovrebbe essere la seconda citt\u00e0 boliviana dopo solo Santa Cruz de la Sierra, superando quindi anche La Paz.\nSempre secondo le proiezioni dell'INE la provincia sarebbe complessivamente soggetta ad un aumento demografico passando da 1.484.328 abitanti (censimento 2001) a 1.749.309 del 2007, fino ad arrivare agli 1.846.556 nel 2010.\nSuddivisione amministrativa.\nLa provincia \u00e8 suddivisa in 5 comuni:"}
{"id": "1328872", "revid": "697352", "url": "https://it.wikipedia.org/wiki?curid=1328872", "title": "Collegio dei docenti", "text": ""}
{"id": "1328881", "revid": "289247", "url": "https://it.wikipedia.org/wiki?curid=1328881", "title": "SS. Faustino e Giovita", "text": ""}
{"id": "1328882", "revid": "199803", "url": "https://it.wikipedia.org/wiki?curid=1328882", "title": "Rivoluzione russa (1905)", "text": ""}
{"id": "1328884", "revid": "110623781", "url": "https://it.wikipedia.org/wiki?curid=1328884", "title": "Creep", "text": ""}
{"id": "1328889", "revid": "287204", "url": "https://it.wikipedia.org/wiki?curid=1328889", "title": "Francesco Carelli", "text": "Biografia.\nFu uno studioso delle antichit\u00e0 ed in particolare di numismatica antica. Carelli \u00e8 l'autore di: \u00ab\"Dissertazione sul origine dell'architectura sacra\"\u00bb, pubblicato a Napoli nel 1831.\nL'opera pi\u00f9 nota \u00e8 comunque \u00ab\"Nummorum veterum Italiae, quos ipse collegit, et ordine geographico disposuit descriptio\"\u00bb pubblicata a Napoli nel 1812. Il testo fu ripubblicato nel 1850 a Lipsia con le 102 tavole curate da Celestino Cavedoni, un abate modenese (Francisci Carellii Nvmorvm Italiae Veteris Tabvlas CCII).\nNel 1812 divenne amministratore dell'osservatorio astronomico di Capodimonte. \nL'anno successivo fu uno dei componenti della commissione nominata su iniziativa dell'allora Ministro degli interni Giuseppe Zurlo. La commissione stil\u00f2 un regolamento sugli scavi archeologici di Pompei.\nFu membro della Massoneria. "}
{"id": "1328895", "revid": "663182", "url": "https://it.wikipedia.org/wiki?curid=1328895", "title": "Taormina Film Fest 2006", "text": "La 52\u00aa edizione del Taormina Film Fest si \u00e8 svolta a Taormina dal 20 al 25 giugno 2006.\nIl festival ha sede presso le sale del Palazzo dei Congressi e il Teatro Greco. La direzione artistica \u00e8 assegnata, per l'ultimo anno, a Felice Laudadio, in carica dal 1999.\nLe sezioni.\nSono previste sei sezioni, articolate in tre categorie in concorso (\"ItaliaFilmFest Lungometraggi\", \"ItaliaFilmFest Documentari\" e \"Cortometraggi Internazionali\"), una fuori concorso (\"Il Grande Cinema al Teatro Greco\"), una finestra di \"Eventi speciali\" e un contenitore di lezioni di cinema. In questa edizione, la sezione competitiva dedicata a pellicole internazionali, \"Cinema del mondo\", viene esclusa dal festival per ristrettezze economiche.\nItaliaFilmFest.\nIn concorso una selezione di tredici lungometraggi italiani e cinque documentari italiani.\nIl Grande Cinema al Teatro Greco.\nSei film in anteprima mondiale o europea proiettati al Teatro Greco di Taormina.\nCortometraggi Internazionali.\nDodici corti di produzione internazionale che concorrono al Taormina Arte Award per il miglior cortometraggio.\nLezioni di cinema.\nQuattro lezioni di cinema presso il Palazzo dei Congressi tenute da grandi personalit\u00e0 del cinema, attraverso la proiezione di film e di un incontro pubblico. Nel 2006 sono stati presenti:\nLa giuria.\nComposta interamente da critici cinematografici della Fipresci.\nI premi.\nTaormina Arte Awards.\nI Taormina Arte Awards vengono consegnati a personaggi che si sono distinti per il loro contributo al mondo del cinema. In questa edizione ne sono stati assegnati sette. I premiati sono:"}
{"id": "1328900", "revid": "1876105", "url": "https://it.wikipedia.org/wiki?curid=1328900", "title": "Il Trio", "text": "Il Trio \u00e8 stato un gruppo comico italiano, molto popolare tra gli anni ottanta e novanta, composto da Massimo Lopez (1952), Anna Marchesini (1953-2016) e Tullio Solenghi (1948). Le gag del Trio erano caratterizzate da una comicit\u00e0 surreale e dai ritmi veloci con trovate che le rendevano sempre spiazzanti e con finali a sorpresa.\nCarriera.\nDopo l'esordio, avvenuto nel 1982 con la trasmissione radiofonica \"Helzapoppin\" su Radio 2 (dal celebre musical del 1938 \"Hellzapoppin\"' e dall'omonimo film del 1941 di Henry C. Potter), il Trio partecipa nel 1985 al variet\u00e0 di Rai 2 \"Il tastomatto\", al fianco di Pippo Franco, nel quale sono nati molti degli sketch che li hanno resi famosi, come le parodistiche interpretazioni dei telegiornali, spot pubblicitari e dei quiz. Nel 1985 prendono parte a \"Domenica in\", quell'anno sotto la conduzione di Mino Damato. In seguito a questa esperienza vengono premiati come \"Rivelazione dell'anno\". Vengono chiamati a realizzare intermezzi comici anche al Festival di Sanremo per tre edizioni (1986, 1987 e 1989).\nNel 1986 sono a \"Fantastico 7\". Nel corso dello show recitano uno sketch satirico che scatena un incidente diplomatico: i tre prendono in giro la vendita di armi americane alla Repubblica Islamica dell'Iran gestita di nascosto dal colonnello dei Marines Oliver North nell'ambito dello scandalo detto Irangate. Allo sketch prendevano parte Solenghi nei panni dell'Ayatollah Khomeini, Lopez interpretava il presidente Ronald Reagan, mentre Anna Marchesini recitava la parte della 'madre' del leader iraniano (in realt\u00e0 gi\u00e0 molto avanti con l'et\u00e0 all'epoca dei fatti). \nLo sketch, pur divertente, era nella sostanza rispettoso e vedeva i due 'Khomeini' lamentarsi con Reagan della cattiva qualit\u00e0 delle armi ricevute; per\u00f2 all'epoca l'Iran era impegnato nell'ottavo anno di una sanguinosa guerra di difesa contro l'invasione irachena voluta da Saddam Hussein e questo spiega la particolare sensibilit\u00e0 iraniana sulla questione, che spinse la compagnia aerea Iran Air a chiudere i voli per l'Italia, mentre a Teheran vi furono intense dimostrazioni davanti all'Ambasciata italiana. L'incidente si chiuse solo dopo due mesi di tensione, grazie alla mediazione diplomatica della Farnesina.\nNel 1987 il Trio auto-produce lo spettacolo teatrale \"Allacciare le cinture di sicurezza\", rappresentato nei teatri delle principali citt\u00e0 italiane; l'opera ottiene un enorme successo, registrando il tutto esaurito e rendendo necessario l'aumento del numero di repliche in alcune citt\u00e0. Lo spettacolo viene anche premiato con un \"Biglietto d'Oro\" per il maggior incasso teatrale del 1987 in Italia.\nNel 1989 realizza una fortunata parodia de \"I promessi sposi\" nella miniserie televisiva di 5 puntate dal titolo omonimo. Nonostante le critiche ricevute da alcuni cultori di Alessandro Manzoni, il programma, andato in onda nel gennaio 1990, ricevette un enorme consenso di pubblico, raggiungendo un ascolto medio di 13 milioni di spettatori con picchi di 17 milioni.\nNel 1991 mette in scena il secondo spettacolo teatrale \"In principio era il trio\", bissando il successo del 1987. Tale spettacolo viene trasmesso su Rai 2 nel gennaio del 1993 ottenendo grandi ascolti: 6 milioni e 797\u00a0000 spettatori (26.89% di share). Per questo motivo \u00e8 riproposto per tutto il mese di gennaio del 1994.\nDesiderosi di carriere da solisti, i componenti sciolgono il Trio nel 1995, senza alcun dissapore e, anzi, rimanendo in stretta amicizia, collaborando in qualche caso tra loro. Nello stesso anno Tullio Solenghi ricostruisce in un libro, significativamente intitolato \"Uno e Trino\", la storia del loro gruppo comico.\nSempre nel 1995, Anna Marchesini e Tullio Solenghi, orfani di Massimo Lopez, interpretano per Rai 1 \"La rossa del Roxy Bar\", sceneggiato televisivo in due puntate, del quale curano la sceneggiatura e la regia. Nel gennaio del 1996, la coppia si ritrova in teatro con lo spettacolo \"Due di noi\". Conclusa questa esperienza in coppia, il Trio si scioglie definitivamente: infatti Lopez prende parte all'edizione 1995-96 di \"Scherzi a parte\" in coppia con Teo Teocoli.\nAnche se ognuno di loro aveva preso una strada diversa (la Marchesini intraprender\u00e0 una lunga stagione di successi a teatro), da tempo correvano voci di una loro riunione. Nel frattempo Lopez e Solenghi si sono prestati con successo agli spot tv: il primo per la neonata Telecom Italia, il secondo per la nuova campagna di Lavazza. Proprio all'ultimo spot Telecom, Solenghi e Lopez compaiono insieme.\nNel 2002 sono chiamati a sostituire \"Il Fatto\" di Enzo Biagi, riproponendo in coppia le classiche comiche mute nella sitcom \"Max &amp; Tux\". Gli ascolti, per\u00f2, sono bassi e i giudizi quasi totalmente negativi. Dal 2003 al 2005, invece, sono a teatro entrambi con \"La strana coppia\" di Neil Simon, prodotto da Alessandro Lopez e Angelo Tumminelli per la Stemal Srl con la regia di Gianni Fenzi, e nel mese di maggio del 2005 conducono assieme \"Striscia la notizia\".\nIl ritorno tanto atteso arriva nel 2008. Il Trio si ricompone per l'ultima volta in occasione dei 25 anni della sua fondazione per uno speciale show di tre puntate in onda l'8, 15 e 22 marzo su Rai 1, intitolato \"Non esiste pi\u00f9 la mezza stagione\". Il programma, la cui prima puntata \u00e8 stata seguita da quasi 5 milioni di spettatori, ripercorre la carriera dei tre, fra repertori e inediti, e un ospite musicale per ogni puntata (rispettivamente Francesco De Gregori, Ivano Fossati e Antonello Venditti).\nNel luglio 2016 muore Anna Marchesini.\nDal 2018 Solenghi e Lopez iniziano un tour di spettacoli in cui si esibiscono insieme, riproponendo anche alcune cose del passato."}
{"id": "1328908", "revid": "40552", "url": "https://it.wikipedia.org/wiki?curid=1328908", "title": "Reana", "text": ""}
{"id": "1328913", "revid": "1348957", "url": "https://it.wikipedia.org/wiki?curid=1328913", "title": "Kyra Sedgwick", "text": "Biografia.\nNata da Henry Dwight Sedgwick V e Patricia Rosenwald, che ha recitato nel film per la tv americana \"Miss Rose White\" nella parte di un'immigrante ebrea; Kyra Sedgwick \u00e8 inoltre cugina di secondo grado dell'icona Edie Sedgwick. Il suo debutto \u00e8 nella soap opera \"Destini\" all'et\u00e0 di 16 anni, e durante gli anni '80 e '90 appare in alcuni film come \"Nato il quattro luglio\", \"Singles - L'amore \u00e8 un gioco\" e \"Qualcosa di cui... sparlare\". Per sette stagioni l'attrice \u00e8 stata impegnata sul set della pluripremiata serie tv \"The Closer\", per la quale riceve la somma di 500.000 $ a episodio e per la quale ha vinto diversi premi per la migliore attrice tra cui un Golden Globe ed un Emmy. Nella serie \"Brooklyn Nine-Nine\" ha interpretato Madeline Wuntch, l'antagonista del capitano Holt.\nVita privata.\nSposata con l'attore Kevin Bacon dal 4 settembre 1988, risiede nell'Upper West Side di Manhattan e ha due figli: Travis Bacon (nato il 23 giugno 1989) e Sosie Bacon (nata il 15 marzo 1992), che ha recitato con lei in \"Loverboy\" e in \"The Closer\", dove interpreta la figlia del fratello.\nDoppiatrici italiane.\nNelle versioni in italiano delle opere in cui ha recitato, Kyra Sedgwick \u00e8 stata doppiata da:"}
{"id": "1328914", "revid": "181699", "url": "https://it.wikipedia.org/wiki?curid=1328914", "title": "Omicidio di Valerio Renzi", "text": "L'omicidio di Valerio Renzi venne commesso a Lissone il 16 luglio 1982. La vittima era il maresciallo della stazione dei Carabinieri di Lissone (all'epoca in provincia di Milano, ora sotto Monza-Brianza), coniugato e padre di due bambini, che mor\u00ec in un agguato nel corso di una rapina a un ufficio postale compiuta dalle Brigate Rosse.\nStoria.\nQuella zona della Brianza, allora particolarmente sotto il tiro brigatista, rappresentava un punto chiave per la lotta al terrorismo. L\u00ec vi operava il generale Carlo Alberto Dalla Chiesa che gestiva il gruppo antiterrorismo, poich\u00e9 a Milano e dintorni vi era una vasta presenza di cellule delle Brigate Rosse.\nCome era solito fare ogni mattina, il 16 luglio 1982 Renzi si rec\u00f2 da solo, con l'auto di servizio, presso l'ufficio postale di Lissone per ritirare la corrispondenza. Girato l'angolo dell'edificio si trov\u00f2, a sua totale insaputa, in mezzo a una rapina, un'operazione che, nel gergo terroristico dell'epoca, veniva definita esproprio proletario. L'auto fu bersagliata da raffiche di Kala\u0161nikov provenienti da diversi punti della strada e dell'edificio. Renzi riusc\u00ec ad aprire la portiera, mentre le raffiche continuavano, sfiorando anche alcuni ignari passanti. L'auto, ormai priva di controllo, prosegu\u00ec da sola la sua corsa, mentre un componente del commando delle BR lo uccise a colpi di pistola. In seguito le indagini rivelarono la presenza di tre \"pali\", che accolsero Renzi con le raffiche di Kalashnikov. L'auto di servizio venne crivellata da oltre 70 colpi.\nSubito dopo l'omicidio, i brigatisti fuggirono a bordo di una Fiat Ritmo azzurra e di una Fiat 131, facendo perdere le loro tracce. In seguito le auto verranno ritrovate abbandonate. La stessa notte un comunicato della Colonna Walter Alasia, ramo scisso delle Brigate Rosse, comunic\u00f2 a varie testate giornalistiche il seguente testo:\nAlcuni giorni dopo, i terroristi, ricercati da Polizia e Carabinieri, progettano, in una gelateria milanese, il prossimo esproprio proletario. Tre poliziotti in borghese entrano casualmente nel locale e notano una pistola appoggiata in un sacchetto, sul tavolo dove siedono i brigatisti. Uno dei tre agenti entra nel bagno, dove carica immediatamente l'arma. Gli altri due si avvicinano ai terroristi e chiedono a uno di loro il porto d'armi. Questo, con fare tranquillo, fa finta di cercarlo, ma estrae la pistola e inizia a sparare, mentre il poliziotto nascosto in bagno risponde immediatamente al fuoco ferendo i terroristi e neutralizzandoli. Uno di loro, gravemente ferito, fugge dal locale, ferma una macchina e si mette alla guida, ma muore dissanguato pochi isolati dopo. Gli altri vengono catturati."}
{"id": "1328919", "revid": "2184720", "url": "https://it.wikipedia.org/wiki?curid=1328919", "title": "Vicky Love", "text": "Vicky Love \u00e8 il decimo album di Biagio Antonacci, uscito il 16 marzo 2007 su etichetta Iris e distribuito da Universal. Testi e musiche sono interamente composti da Antonacci, che cura gli arrangiamenti e produce il disco con il fedele Stefano De Maio. Cos\u00ec com'era stato per Convivendo, anche \"Vicky Love\" viene inciso a Bologna nello studio di registrazione a casa del cantautore. L'album segna di fatto la fine del rapporto professionale tra Biagio e la Universal.\nDescrizione.\nNelle intenzioni di Antonacci il titolo del disco, che riprende quello di un brano presente all'interno, si riferisce principalmente al concetto della \"vittoria dell'amore\". E l'amore \u00e8 il tema dominante in quasi tutte le tracce, inteso sia in senso spirituale che in quello fisico. Il singolo di lancio \u00e8 Lascia stare, seguito a ruota da Sognami (cantato in duetto con Dafn\u00e8 Lupi) suonato dal Martirani Gipsy Swing e \"L'impossibile\". Tra gli altri brani vanno citati almeno \"\u00c8 soffocamento\", \"Coccinella\" e \"Gi\u00f9 le mani capo\" (incentrato sul tema del mobbing). In coda al disco, al termine di \"A volte\", \u00e8 presente una traccia fantasma: si tratta della demo di \"Fotografia\", una canzone incisa nei primi anni Novanta e mai pubblicata prima. Il pezzo \u00e8 preceduto da una breve presentazione dello stesso Antonacci, che ne approfitta per ringraziare e salutare i fans cos\u00ec come aveva gi\u00e0 fatto in \"Convivendo - Parte II.\"\n\"Vicky Love\" debutta in classifica il 22 marzo 2007 direttamente in prima posizione, dove resiste per 4 settimane consecutive. Rimane in Top 20 per 45 settimane senza interruzioni e nella classifica all-time degli album italiani pi\u00f9 venduti si piazza al 17\u00ba posto."}
{"id": "1328927", "revid": "287204", "url": "https://it.wikipedia.org/wiki?curid=1328927", "title": "Rene Auberjonois", "text": ""}
{"id": "1328937", "revid": "253269", "url": "https://it.wikipedia.org/wiki?curid=1328937", "title": "Benjamin Lev", "text": "Biografia.\nVisse una breve stagione di popolarit\u00e0 dopo la partecipazione al film \"I sette fratelli Cervi\" (1968).\nTalvolta apparve come spalla di attori di vario livello, pi\u00f9 spesso come terzo attore. In alcuni film ebbe il ruolo di protagonista: \"Lo strano ricatto di una ragazza per bene\" (1974), \"Scusi Eminenza... posso sposarmi?\" (1975), \"La febbre del cinema\" (1976).\nDurante le riprese del film \"Liberi armati pericolosi\" (1976), venne arrestato con l'accusa di traffico di stupefacenti. Venne scarcerato nel 1977."}
{"id": "1328938", "revid": "1632387", "url": "https://it.wikipedia.org/wiki?curid=1328938", "title": "Black Screams", "text": "Black Screams \u00e8 un EP dei Sadist, pubblicato nel 1991. Nel 1992, la Wild Rag Records, un'etichetta indie statunitense, lo pubblica in una nuova versione contenente una bonus track, e le 2500 copie vengono vendute in tutto il mondo. Viene realizzata in contemporanea anche una versione demo di durata leggermente inferiore."}
{"id": "1328943", "revid": "757246", "url": "https://it.wikipedia.org/wiki?curid=1328943", "title": "Volume specifico", "text": ""}
{"id": "1328963", "revid": "110157", "url": "https://it.wikipedia.org/wiki?curid=1328963", "title": "Circondario di Parchim", "text": "Il circondario di Parchim (in tedesco: Landkreis Parchim) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con il circondario di Ludwigslust, formando il nuovo circondario di Ludwigslust-Parchim.\nSuddivisione amministrativa.\nAl momento dello scioglimento, il circondario di Parchim si compone di un comune extracomunitario (\"Amtsfreie Gemeinde\") e otto comunit\u00e0 (\"\u00c4mter\"), che raggruppavano complessivamente 7 citt\u00e0 e 73 comuni.\nComunit\u00e0 (\"\u00c4mter\").\nsede del capoluogo *"}
{"id": "1328964", "revid": "114497056", "url": "https://it.wikipedia.org/wiki?curid=1328964", "title": "Debian GNU/Hurd", "text": "Debian GNU/Hurd \u00e8 una distribuzione del progetto Debian che unisce il sistema operativo GNU al kernel GNU Hurd. \u00c8 disponibile solamente su architettura i386. La versione \"Debian GNU/Hurd 2015\", pubblicata il 25 Aprile 2015 e che supportava oltre l'80% dei pacchetti disponibili su Debian GNU/Linux.\nCaratteristiche.\nEssendo basata su GNU Hurd questa particolare versione di Debian eredita i vantaggi di flessibilit\u00e0 e stabilit\u00e0 dei sistemi basati su microkernel. In linea teorica, infatti, \u00e8 possibile modificare il kernel del sistema senza ricompilarlo nella sua interezza, ad esempio per provare nuove funzionalit\u00e0 in sviluppo o eventuali miglioramenti.\nNonostante i vantaggi teorici, GNU/Hurd non risulta ancora sufficientemente stabile da garantire l'affidabilit\u00e0 che pu\u00f2 vantare la versione di Debian basata su Linux.\nStoria.\nLo sviluppo di Debian GNU/Hurd \u00e8 iniziato nel 1999 e i passi principali dei primi anni sono stati i seguenti:\nArrivati al 2013 viene distribuita una nuova versione ufficiale chiamata Debian GNU/Hurd 2013. Gli sviluppatori ritengono di essere arrivati, nonostante i limitati mezzi e la scarsit\u00e0 di sviluppatori, ad un livello di stabilit\u00e0 ragionevole. Affermano inoltre che la percentuale dei pacchetti Debian utilizzabili sia salita al 75%.\nIl 25 aprile del 2015 \u00e8 stata distribuita una nuova versione di Debian GNU/Hurd basata su Debian 8.0 con GNU Hurd 0.6 e GNU Mach 1.5, importanti aggiornamenti di Iceweasel 31 ESR, XFCE4 4.10, X.org 7.7 and Emacs 24.4 e un supporto di dei pacchetti Debian su Hurd che supera l'80%.\nLo sviluppo del sistema operativo si protrae da quasi vent'anni ma non \u00e8 stata ancora distribuita una versione ufficiale considerabile stabile per sistemi di produzione."}
{"id": "1328975", "revid": "1573940", "url": "https://it.wikipedia.org/wiki?curid=1328975", "title": "Bou Saada", "text": "Bou Saada (in arabo: \u0628\u0648 \u0633\u0639\u0627\u062f\u0629) \u00e8 una citt\u00e0 dell'Algeria, che si trova nella provincia di M'Sila, 245 chilometri a sud di Algeri. \u00c8 detta anche \"Cit\u00e9 du bonheur\" (Citt\u00e0 della felicit\u00e0) e \"Porta del deserto\", in quanto \u00e8 l'oasi pi\u00f9 vicina alla costa algerina."}
{"id": "1328976", "revid": "729019", "url": "https://it.wikipedia.org/wiki?curid=1328976", "title": "188\u00aa Brigata corazzata &quot;Barak&quot;", "text": "La 188\u00aa Brigata corazzata \"Barak\" (\"Fulmine\") \u00e8 un'unit\u00e0 corazzata israeliana dipendente dalla 36\u00aa Divisione corazzata del Comando Settentrionale. Nella met\u00e0 del 1990 la brigata ha ricevuto i nuovi carri Merkava III al posto dei vecchi Centurion britannici.\nStoria.\nDurante la Guerra arabo-israeliana del 1948 la Brigata era conosciuta come Brigata Carmeli, perch\u00e9 era comandata dal Generale Moshe Carmel. Era una Brigata di fanteria che combatt\u00e9 nella parte nord della Palestina. La Brigata ebbe un ruolo importante nell'operazione Hiram. Dopo la creazione delle IDF, la Brigata \u00e8 stata ri-designata 18\u00aa Brigata.\nNella campagna del Sinai del 1956 la brigata \u00e8 rimasta ferma sul confine con la Giordania, nel caso che anche la Giordania decidesse di entrare in guerra contro Israele, ma non fu coinvolta in alcun combattimento.\nFu assegnata in seguito all'Ispettorato delle unit\u00e0 corazzate, ed il suo nome cambi\u00f2 in 45\u00aa Brigata corazzata, conosciuta come Brigata Barak, con un battaglione carri, due di fanteria meccanizzata, un battaglione mortai, ed un'unit\u00e0 da ricognizione.\nNella guerra del Kippur la Brigata ha avuto un ruolo importante, difendendo il confine con le alture del Golan contro gli attacchi siriani. In quella battaglia rimasero uccisi 112 soldati, compreso il comandante della brigata, e l'unit\u00e0 fu quasi completamente distrutta.\nDurante la battaglia avvenne il famoso episodio bellico del tenente Zvi \"Zvika\" Greengold, che, rimasto separato dalla sua unit\u00e0, combatt\u00e9 per 20 ore contro i siriani in fortissima inferiorit\u00e0 numerica, rimanendo pi\u00f9 volte ferito e cambiando per sei volte carro man mano che i Centurion su cui si trovava venivano danneggiati o distrutti (impresa che gli permise di conseguire la medaglia al valore, la pi\u00f9 alta decorazione militare dello Stato di Israele).\nNella guerra del Libano nel 1982 la Brigata ha combattuto a Beirut, per la conquista dell'aeroporto."}
{"id": "1328978", "revid": "339392", "url": "https://it.wikipedia.org/wiki?curid=1328978", "title": "E-Learning", "text": ""}
{"id": "1328990", "revid": "793629", "url": "https://it.wikipedia.org/wiki?curid=1328990", "title": "Provincia di M'Sila", "text": "La provincia di M'Sila (in arabo \u0648\u0644\u0627\u064a\u0629 \u0627\u0644\u0645\u0633\u064a\u0644\u064a) \u00e8 una delle 48 province dell'Algeria. La capitale \u00e8 M'Sila. Altre citt\u00e0 sono Bou Saada e Maadid.\nPopolazione.\nLa provincia conta 990.591 abitanti, di cui 504.684 di genere maschile e 485.907 di genere femminile, con un tasso di crescita dal 1998 al 2008 dell'2.1%.\nGeografia fisica.\nLa regione \u00e8 caratterizzata dalla presenza di numerosi laghi salati.\nAmministrazione.\nLa Provincia di M'Sila \u00e8 suddivisa in 15 distretti, a loro volta suddivisi in 47 comuni."}
{"id": "1328999", "revid": "110157", "url": "https://it.wikipedia.org/wiki?curid=1328999", "title": "Circondario di R\u00fcgen", "text": "Il circondario di R\u00fcgen (in tedesco: Landkreis R\u00fcgen) era un circondario del \"Land\" tedesco del Meclemburgo-Pomerania Anteriore. Esistette dal 1956 al 2011.\nStoria.\nIl circondario fu creato nel 1956.\nIl 4 settembre 2011 fu fuso con la citt\u00e0 extracircondariale di Stralsund e il circondario della Pomerania Anteriore Settentrionale, formando il nuovo circondario della Pomerania Anteriore-R\u00fcgen.\nSuddivisione amministrativa.\nAl momento dello scioglimento, il circondario di R\u00fcgen si componeva di tre comuni extracomunitari (\"Amtsfreie Gemeinden\") e quattro comunit\u00e0 (\"\u00c4mter\"), che raggruppavano complessivamente 4 citt\u00e0 e 38 comuni.\nComunit\u00e0 (\"\u00c4mter\").\nsede del capoluogo *"}
{"id": "1329000", "revid": "93556", "url": "https://it.wikipedia.org/wiki?curid=1329000", "title": "Grand Declaration of War", "text": "Grand Declaration of War \u00e8 il secondo album in studio della band black metal norvegese Mayhem, pubblicato nel 2000, sei anni dopo l'album di debutto \"De Mysteriis Dom Sathanas\".\nIl disco.\nIl titolo dell'album e alcuni dei testi delle canzoni si rifanno agli scritti del filosofo tedesco Friedrich Nietzsche, che nell'introduzione a \"Il crepuscolo degli idoli\" definisce la propria opera \"una grande dichiarazione di guerra\" (\u201eeine grosse Kriegserkl\u00e4rung\u201c).\nLa traccia numero 0 \u00e8 nascosta ed \u00e8 ascoltabile solo se si manda indietro il lettore CD fino a -2 minuti e 10 secondi. \u00c8 la stessa versione di \"Completion in Science of Agony (Part II of II)\" ma registrata al contrario."}
{"id": "1329002", "revid": "159315", "url": "https://it.wikipedia.org/wiki?curid=1329002", "title": "Gran Declaration of War", "text": ""}
{"id": "1329003", "revid": "135224", "url": "https://it.wikipedia.org/wiki?curid=1329003", "title": "Giorgio Barberi Squarotti", "text": "Biografia.\nFu allievo di Giovanni Getto all'Universit\u00e0 di Torino, dove si laure\u00f2 nel 1952 con una tesi sull'opera letteraria di Giordano Bruno, del quale cur\u00f2 poi l'edizione di diverse opere, cos\u00ec come avrebbe fatto successivamente anche per Giosu\u00e8 Carducci, Carlo Goldoni, Dante Alighieri, Torquato Tasso, Francesco Petrarca, Francesco Berni, Francesco Jovine, Niccol\u00f2 Machiavelli, Giuseppe Bonaviri, Guido Gozzano, Igino Ugo Tarchetti, Italo Svevo, Vittorio Alfieri, Giovanni Arpino, Carlo Emilio Gadda e Leonida R\u00e8paci.\nPresso la stessa universit\u00e0 insegn\u00f2 Letteratura italiana, come professore ordinario, dal 1967 al 2003 e poi nel 2004 come professore emerito.\nCon Angelo Jacomuzzi diresse \"Letteratura e critica: antologia della critica letteraria\" in 2 volumi presso D'Anna (prima ed. 1967) e \"Critica dantesca: antologia di studi e letture del Novecento\" (prima ed. 1970). Nel 1971 la \"tavola\" mestrina di Dino Boscarato gli assegn\u00f2 il prestigioso premio \"Amelia\", per la letteratura.\nDopo la morte di Salvatore Battaglia divenne responsabile scientifico del \"Grande dizionario della lingua italiana\" UTET, presso la quale diresse una \"Storia della civilt\u00e0 letteraria italiana\" in sei volumi (1990-1996).\nCollabor\u00f2 a testi e ad antologie scolastiche della Atlas.\nConsigliere-fondatore della Fondazione Marino Piazzolla, nel 1981 con Gian Luigi Beccaria, Marziano Guglielminetti e Giorgio Caproni istitu\u00ec la Biennale di Poesia di Alessandria."}
{"id": "1329010", "revid": "110157", "url": "https://it.wikipedia.org/wiki?curid=1329010", "title": "Boufarik", "text": "Boufarik \u00e8 una citt\u00e0 dell'Algeria, che si trova nella provincia di Blida.\nCitt\u00e0 famosa per le arance, che sono anche all'origine della popolare bibita Orangina, nata qui."}
{"id": "1329016", "revid": "767487", "url": "https://it.wikipedia.org/wiki?curid=1329016", "title": "Bouira", "text": "Bouira (in arabo: \u0627\u0644\u0628\u0648\u064a\u0631\u0629) \u00e8 una citt\u00e0 dell'Algeria, capoluogo della provincia omonima."}
{"id": "1329022", "revid": "2040479", "url": "https://it.wikipedia.org/wiki?curid=1329022", "title": "Bobina aperta", "text": "La bobina aperta (\"reel to reel\" in inglese) \u00e8 un formato di nastro magnetico che lascia un'estremit\u00e0 del nastro libera, a differenza della musicassetta e della videocassetta.\nDiffusa soprattutto nella seconda met\u00e0 del XX secolo, \u00e8 rapidamente decaduta a partire dall'inizio degli anni 2000 quando le tecniche di registrazione digitale l'hanno resa obsoleta.\nStoria.\nIl formato a bobina aperta fu usato nei primi registratori a nastro, come il Magnetophon K1 tedesco degli anni trenta, prodotto dalla AEG in collaborazione con la Telefunken. Il termine \"bobina aperta\" non era usato nei primi tempi, ma fu coniato nei primi anni sessanta quando entrarono in commercio le cartucce stereo 8 e le musicassette.\nNastri a bobina aperta furono usati anche come memoria di massa per computer, videoregistratori e in registratori audio di alta qualit\u00e0, con formati sia analogici che digitali, prima dell'avvento della registrazione su hard disk. Tra le ultime macchine a bobine prodotte, i registratori Digital Audio Stationary Head alla fine degli anni novanta.\nIl formato fu sviluppato commercialmente nella seconda met\u00e0 degli anni quaranta dal tecnico americano Jack Mullin, insieme a Bing Crosby. Durante la seconda guerra mondiale, Mullin serv\u00ec nell'esercito in un'unit\u00e0 assegnata allo studio delle attivit\u00e0 radio tedesche. Venne cos\u00ec in possesso di due Magnetophon e di cinquanta bobine della I.G. Farben. Dedic\u00f2 i due anni successivi al miglioramento delle apparecchiature per scopi commerciali, pensando soprattutto all'uso cinematografico della registrazione magnetica.\nMullin diede una dimostrazione del suo sistema presso gli studi MGM nel 1947, suscitando l'interesse di Bing Crosby che ne intravide immediatamente l'utilit\u00e0 per pre-registrare i suoi spettacoli alla radio. Crosby invest\u00ec 50.000 dollari in una compagnia locale, la Ampex, per permettere a Mullin di sviluppare una versione commerciale del suo prototipo. Usando i suoi registratori e con Mullin come tecnico del suono, Bing Crosby divenne il primo a vendere registrazioni su nastro e a registrare regolarmente i suoi spettacoli in anticipo. La Ampex e Mullin svilupparono in seguito la registrazione stereo e multitraccia, basata sul sistema inventato da Les Paul, a cui Crosby diede uno dei primi Ampex 200 nel 1948. Negli anni successivi, la Ampex svilupp\u00f2 il primo videoregistratore, per registrare gli spettacoli televisivi di Bing Crosby.\nRegistratori a bobina aperta economici divennero di largo impiego per la registrazione della voce in ambienti domestici e scolastici prima dell'introduzione della musicassetta Philips nel 1963. Il successo delle cassette come supporto fu velocissimo, anche se a discapito della qualit\u00e0, per via delle tracce strette e della velocit\u00e0 del nastro ridotta.\nSull'esempio di Bing Crosby, i registratori a bobine ad alta velocit\u00e0 divennero ben presto il metodo di registrazione principale impiegato da audiofili e professionisti, fino agli anni ottanta quando le tecnologie digitali applicate all'audio permisero l'uso del DAT e degli hard disk. Nel campo della videoregistrazione, dall'adozione del betacam in poi l'uso dei formati a bobina aperta scese rapidamente fino a scomparire, anche se esistono grandi archivi soprattutto del formato da 1 pollice standard C.\nCaratteristiche ed utilizzo.\nNell'uso comune, l'estremit\u00e0 libera del nastro viene fatta passare attraverso il gruppo delle testine di registrazione e i meccanismi di trascinamento, e agganciata a una bobina uguale ma vuota; il lato magnetizzato che si vuole riprodurre \u00e8 rivolto verso i circuiti.\nI primi sistemi di registrazione a bobina aperta utilizzavano un filo metallico come supporto (vedi il registratore a filo), supporto molto robusto ma che presenta problemi di scarsa qualit\u00e0 dell'audio, necessit\u00e0 di una forte corrente di registrazione e problematiche relative al montaggio fisico, oltre al fatto che il filo pu\u00f2 incepparsi o spezzarsi. L'invenzione dell'acetato di cellulosa permise di realizzare un nastro di plastica ricoperto da ossido di ferro, risolvendo questi problemi e aprendo la strada all'utilizzo in studio. Il filo metallico fu usato anche nelle scatole nere per aviazione negli anni cinquanta.\nIl grande vantaggio del nastro era la sua giuntabilit\u00e0: permetteva lunghe sessioni di registrazione senza il limite dei 30 minuti del disco fonografico, e consentiva il montaggio manuale, tagliando e incollando il nastro. Per la prima volta, l'audio della registrazione era manipolabile come entit\u00e0 fisica, e questa tecnica \u00e8 in uso ancora oggi: per giuntare il nastro si usano sia un nastro adesivo particolarmente sottile, sia un collante formulato in modo da non lasciare residui. Il taglio del nastro \u00e8 di solito fatto diagonalmente, cos\u00ec che un eventuale disturbo audio causato dal taglio venga diluito in alcuni millisecondi di registrazione. L'uso delle bobine aperte ha un altro vantaggio: rende anche molto semplice per il montatore muovere manualmente il nastro per individuare il punto giusto per effettuare il taglio. Un effetto negativo del taglio diagonale \u00e8 che sulle registrazioni stereo il taglio avviene su un canale un po' prima che sull'altro.\nCon alcune differenze pratiche, questa tecnica \u00e8 concettualmente la stessa che si usava con i videoregistratori da 2 pollici prima dell'avvento delle centraline di montaggio, ed \u00e8 possibile perch\u00e9 questo formato adotta la scansione verticale invece della scansione elicoidale. Il montaggio fisico del nastro \u00e8 possibile anche con i nastri audio digitali DASH, la cui correzione di errore \u00e8 tanto sofisticata da permettere un taglio senza disturbi.\nLe prestazioni della registrazione dipendono in buona misura dalla larghezza delle tracce magnetiche sul nastro, e dalla sua velocit\u00e0. Pi\u00f9 le tracce sono larghe e pi\u00f9 il nastro scorre velocemente, tanto pi\u00f9 la qualit\u00e0 sar\u00e0 alta. Questi fattori comportano un miglioramento della risposta in frequenza, rapporto segnale/rumore, e distorsione delle alte frequenze. Il nastro pu\u00f2 essere suddiviso in tracce multiple parallele, ognuna delle quali pu\u00f2 essere registrata indipendentemente dalle altre. Questo permette un controllo molto maggiore della registrazione finale, e la registrazione pu\u00f2 essere remixata anche molto tempo dopo essere stata effettuata.\nL'utilizzo nell'industria discografica.\nL'utilizzo delle bobine a nastro aperto, pu\u00f2 competere in qualit\u00e0 sonora con i sistemi digitali; molti artisti di tutti i generi preferiscono il nastro analogico per via di una serie di gusti personali, non ultimo la possibilit\u00e0 volendo, di dare un certo \"calore\" al suono di queste registrazioni. In modo analogo ai sistemi digitali, i toni bassi possono essere aumentati, creando la percezione di un suono pi\u00f9 ricco, gli alti livelli tramite compressione del livello audio, per rendere maggiormente gradevole la riproduzione del brano in particolari circostanze. Un ulteriore aspetto tecnico \u00e8 la saturazione del nastro, la quale produce una forma di distorsione apprezzata da diversi musicisti rock e blues .\nVelocit\u00e0 del nastro.\nPi\u00f9 elevata era la velocit\u00e0 del nastro, migliore era la qualit\u00e0 della registrazione. Velocit\u00e0 del nastro lente si rivelavano molto utili per ottenere buone autonomie di registrazione nei casi in cui la qualit\u00e0 audio non fosse stato un requisito fondamentale.\nAspetti qualitativi.\nLe diverse velocit\u00e0 a cui era possibile registrare e riprodurre il nastro trovavano corrispondenza, pur con le dovute differenze, sia nella frequenza di campionamento che nel bitrate di un campionamento digitale in quanto incidevano sensibilmente sia sulla risposta in frequenza che sulla dinamica della registrazione e sul rapporto segnale-rumore."}
{"id": "1329025", "revid": "767487", "url": "https://it.wikipedia.org/wiki?curid=1329025", "title": "Provincia di Bouira", "text": "La provincia di Bouira (in arabo \u0648\u0644\u0627\u064a\u0629 \u0627\u0644\u0628\u0648\u064a\u0631\u064a) \u00e8 una delle 48 province dell'Algeria. Prende il nome dal suo capoluogo Bouira.\nPopolazione.\nLa provincia conta 695.583 abitanti, di cui 353.195 di genere maschile e 342.387 di genere femminile, con un tasso di crescita dal 1998 al 2008 dello 0.6%.\nGeografia antropica.\nSuddivisioni amministrative.\nQuesta provincia \u00e8 formata da 12 distretti, divisi in 45 comuni\nQuesta provincia \u00e8 formata da 12 distretti, divisi in 45 comuni\nNella tabella sono riportati i comuni della Provincia, suddivisi per distretto di appartenenza."}
{"id": "1329028", "revid": "205250", "url": "https://it.wikipedia.org/wiki?curid=1329028", "title": "Vittorio Merloni", "text": "Figlio di Aristide, fondatore delle Industrie Merloni, fu presidente di Indesit Company sino al 2010, anno in cui divenne Presidente Onorario, cedendo il ruolo di Presidente al figlio Andrea), e di Fineldo (presieduta dalla figlia Antonella), la holding di famiglia che controlla Indesit Company e le altre partecipazioni del Gruppo.\nBiografia.\nSi laure\u00f2 in Economia e Commercio a Perugia. Spos\u00f2 Franca Carloni, dalla quale ebbe quattro figli: Maria Paola, Antonella, Aristide e Andrea, questi ultimi due gemelli. Era il fratello minore del senatore Francesco Merloni.\nLa sua carriera d'imprenditore ebbe inizio nel 1960, quando egli cominci\u00f2 a lavorare nell'azienda di famiglia. Nel 1975 nacque la Merloni Elettrodomestici (ora Indesit Company) e Merloni ne diviene presidente, ricoprendo la carica ininterrottamente fino al 29 aprile 2010, data in cui lasci\u00f2 la Presidenza al figlio Andrea, per assumere la carica di Presidente Onorario. La societ\u00e0, quotata alla Borsa di Milano dal 1987 al 2014, anno della cessione dell'azienda alla Whirlpool, \u00e8 ancora oggi tra i leader in Europa nella produzione e commercializzazione di grandi elettrodomestici (lavabiancheria, asciugabiancheria, lavasciuga, lavastoviglie, frigoriferi, congelatori, cucine, cappe forni e piani cottura).\nNel 1980 ricopr\u00ec la carica di presidente di Confindustria, per quattro anni. Nel 1984, anno in cui fu nominato Cavaliere del lavoro, venne anche eletto presidente di Centromarca, un'associazione italiana che si occupa dell'Industria di Marca, restando in carica fino al 1988.\nDal 1981 al 1994 fece parte del Board of Directors of the Associates dell'Harvard Business School di Boston.\nNel 2001 divent\u00f2 per quattro anni presidente di Assonime, l'associazione italiana che rappresenta le societ\u00e0 di azioni. Sempre nello stesso anno ricevette la laurea ad honorem in ingegneria al Politecnico di Milano. Negli anni successivi ottenne diversi premi e riconoscimenti: nel 2003, a due anni dall'acquisizione da parte di Indesit Company del marchio britannico Hotpoint, fu nominato Commendatore dell'Ordine dell'Impero Britannico. Nel 2004 ricevette il premio Leonardo per l'internazionalizzazione e nel 2005 a New York il premio GEI (Gruppo Esponenti Italiani) Award in segno di riconoscimento e apprezzamento per l'attivit\u00e0 svolta, sia in campo industriale sia commerciale, con notevoli positivi riflessi per l'immagine dell'Italia all'estero.\nFu membro del Consiglio per le Relazioni fra Italia e Stati Uniti e fece parte del Comitato per la Corporate Governance della Borsa Italiana. Fu Consigliere della Telecom Italia e della Fondazione Rosselli.\nMor\u00ec il 18 giugno 2016 a Fabriano, sua citt\u00e0 natale, a 83 anni, dopo essere stato ricoverato in seguito a un malore."}
{"id": "1329031", "revid": "547034", "url": "https://it.wikipedia.org/wiki?curid=1329031", "title": "Circondario dell'Uecker-Randow", "text": "Il circondario dell'Uecker-Randow (in tedesco: Landkreis Uecker-Randow) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con la citt\u00e0 extracircondariale di Greifswald, il circondario rurale della Pomerania Anteriore Orientale, pi\u00f9 parte del circondario di Demmin, formando il nuovo circondario della Pomerania Anteriore-Greifswald.\nSuddivisione amministrativa.\nAl momento dello scioglimento, il circondario si componeva di tre comuni extracircondariali (\"Amtsfreie Gemeinden\") e quattro comunit\u00e0 (\"\u00c4mter\"), che raggruppavano complessivamente 6 citt\u00e0 e 48 comuni.\nComunit\u00e0 (\"\u00c4mter\").\nsede del capoluogo *"}
{"id": "1329035", "revid": "1745361", "url": "https://it.wikipedia.org/wiki?curid=1329035", "title": "Cutsew", "text": "Il cutsew o cutsaw (dall'inglese \"cut\", \"tagliare\", e \"sew\", \"cucire\") \u00e8 un indumento simile alla camicia fatto di Jersey ed ha dei lacci intrecciati sullo scollo, come decorazioni. \u00c8 un indumento presente principalmente nel Gothic Lolita giapponese.\nIl termine deriva dalla combinazione dei termini inglesi \"cut\" e \"sew\" (\"tagliare\" e \"cucire\"), infatti i cutsew vengono prodotti con delle macchine da cucire che fanno cuciture a sorgetto, che tagliano il tessuto e lo ricuciono automaticamente.\nLa parola \"cutsaw\" deriva dalla pronuncia giapponese del termine \"cutsew\"."}
{"id": "1329039", "revid": "767487", "url": "https://it.wikipedia.org/wiki?curid=1329039", "title": "Il fantasma dell'Opera (film 1998)", "text": "Il fantasma dell'Opera \u00e8 un film del 1998 di Dario Argento, liberamente tratto dall'omonimo romanzo di Gaston Leroux.\nTrama.\nParigi, 1877. Alcuni operai di un teatro dell'opera vengono divorati da una forza misteriosa. L'omicida esce allo scoperto quando Christine Daa\u00e9 sta provando una scena sul palcoscenico; il Fantasma \u00e8 uscito dai sotterranei poich\u00e9 si \u00e8 invaghito della donna.\nMentre Christine, lusingata dall'individuo oscuro, si fa avvolgere nel mondo tenebroso dei sotterranei, il Fantasma continua ad uccidere. Chi vuole proteggere Christine \u00e8 il suo pretendente Raoul. Il Fantasma, dopo una serie di omicidi, viene ucciso dai gendarmi del teatro, mentre Christine disperata viene portata via da Raoul.\nProduzione.\nAlcune scene del film sono girate all'interno delle Grotte di Pertosa (SA).\nColonna sonora.\nL'aria che Christine canta in alcune scene \u00e8 una versione modificata del brano \"O\u00f9 va la jeune Hindoue?\" dal \"Lakm\u00e9\" di L\u00e9o Delibes."}
{"id": "1329041", "revid": "1013865", "url": "https://it.wikipedia.org/wiki?curid=1329041", "title": "Boumerd\u00e8s", "text": "Boumerd\u00e8s (in arabo: \u0648\u0644\u0627\u064a\u0629 \u0628\u0648\u0645\u0631\u062f) \u00e8 una citt\u00e0 costiera dell'Algeria, capoluogo dell'omonima provincia.\nDurante l'occupazione francese venne chiamata Rocher Noir (\"roccia nera\").\nTerremoto.\nQuesta citt\u00e0 \u00e8 stata fortemente colpita da un terremoto il 21 maggio 2003 alle 20.44 ora locale. Il sisma \u00e8 stato localizzato alle coordinate 36.9\u00b0, 3.6\u00b0, \u00e8 durato circa 20 secondi ed ha causato circa 2300 vittime. \u00c8 stato l'evento catastrofico pi\u00f9 grande per la regione dopo il terremoto avvenuto nel febbraio 1716. Il terremoto ha danneggiato gravemente la citt\u00e0 ed ha inoltre provocato uno tsunami, che ha a sua volta colpito le coste spagnole e le isole Baleari.\nLa scossa sismica che \u00e8 stata misurata era di magnitudo 6,7 della scala Richter, con epicentro a Thenia, una citt\u00e0 vicino a Boumerd\u00e8s e distante circa 60 chilometri da Algeri."}
{"id": "1329042", "revid": "46523", "url": "https://it.wikipedia.org/wiki?curid=1329042", "title": "Cutsaw", "text": ""}
{"id": "1329044", "revid": "2091899", "url": "https://it.wikipedia.org/wiki?curid=1329044", "title": "Madonnuccia", "text": "Madonnuccia \u00e8 una frazione del comune di Pieve Santo Stefano, in provincia di Arezzo, di circa 350 abitanti.\nIl paese gode di una magnifica vista sul Lago di Montedoglio, bacino artificiale dell'alta valle del Tevere.\nLa storia.\nFino all'inizio degli anni ottanta, la frazione si estendeva ai piedi della collina, nella piana adiacente al corso del Tevere. La costruzione dell'invaso artificiale, denominato Lago di Montedoglio, ha comportato l'abbandono del vecchio sito e la sua ricostruzione sulle pendici collinari. \nFinita la costruzione della diga, gli abitanti sono stati costretti a spostarsi nella collina di fronte, e tutte le loro case sono state sommerse dall'acqua. \nAncora oggi molte persone abitano nelle case popolari della \"nuova Madonnuccia\", mentre altre sono andate ad abitare altrove.\nIl bacino artificiale.\nIl lago ha diverse funzioni:"}
{"id": "1329045", "revid": "1305772", "url": "https://it.wikipedia.org/wiki?curid=1329045", "title": "Gladiatus", "text": "Gladiatus \u00e8 un browser game ambientato nell'antica Roma in cui \u00e8 possibile gestire un gladiatore e vari mercenari. Lo scopo del gioco consiste nel guadagnare pi\u00f9 onore possibile attraverso spedizioni in luoghi vari, lavorando e compiendo incarichi oppure sfidando qualcuno nelle varie arene. Il gioco \u00e8 caratterizzato dalla possibilit\u00e0 di interagire con migliaia di giocatori.\nModalit\u00e0 di gioco.\nNella schermata principale sono presenti quattro riquadri.\nSpedizioni.\nLe spedizioni consistono in combattimenti contro nemici (umani e animali) da cui si ottiene esperienza, onore, oggetti e pezzi d'equipaggiamento.\nDal livello 61:\nInoltre oltre alle spedizioni e i vari nemici (elencati sopra) sono presenti anche le segrete con il quale \u00e8 possibile ricevere fama, sesterzi e vari oggetti.\nAste.\nIl Palazzo delle aste \u00e8 molto importante, dato che si possono acquistare oggetti ad un prezzo inferiore rispetto ai vari mercanti, ma dato che sono in molti a volerli prendere, se li aggiudicher\u00e0 solo colui che entro lo scadere del tempo avr\u00e0 puntato pi\u00f9 sesterzi degli altri; qualora si venga superati ad un'asta i sesterzi puntati non verranno restituiti. Ovviamente, la lunghezza delle aste \u00e8 casuale, e si divide nei seguenti livelli:\nIl periodo iniziale \u00e8 Lunghissima, ma al termine di ogni periodo si passer\u00e0 a quello successivo, fino a \"Brevissima\". Il tempo totale di un'asta \u00e8 quindi dato dalla somma dei periodi.\nNelle versioni recenti \u00e8 stata aggiunta una seconda casa delle aste, tutta dedicata ai mercenari, dalla quale per\u00f2 sono stati rimossi alcuni tipi di articoli come i miglioramenti, i potenziamenti, i mercenari e gli utilizzabili."}
{"id": "1329048", "revid": "16066", "url": "https://it.wikipedia.org/wiki?curid=1329048", "title": "Guinness World Record", "text": ""}
{"id": "1329056", "revid": "298229", "url": "https://it.wikipedia.org/wiki?curid=1329056", "title": "Record europei di atletica leggera", "text": "I record europei di atletica leggera rappresentano le migliori prestazioni di atletica leggera stabilite dagli atleti delle nazioni appartenenti alla federazione europea di atletica leggera.\nRecord europei.\nMaschili.\n\"Statistiche aggiornate al 24 ottobre 2021.\"\nFemminili.\n\"Statistiche aggiornate al 4 agosto 2021.\"\nMisti.\n\"Statistiche aggiornate al 31 luglio 2021.\"\nRecord europei indoor.\nMaschili.\n\"Statistiche aggiornate al 27 febbraio 2022.\"\nFemminili.\n\"Statistiche aggiornate al 27 febbraio 2020.\""}
{"id": "1329066", "revid": "121065630", "url": "https://it.wikipedia.org/wiki?curid=1329066", "title": "KEMA", "text": "KEMA (abbreviazione di \"Keuring Electrotechnisch Materieel Arnhem\") Labs \u00e8 la Divisione di Testing Inspection and Certification di CESI S.p.A. e offre servizi di prova, certificazione, attestazione di qualit\u00e0 e sicurezza per apparecchiature elettriche e reti.\n\u00c8 stata fondata nel 1927 ad Arnhem, nei Paesi Bassi. Opera a livello mondiale nel campo dell'energia e dello sviluppo della tecnologia. Dal 30 dicembre 2019, la propriet\u00e0 di KEMA B.V. \u00e8 stata trasferita da DNV GL a CESI S.p.A. L'acquisizione comprende tutte le attivit\u00e0 di testing, ispezione e certificazione in alta tensione, realizzate presso i laboratori di propriet\u00e0 KEMA di Arnhem (Paesi Bassi) e Praga (Repubblica Ceca). La transazione s\u00ec \u00e8 completata il 2 marzo 2020 con l\u2019acquisizione anche del laboratorio di Chalfont (USA).\nI laboratori di testing e ispezione di KEMA includono il pi\u00f9 grande laboratorio al mondo di alta tensione, con potenze di corto circuito fino a 10.000 MVA e il primo laboratorio al mondo in grado di testare componenti ad altissima tensione per le supergrid, nonch\u00e9 il Flex Power Grid Laboratory, per il testing avanzato dei componenti delle smart grid."}
{"id": "1329067", "revid": "1431409", "url": "https://it.wikipedia.org/wiki?curid=1329067", "title": "Cormac McCarthy", "text": "Biografia.\nFiglio di un avvocato di successo e terzo di sei figli, McCarthy nasce a Providence, nel Rhode Island, il 20 luglio 1933. Si trasfer\u00ec con la famiglia nel Tennessee nel 1937, dove, a Knoxville, ha frequentato una scuola cattolica. Nel 1951 inizia a frequentare l'Universit\u00e0 del Tennessee, ma due anni dopo si arruol\u00f2 nell'esercito, dove \u00e8 rimasto per quattro anni, due dei quali passati in Alaska, dove ha anche condotto un programma radiofonico. Nel 1957, tornato nel Tennessee, ha ripreso l'universit\u00e0, durante la quale ha scritto due racconti (\"Wake for Susan\" e \"A Drowning Incident\") pubblicati in un giornale di studenti (\"The Phoenix\"), che gli hanno valso ciascuno il premio Ingram-Merril, nel 1959 e nel 1960.\nNel 1961 ha sposato Lee Holleman, da cui ha avuto un figlio, Cullen. Lasciati gli studi senza laurea, si \u00e8 trasferito con la famiglia a Chicago, ma al ritorno in Tennessee, nella Sevier County, il matrimonio finisce. Il primo romanzo di McCarthy, \"Il guardiano del frutteto\", giunge all'editore Random House, poich\u00e9 si diceva fosse l'unico di cui McCarthy avesse mai sentito parlare. Albert Erskine, gi\u00e0 editor di William Faulkner, lo prese in carico tra i suoi autori e avrebbe continuato a pubblicarlo per vent'anni. Nel 1965, grazie a una borsa di studio data dall'American Academy of Arts and Letters, si \u00e8 imbarcato sul \u00abSylvania\u00bb, con l'intento di visitare l'Irlanda. Qui si \u00e8 innamorato di Anne De Lisle, la cantante della nave: i due si sono sposati l'anno seguente, in Inghilterra.\nIn seguito a una nuova borsa di studio, questa volta offertagli dalla Fondazione Rockefeller, si \u00e8 potuto dare a ulteriori viaggi, questa volta verso l'Europa del sud. Si \u00e8 fermato a Ibiza, dove ha concluso il secondo romanzo, \"Il buio fuori\" (\"Outer Dark\"), prima di tornare negli Stati Uniti, nel 1968, dove il manoscritto aveva gi\u00e0 trovato il consenso di buona parte della critica. Nel 1969 \u00e8 tornato nel Tennessee, a Louisville, dove ha comprato un fienile e ha scritto \"Figlio di Dio\", pubblicato poi nel 1973. Nel 1976 si \u00e8 separato anche da Anne De Lisle e si \u00e8 trasferito a El Paso, in Texas. Nel 1979 ha pubblicato \"Suttree\", da alcuni critici considerato il vero capolavoro di McCarthy (uscito in Italia solo nell'ottobre 2009). Nel 1985 ha dato alle stampe \"Meridiano di sangue\", definito dal critico statunitense Harold Bloom come \"il western definitivo\".\nDal 1992 al 1998 ha lavorato alla cosiddetta \"Trilogia della frontiera\" (\"Border Trilogy\"), composta dai romanzi \"Cavalli selvaggi\", \"Oltre il confine\" e \"Citt\u00e0 della pianura\", una raccolta incentrata sulle avventure dei due cowboy John Grady Cole e Billy Parham. Dal primo titolo \u00e8 stato liberamente tratto un film del 2000 diretto da Billy Bob Thornton e intitolato in Italia \"Passione ribelle\" (con Matt Damon e Pen\u00e9lope Cruz). Nel 2005 \u00e8 uscito il thriller \"Non \u00e8 un paese per vecchi\", che, grazie alla trasposizione cinematografica a opera dei fratelli Coen, e che vede nel cast principale Tommy Lee Jones, Josh Brolin e Javier Bardem, ha fatto conoscere McCarthy a un pubblico pi\u00f9 ampio, soprattutto al di fuori degli Stati Uniti. Nel 2007 ha pubblicato la sua ultima opera narrativa, \"La strada\", che prosegue nello stile dei romanzi anni novanta, ma con un'ambientazione fantascientifico-catastrofica, vincitore del Premio Pulitzer per la narrativa. Nel 2009 anche da questo romanzo \u00e8 stato realizzato l'adattamento per il grande schermo. Il film, intitolato \"The Road\", \u00e8 diretto da John Hillcoat, su sceneggiatura di Joe Penhall, con Viggo Mortensen e Kodi Smit-McPhee nei ruoli principali. Anche da \"Blood Meridian\" e da \"Cities of the Plain\" sono annunciate trasposizioni cinematografiche (rispettivamente per la regia di Todd Field e Andrew Dominik).\nMcCarthy vive attualmente nel Nuovo Messico, a Tesuque, con la moglie Jennifer Winkley e il figlio John. \u00c8 molto attivo nella comunit\u00e0 locale di Santa Fe e soprattutto nel \"Santa Fe Institute\", fondato da un suo amico, il fisico Murray Gell-Mann, e tuttavia non frequenta il mondo letterario e mondano come ci si aspetterebbe da uno scrittore di grande fama (bench\u00e9 assai pi\u00f9 in patria che all'estero). In questo senso \u00e8 stato definito uno degli \"invisibili\" (con J. D. Salinger e Thomas Pynchon). Harold Bloom ha recentemente sostenuto che McCarthy faccia parte dei \"magnifici quattro\" della narrativa contemporanea stelle &amp; strisce; gli altri sono Thomas Pynchon, Don DeLillo e Philip Roth. Nel 2008 a McCarthy \u00e8 stato tributato il premio PEN/Saul Bellow Award For Achievement in American Fiction. Nel 2009, la vecchia Olivetti Lettera 32 di Cormac McCarthy, pagata 50 dollari nel 1963, \u00e8 stata battuta all'asta per 254.500 dollari, integralmente devoluti in beneficenza."}
{"id": "1329075", "revid": "92723", "url": "https://it.wikipedia.org/wiki?curid=1329075", "title": "Tadelakt", "text": "Il Tadelakt \u00e8 un rivestimento murale a base di calce, brillante e impermeabile, che, per le sue caratteristiche fisiche, si presta a essere utilizzato sia in interni che in esterni. \u00c8 il rivestimento tradizionale degli hammam e dei bagni dei giardini (\"rawdhah\", ) e dei palazzi del Marocco. \nHa la particolarit\u00e0 di essere rifinito con ciottoli di fiume e di essere trattato con sapone nero per acquistare il suo aspetto finale. Il particolare sapone naturale utilizzato, a base di olio di oliva, conferisce al materiale la sua impermeabilit\u00e0, che permette di utilizzarlo anche per realizzare vasche e lavabi.\nIl Tadelakt ha un aspetto morbido e fine con ondulazioni dovute alla lavorazione coi ciottoli, cosa che gli conferisce grandi capacit\u00e0 decorative. \nTecnica di realizzazione.\nIl Tadelakt \u00e8 generalmente realizzato con la calce di Marrakesh in un solo passo. In effetti la calce di Marrakesh permette uno spessore pi\u00f9 grande grazie alla sua fabbricazione molto rudimentale.\nLa posa del Tadelakt \u00e8 un'operazione minuziosa e richiede un lavoro difficile che non \u00e8 alla portata dei dilettanti. I mastri artigiani marocchini sono chiamati \"Maalem\" e seguono una formazione che dura molti anni allo scopo di padroneggiare la tecnica. \nIl Tadelakt resta un rivestimento fragile ai colpi e necessita una manutenzione regolare. Ogni piccola crepa deve essere necessariamente riparata a pena di vedere infiltrarsi l'acqua nel supporto. I ritocchi sono sempre visibili.\nDiffusione e commercializzazione al di fuori del Marocco.\nL'interesse del pubblico per il Tadelakt, seguito ai molti articoli apparsi nelle riviste di arredamento e all'appassionarsi del jet set internazionale per Marrakesh, ha spinto gli industriali a creare dei materiali moderni somiglianti al Tadelakt.\nSe alcuni produttori utilizzano la calce marocchina, la posa in opera e la manutenzione richiedono una conoscenza approfondita del Tadelakt.\nNuovi prodotti, meglio adattati, ottenuti direttamente dalla calce di Marrakesh, rispettano le qualit\u00e0 estetiche e tecniche del Tadelakt originale offrendo insieme una facilit\u00e0 di posa, che permette al posatore in opera di realizzare questa finitura senza esperienza precedente."}
{"id": "1329077", "revid": "110157", "url": "https://it.wikipedia.org/wiki?curid=1329077", "title": "Le idee di oggi per la musica di domani", "text": "Le idee di oggi per la musica di domani \u00e8 il primo album degli Stormy Six, pubblicato nel 1969 dalle etichette First Records e Ariston Records.\nMusicisti.\nMusicisti aggiunti"}
{"id": "1329080", "revid": "110157", "url": "https://it.wikipedia.org/wiki?curid=1329080", "title": "L'unit\u00e0 (album)", "text": "L'unit\u00e0 \u00e8 il secondo album degli Stormy Six, pubblicato nel 1972 dalla First (e dalla Ariston Records).\nSi tratta di un concept album che propone una ri-lettura in chiave antiretorica del Risorgimento italiano.\nCambiamenti nella line-up del gruppo, Claudio Rocchi fu sostituito (gi\u00e0 nel 1970) da Massimo Villa al basso, mentre il tastierista Fausto Martinetti lascia la band durante la registrazione dell'ellep\u00ec.\nTracce.\nBrani composti da Paolo e Franco Fabbri"}
{"id": "1329081", "revid": "32372", "url": "https://it.wikipedia.org/wiki?curid=1329081", "title": "Capitan Spaulding", "text": ""}
{"id": "1329083", "revid": "247222", "url": "https://it.wikipedia.org/wiki?curid=1329083", "title": "Un biglietto del tram", "text": "Un biglietto del tram \u00e8 un album degli Stormy Six, pubblicato dalla Cooperativa L'Orchestra nel 1975. Il disco fu registrato nel marzo del 1975 negli studi Ariston di San Giuliano Milanese, Milano (Italia).\nIl brano \"La sepoltura dei morti\" si ispira all'omonima sezione di apertura del poemetto \"La terra desolata\" di T.S.Eliot."}
{"id": "1329090", "revid": "183976", "url": "https://it.wikipedia.org/wiki?curid=1329090", "title": "Leucosia", "text": ""}
{"id": "1329093", "revid": "287204", "url": "https://it.wikipedia.org/wiki?curid=1329093", "title": "Lefkosia", "text": ""}
{"id": "1329095", "revid": "183976", "url": "https://it.wikipedia.org/wiki?curid=1329095", "title": "Lefkos\u00eda", "text": ""}
{"id": "1329097", "revid": "1281037", "url": "https://it.wikipedia.org/wiki?curid=1329097", "title": "Lefko\u015fa", "text": ""}
{"id": "1329098", "revid": "838137", "url": "https://it.wikipedia.org/wiki?curid=1329098", "title": "Girl Guides Association of Saint Vincent and the Grenadines", "text": "La Girl Guides Association of Saint Vincent and the Grenadines (Associazione Ragazze Guide di Saint Vincent e Grenadine) \u00e8 l'organizzazione nazionale del Guidismo in\nSaint Vincent e Grenadine. Questa conta 1.162 membri (nel 2003). Fondata nel 1914, l'organizzazione diventa membro effettivo del World Association of Girl Guides and Girl Scouts (WAGGGS) nel 1984."}
{"id": "1329099", "revid": "183976", "url": "https://it.wikipedia.org/wiki?curid=1329099", "title": "Lefkosa", "text": ""}
{"id": "1329115", "revid": "110157", "url": "https://it.wikipedia.org/wiki?curid=1329115", "title": "Campionato europeo di pallavolo femminile 2007", "text": "Il campionato europeo di pallavolo femminile 2007 si \u00e8 svolto dal 20 al 30 settembre 2007 a Lussemburgo, in Lussemburgo, e Charleroi e Hasselt, in Belgio: al torneo hanno partecipato sedici squadre nazionali europee e la vittoria finale \u00e8 andata per la prima volta all'.\nQualificazioni.\nAl torneo hanno partecipato: le nazionali dei due paesi organizzatori, le prime sei nazionali classificate al campionato europeo 2005 e nove nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana: al termine della prima fase, le prime tre classificate di ogni girone hanno acceduto alla seconda fase a gironi con formula del girone all'italiana (ogni squadra ha conservato risultati e punti in classifica conquistati negli scontri diretti durante la prima fase). Al termine della seconda fase, le prime due classificate di ogni girone hanno acceduto alla fase finale strutturata in semifinali, finale per il terzo posto e finale.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nPrima fase.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nSeconda fase.\nGirone E.\nClassifica.\nLegenda:\nGirone F.\nClassifica.\nLegenda:\nPodio.\nCampione.\nItalia(Primo titolo)\nSecondo posto.\nSerbia\nTerzo posto.\nRussia"}
{"id": "1329120", "revid": "6923", "url": "https://it.wikipedia.org/wiki?curid=1329120", "title": "TKO Major League MMA", "text": "TKO Major League MMA \u00e8 stata la pi\u00f9 grande organizzazione canadese di arti marziali miste (MMA).\nNel 1999 rilev\u00f2 la connazionale Universal Combat Challenge.\nQuesta lega \u00e8 considerata una delle minori in MMA, a dispetto del suo nome. \u00c8 per lo pi\u00f9 oscurata da leghe pi\u00f9 famose quali Ultimate Fighting Championship o Pride Fighting Championships, pur avendo con queste ultime forti legami di collaborazione.\nMolti lottatori hanno infatti iniziato la loro carriera in TKO per poi continuare in UFC. TKO \u00e8 attualmente la sola organizzazione, oltre ad UFC, ad utilizzare un ring ottagonale (in precedenza era usato uno da boxe).\nIl presidente di TKO era St\u00e9phane Patry, il quale \u00e8 stato anche manager di diversi lottatori.\nEra possibile vedere gli incontri TKO su canali canadesi come Fight Network and RDS, oppure sui canali PPV come IPTV in Joost, e dal 2015 l'UFC ha acquisito la libreria multimediale degli eventi TKO per renderla disponibile sulla propria piattaforma a pagamento \"UFC Fight Pass\".\nTra i lottatori pi\u00f9 celebri che hanno messo piede nell'ottagono canadese c'\u00e8 senza dubbio Georges St-Pierre, assoluto fuoriclasse delle arti marziali miste negli anni 2000 e 2010; da citare anche Hatsu Hioki e Urijah Faber, pluricampioni e al tempo tra i pi\u00f9 forti lottatori in assoluto nelle loro rispettive categorie di peso, nonch\u00e9 l'ex campionessa Strikeforce Sarah Kaufman, la prima a combattere un incontro femminile in TKO."}
{"id": "1329128", "revid": "2033069", "url": "https://it.wikipedia.org/wiki?curid=1329128", "title": "La fuga di Logan (serie televisiva)", "text": "La fuga di Logan \u00e8 una serie televisiva della MGM Television Production, basata sul romanzo omonimo di William F. Nolan e George Clayton Johnson e riduzione televisiva del film omonimo \"La fuga di Logan\" di Michael Anderson.\nLa serie \u00e8 composta da 14 episodi: l'episodio pilota di 90 minuti, scritto da William F. Nolan, e tredici episodi di 50 minuti l'uno, trasmessi negli Stati Uniti dalla CBS-TV dal 16 settembre 1977 al 6 febbraio 1978. In Italia \u00e8 stata trasmessa nella fascia pomeridiana da Italia 1 nel 1984, seguita da repliche su Canale 5 e pi\u00f9 recentemente dal canale satellitare Fantasy dal 5 marzo 2007.\nTrama.\nIl pilot della serie \u00e8 una versione alternativa del film.\nNel XX secolo la Terra \u00e8 stata sconvolta da una guerra nucleare globale. Duecento anni dopo i superstiti vivono divisi in piccole societ\u00e0 autonome, come quella della citt\u00e0 di Domes (la Citt\u00e0 delle Cupole), edonistica e molto avanzata, nella quale, per ostacolare l'incremento demografico, \u00e8 stata istituita una legge per cui tutti coloro che raggiungono l'et\u00e0 di trent'anni vengono sottoposti al rito del \"Carousel\" per essere rinnovati, ma in realt\u00e0 vengono uccisi. Il protagonista, Logan 5, un sandmen (sorvegliante con il compito di sopprimere coloro che non vogliono sottostare al Carousel) si lascia convincere da Jessica 6 a ribellarsi a questa legge e a fuggire nel modo esterno, alla ricerca del luogo leggendario Sanctuary, ove regna la felicit\u00e0 e libert\u00e0 assoluta, senza vincoli d'et\u00e0.\nInizia per loro un'odissea interminabile, inseguiti dai guardiani della citt\u00e0, tra cui l'amico di Logan, Francis-7, alla ricerca di una possibilit\u00e0 di vita in superficie e affiancati dall'androide Rem, diventato loro amico durante la fuga. In un continuo inseguimento, i protagonisti si confrontano ogni puntata con diverse e spesso bizzarre comunit\u00e0 che vivono isolate in una Terra devastata da un lontano e terribile conflitto di cui si sono perse le tracce nella natura, nella geografia e nella memoria degli individui, alla ricerca del Santuario che non verr\u00e0 mai trovato."}
{"id": "1329129", "revid": "174925", "url": "https://it.wikipedia.org/wiki?curid=1329129", "title": "Vedova", "text": ""}
{"id": "1329136", "revid": "2100199", "url": "https://it.wikipedia.org/wiki?curid=1329136", "title": "Siba Shakib", "text": " \nAutrice di \"Afghanistan, dove Dio viene solo per piangere\" (Afghanistan, Where God Only Comes to Weep), best seller tradotto in 27 lingue e vincitore del premio P.E.N.\nNote biografiche.\nNasce e cresce a Tehran, Iran dove frequenta una scuola tedesca, la Deutsche Schule. Si laurea in Germania nell'Universit\u00e0 di Heidelberg.\nScrittrice e realizzatrice di documentari e film, ha viaggiato in Afghanistan molte volte negli ultimi anni, visitando il nord e il territorio comandato dai talebani. Diversi dei suoi documentari sono stati premiati, inclusa una testimonianza sugli orrori della vita in Afghanistan e della condizione delle donne afghane.\nVive tra New York, l'Italia e Dubai.\nCarriera.\nPrima di scrivere il suo romanzo d'esordio, Siba Shakib era giornalista musicale e presentatrice radio. A stretto contatto con gli artisti emergenti ma anche con i grandi della musica, ha intervistato tra gli altri per la televisione Miles Davis, Tina Turner e Mick Jagger. Durante queste interviste e colloqui ha spesso offerto valutazioni politiche riscuotendo grande successo nel pubblico giovanile.\nNegli anni seguenti, inizia a produrre film e documentari che testimoniano la situazione economica e sociale delle popolazioni bisognose in diverse parti del mondo.\nDall'inizio degli anni novanta Siba Shakib ha lavorato prevalentemente in due Paesi: l'Iran, dove \u00e8 nata e cresciuta e l'Afghanistan. Il suo film \"A Flower for the Women of Kabul\" - Un fiore per le Donne di Kabul - ricevette in Germania nel 1998, in occasione del 50\u00ba anniversario della dichiarazione sui Diritti Umani delle Nazioni Unite, il premio per il film sui Diritti Umani.\nShakib utilizza spesso i ricavati dei suoi film e dei suoi libri per contribuire nella costruzione di centri femminili a Kabul.\nSiba Shakib si trovava a New York, ultimando il suo primo romanzo \"Afghanistan, Where God Only Comes to Weep\" (Afghanistan, dove Dio viene solo per piangere), quando avvenne l'attacco terroristico dell'11 settembre al World Trade Center. Per una settimana contribu\u00ec supportando lo staff della televisione tedesca ARD nel raccontare e ricostruire gli eventi.\nAll'inizio del 2002, il Ministro tedesco della Difesa ha beneficiato dell'intuito e della conoscenza dell'Afghanistan di Siba Shakib cercando spunti e collaborazione come consulente per le loro truppe di pace, ISAF in Afghanistan.Pi\u00f9 tardi la sua attivit\u00e0 si estese nel supporto e nella consulenza delle truppe NATO durante la guerra. \nIl suo primo romanzo \"Afghanistan, Where God Only Comes to Weep\" \u00e8 stato tradotto in 27 lingue ed ha ricevuto numerosi premi e riconoscimenti. Lavori artistici, associazioni umanitarie, pozzi d'acqua ed asili sono stati denominati Shirin-Gol e con altri nomi riconducibili al suo romanzo.\nIl secondo romanzo \"Samira and Samir\" tradotto in italiano in \"La Bambina che non esisteva\", ambientato nuovamente in Afghanistan, riscuote molto successo.\nProgetti futuri.\nSiba Shakib sta attualmente lavorando a due nuovi progetti letterari, un romanzo ambientato in Iran sull'attivit\u00e0 petrolifera e alla storia di un giovane iraniano, che perde la propria identit\u00e0 per crearne una nuova come donna attraente e carismatica.\nIl primo, in particolare, \u00e8 \"Eskandar\" ed \u00e8 stato pubblicato in tedesco e in inglese, in lingua italiana ha invece come titolo \"Il sussurro della montagna proibita\". \nShakib \u00e8 inoltre impegnata nell'adattamento del suo secondo best seller internazionale \"Samira and Samir\" per la realizzazione di un film. Ha per questo ottenuto, allo stato attuale, finanziamenti dalla tedesca German Filmstiftung NRW per portare l'opera a compimento. Shakib ne ha scritto il copione e sar\u00e0 lei stessa, come regista, a dirigere il film."}
{"id": "1329137", "revid": "110157", "url": "https://it.wikipedia.org/wiki?curid=1329137", "title": "And Also the Trees (album)", "text": "And Also the Trees \u00e8 il primo album in studio del gruppo musicale omonimo And Also the Trees, prodotto dall'ex membro di The Cure Laurence Tolhurst."}
{"id": "1329140", "revid": "111352275", "url": "https://it.wikipedia.org/wiki?curid=1329140", "title": "Divergence Eve", "text": " \u00e8 un anime fantascientifico in 13 episodi prodotto dallo studio Radix e da Operation EVE; il successo in patria ha portato alla creazione di un seguito, una serie in 13 episodi intitolata \"Misaki Chronicles\".\nTrama.\nNel 2017 un satellite avverte di uno spostamento gravitazionale nella costellazione della lira. \nLe vicende si svolgono nell'anno 2317 su una gigantesca stazione spaziale chiamata \"Watcher's Nest\" (\"il nido dell'osservatore\"). La tecnologia \u00e8 arrivata al punto di consentire i viaggi interstellari, per mezzo di una serie di \"portali\" che attraversano un universo parallelo. Sfortunatamente una serie di entit\u00e0 extraspaziali ed extratemporali, chiamate \"Ghouls\", sfruttano questi stessi portali per invadere il nostro universo.La serie si focalizza su un gruppo di cadette che vivono sulla Watcher's Nest, addestrate a respingere i Ghouls per mezzo di potenti esoscheletri robotici chiamati \"Rampart Armor\", e in particolare su una di esse, Misaki Kureha, la quale sembra avere qualche strana affinit\u00e0 con le entit\u00e0 misteriose.\nLe vicende non sono narrate in ordine cronologico: il primo episodio, in cui viene mostrato l'attacco dei Ghouls alla stazione spaziale, si colloca tra il 12\u00ba e il 13\u00ba e ultimo episodio. Nelle intenzioni degli autori ci\u00f2 serve a generare un senso di mistero e creare aspettative sul proseguimento delle vicende inserendo elementi di azione in una storia che descrive soprattutto gli addestramenti delle ragazze e la vita sulla stazione spaziale.\nFanservice.\nL'elemento pi\u00f9 controverso di questo anime \u00e8 la grande abbondanza di fanservice che stride con i toni seri e drammatici dell'intera vicenda: oltre al fatto che la quasi totalit\u00e0 dei protagonisti sono ragazze, tutti i personaggi di sesso femminile (con l'eccezione dell'androide Kotoko-01 che ha le fattezze di una bambina di 10 anni e perci\u00f2 pu\u00f2 essere considerata una lolita) sono dotati di seni decisamente sproporzionati e facili al tremolio; per di pi\u00f9 le loro uniformi sono molto aderenti e lasciano intravedere ampi spazi di pelle, aiutate in questo dalle inquadrature ardite che spesso la regia adotta.\nLa sigla finale inoltre (con il suo sottofondo di musica j-pop incoerente col resto dell'ambientazione) mostra esclusivamente la protagonista Misaki impegnata in varie attivit\u00e0 ricreative come sport e shopping: durante questa sigla la ragazza cambia molto spesso d'abito, indossando vari vestiti spesso collegati al fanservice tra cui una tenuta da cameriera, una marinaretta, vari costumi, un top, un grembiule e un qipao (abito femminile cinese). Nel finale della sigla la ragazza prende il sole in topless, con l'inquadratura che nasconde a malapena il seno.\nCritiche.\nIl fanservice \u00e8 solo uno degli aspetti (ma senza dubbio il pi\u00f9 significativo) su cui si basano le critiche rivolte a questa serie: in altri casi ad essere criticati sono la trama, giudicata confusa, inutilmente complicata e poco coinvolgente, oppure l'uso di una computer grafica di scarso livello qualitativo e che non si \"fonde\" bene con il resto delle sequenze in animazione tradizionale."}
{"id": "1329152", "revid": "339392", "url": "https://it.wikipedia.org/wiki?curid=1329152", "title": "Pok\u00e9mon, il film. Mewtwo contro Mew", "text": ""}
{"id": "1329154", "revid": "68375337", "url": "https://it.wikipedia.org/wiki?curid=1329154", "title": "DTIM", "text": "DTIM \u00e8 l'acronimo di Delivery Traffic Indication Message.\nUn DTIM \u00e8 un tipo di messaggio di indicazione del traffico atto ad informare i client della presenza di dati multicast/broadcast e/o memorizzati nel buffer dell'Access Point. Tale messaggio viene generato dopo ogni periodo DTIM specificato nel beacon, cio\u00e8 nei pacchetti inviati dall'Access Point per la sincronizzazione della rete wireless. I normali messaggi di indicazione del traffico (Traffic Indication Message, (TIM)) che sono presenti in ogni beacon servono a segnalare la presenza di dati unicast bufferizzati. Successivamente ad un DTIM, l'Access Point invier\u00e0 i dati multicast/broadcast sul canale in accordo alle normali regole di accesso al mezzo (CSMA/CA). "}
{"id": "1329155", "revid": "16066", "url": "https://it.wikipedia.org/wiki?curid=1329155", "title": "University of Cambridge", "text": ""}
{"id": "1329156", "revid": "33751", "url": "https://it.wikipedia.org/wiki?curid=1329156", "title": "Abelardo Fern\u00e1ndez", "text": ""}
{"id": "1329157", "revid": "1766026", "url": "https://it.wikipedia.org/wiki?curid=1329157", "title": "Scevola Mariotti", "text": "Insieme a Luigi Castiglioni cur\u00f2 per la casa editrice Loescher uno dei pi\u00f9 diffusi dizionari italiano-latino, l'\"IL - Vocabolario della lingua latina.\"\nBiografia.\nStudi\u00f2 presso l'Universit\u00e0 di Pisa e la Scuola Normale Superiore, vincitore del concorso per la classe di lettere classiche, insieme al futuro Presidente della Repubblica Italiana Carlo Azeglio Ciampi.\nMariotti, dopo esser stato professore di greco e latino al Liceo \"Mamiani\" di Pesaro, dove l'omonimo padre insegnava francese (autore, negli anni '50, di un Vocabolario Francese - Italiano, Italiano - Francese), ricopr\u00ec la cattedra di letteratura latina dal 1949 presso l'Universit\u00e0 di Urbino, quindi dal 1963 quella di filologia classica all'Universit\u00e0 \"La Sapienza\" di Roma.\nIde\u00f2 e svilupp\u00f2 il \"Catalogus Philologorum Classicorum\" (\"CPhCl\"), un progetto di raccolta di oltre cinquemila schede biografiche sugli studiosi di filologia classica nati tra il 1850 e il 1950, poi portato avanti dal dipartimento di filologia classica dell'universit\u00e0 di Pisa e dal dipartimento di archeologia e filologia classica dell'universit\u00e0 di Genova (Progetto \"Aristarchus\").\nSi dedic\u00f2 soprattutto allo studio della letteratura latina arcaica, e in particolare a Livio Andronico ed Ennio, sui quali scrisse opere fondamentali. Si occup\u00f2 inoltre dei grammatici latini tardo-antichi, della cultura e della poesia del tempo, oltre che di problemi di filologia medievale e filologia umanistica.\nNegli anni d'insegnamento a Urbino, e soprattutto presso la \"Sapienza\" di Roma, form\u00f2 una vera e propria scuola filologica (che si occup\u00f2 sia di latino classico sia di latino medievale e umanistico): tra i suoi allievi vi furono i docenti universitari Anna Meschini Pontani, Piergiorgio Parroni, Leopoldo Gamberale, Mario De Nonno, Silvia Rizzo, Marina Passalacqua, Luigi Munzi, Guido Domenico Michele Pette.\nDal 1980 al 1999 diresse la \"Rivista di filologia e di istruzione classica\".\nDal 1992 cur\u00f2 l'\"Enciclopedia oraziana\", che usc\u00ec in tre volumi.\nMor\u00ec il 5 gennaio 2000 in una clinica di Roma."}
{"id": "1329158", "revid": "124062144", "url": "https://it.wikipedia.org/wiki?curid=1329158", "title": "Abelardo Fern\u00e1ndez Antu\u00f1a", "text": "Carriera.\nGiocatore.\nClub.\nDifensore, milit\u00f2 in varie squadre di Gij\u00f3n e nella stagione 1988-1989 entr\u00f2 a far parte della rosa dello Sporting de Gij\u00f3n B. Esord\u00ec nella Primera Divisi\u00f3n spagnola con lo Sporting il 3 settembre 1989 contro il Real Madrid allo stadio Santiago Bernab\u00e9u. Dopo cinque stagioni si trasfer\u00ec al Barcellona, nel 1994. In poco tempo divenne un perno della difesa della squadra catalana, con cui vinse due titoli di Primera Divisi\u00f3n, due Coppe del Re, una Supercoppa di Spagna, una Coppa delle Coppe e una Supercoppa europea. Nella stagione 2002-2003 firm\u00f2 per il , con cui concluse la carriera agonistica.\nNazionale.\nDal 1990 al 1991 milit\u00f2 nella nazionale Under-20 e nella nazionale Under-21 della Spagna. Esordi con la nazionale maggiore il 4 settembre 1991 in amichevole contro l' a Oviedo. Vinse la medaglia d'oro con la nazionale olimpica spagnola alle Olimpiadi di Barcellona 1992, nel corso delle quali realizz\u00f2 due reti, una in semifinale e una in finale. Con la nazionale maggiore partecip\u00f2 a due edizioni del campionato del mondo (1994 e 1998) e a due del campionato d'Europa (1996 e 2000). In nazionale maggiore milit\u00f2 sino al 2001, annotando 54 presenze e 3 reti.\nAllenatore.\nInizi\u00f2 la carriera di allenatore nel 2009-2010, guidando lo . Passato al nel 2010, allen\u00f2 la squadra sino al 2011, quando venne ingaggiato dal , club della quarta serie spagnola con cui vinse la Copa Federaci\u00f3n de Espa\u00f1a delle Asturie.\nDal 10 febbraio 2012 fu vice-allenatore dello , assistendo I\u00f1aki Tejada, e dalla stagione 2012-2013 fu per un biennio nuovamente alla guida dello Sporting Gij\u00f3n B. Il 4 maggio 2014 fu chiamato ad allenare la prima squadra dello Sporting Gij\u00f3n in sostituzione dell'esonerato Jos\u00e9 Ram\u00f3n Sandoval, avvalendosi della collaborazione di I\u00f1aki Tejada. Nel 2014-2015 condusse la squadra asturiana alla promozione in Primera Divisi\u00f3n. Si dimise nel gennaio 2017.\nIl 1\u00ba dicembre 2017 fu ingaggiato dall', che si trovava all'ultimo posto in massima serie. Riusc\u00ec a condurre i suoi alla salvezza con il quattordicesimo posto finale, mentre la stagione 2018-2019 vide i baschi occupare posizioni di vertice nella prima parte del campionato e poi chiudere all'undicesimo posto; Abelardo si dimise al termine di questa annata.\nIl 27 dicembre 2019 subentr\u00f2 alla guida dell', club di massima serie invischiato nella lotta per non retrocedere. Fu esonerato il 27 giugno 2020, con la squadra ultima in graduatoria, con otto punti di svantaggio sul quartultimo posto a sette partite dalla fine del torneo.\nIl 12 gennaio 2021 torna sulla panchina dell', quintultimo in classifica in massima serie, venendo poi sollevato dall'incarico il 5 aprile seguente, con la squadra scivolata all'ultimo posto."}
{"id": "1329162", "revid": "767487", "url": "https://it.wikipedia.org/wiki?curid=1329162", "title": "Locomotiva FS 825", "text": "Le locomotive a vapore gruppo 825 erano un gruppo di locomotive costruite per la Rete Mediterranea e per la Rete Sicula che le Ferrovie dello Stato riunirono nel gruppo 825.\nStoria.\nLe 12 locomotive del gruppo vennero acquisite dalle FS in seguito all'unificazione e nazionalizzazione delle ferrovie, tra il 1905 e il 1906, e immatricolate prima come \"gruppo 826\" e successivamente come gruppo 825. Erano state commissionate, sulla base di un progetto comune, dalla Societ\u00e0 per le Strade Ferrate Calabro-Sicule, la precedente societ\u00e0 esercente le ferrovie sicule (poi Rete Sicula e calabresi (poi parte della Rete Mediterranea per l'uso in servizi ferroviari non troppo impegnativi. Le 4 macchine poi della \"Mediterranea\" costruite a Parigi vennero consegnate nel 1870, mentre le restanti 8 per la \"Sicula\" furono consegnate tra il 1876 e il 1877 dalla fabbrica Henschel &amp; Sohn di Cassel. Si distinguevano per pochi particolari.\nCaratteristiche tecniche.\nLe locomotive del gruppo FS 825 erano delle macchine a tre assi accoppiati, a 2 cilindri esterni, a vapore saturo e a semplice espansione. \nVennero costruite in due versioni nel numero totale di 12 unit\u00e0 con poche varianti tra l'una e l'altra. Il primo gruppo di 4 locomotive che venne poi impiegato dalla Rete Mediterranea, immatricolato come RM 6501-6504, aveva un peso in servizio di 32.000\u00a0kg con le scorte di 3.450 litri d'acqua e 1.700\u00a0kg di carbone. La versione ereditata dalla Rete Sicula, RS 351-358, in ragione della difficolt\u00e0 maggiore di approvvigionamento di acqua ne prevedeva 4.400 litri, cui faceva riscontro un minore quantitativo di carbone, 900\u00a0kg allo scopo di non aumentare troppo il peso assiale della macchina. La velocit\u00e0 massima raggiungibile era di 40\u00a0km/h, sufficienti per le linee su cui facevano servizio. Una curiosit\u00e0 era lo sportellino sul fumaiolo che a macchina in sosta diminuiva il tiraggio naturale riducendo il consumo di prezioso e costoso carbone."}
{"id": "1329193", "revid": "339392", "url": "https://it.wikipedia.org/wiki?curid=1329193", "title": "Pok\u00e9mon (film)", "text": ""}
{"id": "1329194", "revid": "123808193", "url": "https://it.wikipedia.org/wiki?curid=1329194", "title": "Yung Joc", "text": "Noto anche come ATL's Most Wanted, New Joc City e Ben Frame, \u00e8 scritturato nell'etichetta di P. Diddy Bad Boy South."}
{"id": "1329200", "revid": "1543377", "url": "https://it.wikipedia.org/wiki?curid=1329200", "title": "Million Man March", "text": "La Million Man March \u00e8 una manifestazione indetta da Louis Farrakhan, leader della Nation of Islam, ex discepolo di Malcolm X, il 16 ottobre 1995 a Washington, alla quale parteciparono un milione di uomini afroamericani. \u00c8 considerata la pi\u00f9 grande manifestazione afroamericana di tutti i tempi.\nMotivazioni.\nLa manifestazione, oltre che da Farrakhan, fu organizzata anche dal reverendo Benjamin Chavis Jr., ex direttore esecutivo della NAACP. Il modello era la grande marcia su Washington del 1963, culminata nel celebre discorso \"I have a dream\" che Martin Luther King tenne davanti al Lincoln Memorial.\nL'obiettivo principale della marcia era quello di creare \"\u00abun giorno sacro di riparazione e riconciliazione per gli afroamericani\u00bb\". L'organizzazione rivolse anche un appello ai manifestanti, affinch\u00e9 si iscrivessero alle liste di registrazione necessarie per ottenere il diritto al voto. Chi non pot\u00e9 partecipare alla manifestazione, come le donne alle quali fu chiesto esplicitamente di non farlo, fu invitato a non recarsi al lavoro, in segno di protesta per il trattamento riservato agli afroamericani. Il reverendo Farrakhan dichiar\u00f2 in un comunicato stampa: \"\u00abVolevamo chiamare gli uomini a Washington affinch\u00e9 esprimessero l'impegno ad assumersi le loro responsabilit\u00e0 di capifamiglia, e si dichiarassero disposti a provvedere ai bisogni delle nostre donne e dei nostri figli, a fare il proprio dovere per proteggerli e mantenerli\u00bb\".\nTra le personalit\u00e0 schierate in favore della manifestazione vi furono l'attore Bill Cosby, il reverendo Jesse Jackson, il giocatore di baseball Reggie Jackson, il presidente dell'Assemblea dei membri afroamericani del Congresso Donald Payn, il sindaco di Detroit Dennis Archer, il sindaco di Baltimora Kurt Schmoke e il reverendo Joseph Lowery, capo della Southern Christian Leadership Conference.\nCritiche.\nLa manifestazione sub\u00ec anche dure critiche, a causa di molte dichiarazioni in cui Farrakhan si scagli\u00f2 contro gli ebrei, gli omosessuali e i bianchi. La Anti-Defamation League del B'nai B'rith afferm\u00f2: \"\u00abCosa succederebbe se i suprematisti bianchi organizzassero una marcia su Washington? In quel caso nessuno avrebbe tralasciato di far notare che sono solo gli organizzatori fomentatori di odio razziale. Lo stesso vale per il ministro Louis Farrakhan\u00bb\". Anche l'allora presidente degli Stati Uniti d'America Bill Clinton fu molto critico. Tramite il suo portavoce, infatti, dichiar\u00f2: \"\u00abNutro profonde riserve su tutti gli organizzatori della marcia, compreso il reverendo Farrakhan\u00bb\".\nFarrakhan rispose alle critiche sostenendo di non aver fatto mai dichiarazioni antisemite. Questo nonostante la documentazione registrata di molti suoi discorsi, nei quali il reverendo definiva l'ebraismo \"\u00abuna religione spazzatura\u00bb\" o dichiarava: \"\u00abGli ebrei mi chiamano 'Hitler'. \u00c8 un appellativo che non mi dispiace affatto. Hitler era un brav'uomo\u00bb\".\nFarrakhan, in occasione della marcia, si mostr\u00f2 per\u00f2 anche propenso al dialogo con i rappresentanti ebrei della Anti-Defamation League. Nel suo discorso, di fronte alla folla radunatasi a Washington, disse: \"\u00abNon mi piace questo battibecco con i membri della comunit\u00e0 ebraica. Il reverendo Jackson ha parlato ai dodici presidenti delle organizzazioni ebraiche e forse, alla luce di ci\u00f2 che stiamo vedendo oggi, \u00e8 arrivato il momento di metterci seduti intorno a un tavolo e parlare. Senza alcun preconcetto. Voi soffrite. E anche noi. Provate dolore. E anche noi\u00bb\". Nel suo discorso, Farrakhan ammorbid\u00ec anche il suo atteggiamento verso i bianchi: \"\u00abFratello nero, non serve scagliare accuse contro i bianchi: tutto quello che dobbiamo fare \u00e8 tornare a casa e trasformare le nostre comunit\u00e0 in luoghi produttivi\u00bb\". Nel suo discorso, il ministro si scagli\u00f2 anche contro la societ\u00e0 dello spettacolo, sempre pi\u00f9 dominata da immagini violente.\nTra chi non ader\u00ec alla marcia vi furono l'attore Ossie Davis e il regista Spike Lee. Davis, molto legato a Malcolm X, non partecip\u00f2 a causa delle sue riserve sull'operato di Farrakhan: \"\u00abCredo che la marcia fosse un riconoscimento che il mondo era cambiato. Il mondo che in una certa misura era stato creato da Malcolm veniva occupato da un'altra figura. Il mio legame con Malcolm X non mi permette di essere equo e obiettivo nei confronti di coloro che, in una certa misura, sono suoi detrattori\u00bb\". Lee, che aveva incontrato pi\u00f9 volte il reverendo, invece sostenne di non aver partecipato alla manifestazione poich\u00e9 era reduce da un intervento chirurgico. Comunque nel 1996 Spike Lee gir\u00f2 un film, \"Bus in viaggio\", che racconta di un gruppo di uomini afroamericani che viaggia da Los Angeles a Washington su un autobus, per partecipare alla marcia. Tra gli attori ci fu anche Ossie Davis."}
{"id": "1329212", "revid": "767487", "url": "https://it.wikipedia.org/wiki?curid=1329212", "title": "Scaramanzia", "text": "La scaramanzia \u00e8 una forma di superstizione secondo la quale alcune frasi o gesti attirerebbero o allontanerebbero la fortuna o la sfortuna.\nUn tipico esempio di tale credenza \u00e8 l'idea che dicendo qualcosa, questa non accadr\u00e0, o potrebbe accadere il contrario di ci\u00f2 che si \u00e8 detto. Per tale motivo, in particolare in Italia, si usa augurare il contrario di ci\u00f2 che si desidera che accada. Per esempio, a un cacciatore non si dir\u00e0 \"Buona caccia\", ma \"In bocca al lupo\" (espressione che potrebbe anche derivare dall'ambiente della pastorizia), termine entrato anche nel linguaggio comune e utilizzato per augurare \"buona fortuna\" (di fatto, l'espressione \"Buona caccia\" \u00e8 in uso come augurio e frase cerimoniale soltanto presso gli scout).\nLa scaramanzia non \u00e8 limitata soltanto a frasi dette, ma anche a gesti e comportamenti. Per esempio, credere che se si esce senza ombrello piover\u00e0, mentre invece portandolo con s\u00e9 non piover\u00e0 (gesto apotropaico).\nTra le varie cose che si ritiene porti sfortuna troviamo quella di camminare sotto una scala rompere uno specchio che porterebbe 7 anni di sfortuna.\nQuesta forma di superstizione non \u00e8 solo italiana. Se \u00e8 vero che in altre culture non vi \u00e8 alcun problema ad augurare \"buona fortuna\" in maniera diretta, per esempio \"Good luck\" in inglese, \"Bonne chance\" in francese, \"Suerte\" in spagnolo, \u00e8 anche vero che, per esempio, in inglese si usa l'espressione \"\" (trad. \"rompiti una gamba\") per indicare buona fortuna. Inoltre vi \u00e8 un notevole esempio nel romanzo \"Il vecchio e il mare\" di Ernest Hemingway, ambientato nelle isole caraibiche, in cui il narratore attribuisce al protagonista, Santiago, la seguente considerazione:\nInoltre, in senso lato, gesti scaramantici per propiziare l'accadere di un evento desiderato, o evitare che accada un evento indesiderato, si riscontrano anche in altre culture; per esempio negli Stati Uniti si usa incrociare le dita o toccare legno (in Italia invece per tenere lontana la sfortuna si usa toccare ferro o fare le corna).\nIn francese e in spagnolo si usano, soprattutto nel mondo artistico, anche espressioni come \"\" o \"mucha mierda\", che non sono di natura scaramantica, ma derivano dal mondo teatrale dell'Ottocento. In quel periodo molti spettatori andavano a teatro in cavallo o in carrozza e i cavalli spesso defecavano nel luogo in cui erano \"parcheggiati\". Pertanto un elevato quantitativo di feci nei dintorni del teatro indicava che lo spettacolo aveva avuto un gran successo di pubblico."}
{"id": "1329217", "revid": "287204", "url": "https://it.wikipedia.org/wiki?curid=1329217", "title": "Juan Manuel Pena", "text": ""}
{"id": "1329218", "revid": "759824", "url": "https://it.wikipedia.org/wiki?curid=1329218", "title": "Lev Nikolaevi\u010d Oborin", "text": "Vinse la prima edizione del Concorso pianistico internazionale Fr\u00e9d\u00e9ric Chopin nel 1927.\nLa sua famiglia cambi\u00f2 residenza pi\u00f9 volte durante la sua infanzia, finch\u00e9 nel 1914 si stabil\u00ec a Mosca, dove Oborin inizi\u00f2 a studiare presso una scuola di musica con Elena Gnesin, allieva di Ferruccio Busoni. Nello stesso periodo si dedic\u00f2 agli studi di composizione con Aleksandr Tichonovi\u010d Gre\u010daninov.\nNel 1921 fu ammesso al conservatorio di Mosca come studente di pianoforte e composizione, completando gli studi nel 1926. In quell'anno giunsero a Mosca notizie riguardo ad un concorso pianistico dedicato a Fryderyk Chopin, il quale si sarebbe dovuto tenere l'anno successivo a Varsavia: il suo insegnante di pianoforte, Konstantin Igumnov, subito pens\u00f2 di spingere Oborin a parteciparvi.\nL'ottenimento del primo premio al concorso apr\u00ec la strada per una lunga carriera, dapprima in Polonia e Germania, poi prevalentemente in Russia, dove ottenne anche una cattedra per l'insegnamento presso il conservatorio di Mosca.\nTra il 1941 e il 1963 Oborin ebbe intensa attivit\u00e0 concertistica con un trio formato insieme al violinista David Oistrakh e al violoncellista Svjatoslav Nikolaevi\u010d Knu\u0161evickij.\nOborin fu insegnante di molti pianisti tra i quali Vladimir Ashkenazy, vincitore del secondo premio al concorso Chopin nel 1955 e Ekaterina Georgievna Novickaja, prima donna vincitrice nel 1968 del 'Concours Reine Elisabeth' di Bruxelles."}
{"id": "1329233", "revid": "71433", "url": "https://it.wikipedia.org/wiki?curid=1329233", "title": "Masini Tozzi", "text": ""}
{"id": "1329237", "revid": "109142078", "url": "https://it.wikipedia.org/wiki?curid=1329237", "title": "Monumento al grande incendio di Londra", "text": "Il Monumento al grande incendio di Londra (in inglese, \"Monument to the Great Fire of London\"), pi\u00f9 comunemente chiamato The Monument (Il monumento), \u00e8 stato costruito tra il 1671 ed il 1677 a ricordo del grande incendio di Londra del 1666, su disegno dell'architetto Christopher Wren. Il Monumento si trova tra Monument Street e Fish Street Hill, ed \u00e8 alto 61 m, l'esatta distanza dal monumento e Pudding Lane, dove inizi\u00f2 l'incendio."}
{"id": "1329254", "revid": "22475", "url": "https://it.wikipedia.org/wiki?curid=1329254", "title": "Restaurazione spagnola", "text": "La Restaurazione spagnola \u00e8 il periodo della storia della Spagna che si estende tra gli anni 1814 e 1833, nel corso dei quali fu ristabilita la monarchia assoluta dei Borbone nel paese iberico.\nDopo la guerra d'indipendenza spagnola, le Corti si riunirono a Madrid (ottobre 1813). Successivamente, Napoleone riconobbe Ferdinando VII re di Spagna. Il 22 marzo 1814 il monarca fece il suo ingresso ufficiale nel paese a Valencia, con l'appoggio generale della popolazione.\nIl ritorno dell'assolutismo.\nIl 4 maggio Ferdinando VII stabilisce che la corte di Cadice e la sua opera legislativa posteriore, la Costituzione del 1812, sono illegali.\nSono poche le persone che manifestano la loro ostilit\u00e0 verso il monarca dopo il decreto del 4 maggio. I militari liberali vengono arrestati in Africa e le lievi agitazioni di Madrid vengono soffocate dall'esercito. Vengono ristabiliti il consiglio di Castiglia e le capitanerie generali, destituiti i sindaci, ritorna la Compagnia di Ges\u00f9, si rafforza l'Inquisizione e perseguitati gli afrancesados.\nIn questi anni alcune dichiarazioni senza successo si susseguirono, tra cui: Espoz y Mina nel 1814, D\u00edaz Porlier nel 1815 e il generale Lacy nel 1817.\nTuttavia, il giorno di capodanno del 1820, il colonnello Rafael del Riego, insieme ad altri ufficiali liberali, proclama a Las Cabezas de San Juan la Costituzione di Cadice. Il movimento si indebolisce e, in marzo, si trova sull'orlo del fallimento, ma in Galizia alcune rivolte si congiungono per proclamare la validit\u00e0 della Costituzione gaditana. L'effetto continua in diversi punti della Spagna. Il 7 marzo, i ribelli e il popolo occupano i confini del Palazzo reale di Madrid, e il re si vede costretto ad accettare la costituzione.\nTriennio liberale.\nMentre il nuovo governo restaura la Costituzione di Cadice, scarcera i liberali civili e militari e buona parte dei quasi 4.000 afrancesados tornano dall'esilio, il re cospira con i suoi fedeli per rendere difficile il compito del governo, riunendoli attorno al Partito realista, che arriva a formare la cosiddetta Regencia de Urgel in Catalogna, quale bastione per la restaurazione assolutista.\nRiforme giuridiche, economiche e sociali.\nIl confronto con i realisti era uno dei problemi affrontati dal governo liberale, ma non l'unico. Ad ogni modo, una parte degli obiettivi fu compiuta.\nSul piano giuridico venne realizzato il primo Codice penale moderno, compiuto il primo abbozzo di divisione provinciale della Spagna e venne stabilito il servizio militare obbligatorio.\nSul piano economico vennero abolite le dogane interne per facilitare il commercio, si eliminarono i privilegi delle corporazioni favorendo la libera industria, vennero messi in vendita i beni della Chiesa cattolica e si riform\u00f2 l'azienda pubblica seguendo alcuni dei criteri gi\u00e0 sperimentati dagli illustrati.\nSul piano sociale venne limitato nuovamente il ruolo dell'Inquisizione, ripristinata da Ferdinando VII, e si mise in moto l'educazione pubblica gratuita in tre livelli, incluso quello universitario.\nCaduta dei liberali.\nIl governo liberale incontr\u00f2 due resistenze alla sua politica: la prima da parte dei realisti, ben organizzati e diretti dal proprio monarca, includendo la chiesa, infervorata soprattutto dopo il processo di vendita dei beni e di chiusura degli ordini ecclesiastici militari. Inoltre, si arriv\u00f2 a stabilire la cosiddetta Regencia de Urgel, integrata dal marchese di Metaflorida, presidente della reggenza, e da due consiglieri, Jaime Creix, arcivescovo di Terragona, e il barone di Eroles. La reggenza sosteneva che il re non fosse libero di governare e che fosse detenuto dai \"negros\" (liberali).\nDall'altro lato, c'era un ampio settore denominato anch'esso liberale, gli \"exaltados\", ma molto pi\u00f9 radicale, contrario al mantenimento della monarchia e che controllava buona parte della stampa. In questo ambiente, dopo le elezioni alle Corti del 1822, che videro la vittoria di Riego, e con un'Europa scossa dai movimenti democratici che mettevano in discussione l'ordine interno degli stati, Ferdinando VII, appoggiato nelle tesi del congresso di Vienna, si unir\u00e0 alla Santa Alleanza formata da Russia, Prussia, Austria e Francia per la restaurazione dell'assolutismo. Nel 1822 la Santa Alleanza decide di intervenire in Spagna, come aveva fatto a Napoli e in Piemonte, e il 22 gennaio venne firmato un trattato segreto che permetter\u00e0 alla Francia di invadere la Spagna.\nIl processo di indipendenza americana.\nL'Ilustraci\u00f3n aveva portato ai confini dell'America le nuove idee di progresso. La borghesia della zona, prendendo esempio dal processo di decolonizzazione dei possedimenti britannici, ebbe bisogno solo di un innesco per pensare un futuro diverso da quello che aspettava la penisola: la mancanza di autorit\u00e0 e la legittimit\u00e0 di Giuseppe I. Il fattore fondamentale fu determinato dai \"criollos\", spagnoli con grande potere economico nati in America, ma discriminati di fronte ai peninsulari sul campo politico e giudiziario, che finirono per ottenere l'appoggio del resto delle classi sociali popolari.\nGi\u00e0 nel 1810, a Buenos Aires, il potere era nelle mani di una Giunta rivoluzionaria e, il 5 luglio 1811, Sim\u00f3n Bol\u00edvar proclamava l'indipendenza del Venezuela, il Paraguay faceva lo stesso e il Messico era in piena rivoluzione.\nSan Mart\u00edn e Bol\u00edvar sconfiggono gli eserciti spagnoli in diverse occasioni e, dal 1814 al 1823, si susseguono le dichiarazioni d'indipendenza di Colombia, Ecuador, Cile, Messico e di tutto il centro America. La resistenza in Per\u00f9 termin\u00f2 nel 1824 con la battaglia di Ayacucho.\nI Centomila Figli di San Luigi.\nIl 7 aprile 1823, la Francia reazionaria di Luigi XVIII invade la Spagna con un esercito soprannominato i \"Centomila Figli di San Luigi\" che dovr\u00e0 far fronte solo ad una lieve resistenza liberale in Catalogna prima di entrare a Madrid. Il governo liberale fugge dall'Andalusia e si rifugia a Cadice, tenendo in ostaggio Ferdinando VII. Assediato dai francesi, il governo legittimo negozia la resa in cambio del giuramento da parte del re del rispetto dei diritti degli spagnoli, cosa che fa il monarca.\nIl Decennio Nefasto Spagnolo.\nLo stesso 1\u00ba ottobre 1823, sentendosi difeso dalle truppe francesi, Ferdinando VII sospende nuovamente la Costituzione di Cadice e dichiara illegali e \"privi di alcun valore\" tutti gli atti di governo e le norme disposte durante il Triennio liberale. Per la seconda volta il re viene meno alla sua promessa.\nRafael del Riego, Juan Mart\u00edn D\u00edez \u00abEl Empecinado\u00bb, Mariana Pineda e molti altri liberali vengono giustiziati. L'esilio \u00e8 la strada di molti tra quelli che erano tornati dalla Francia convinti della bont\u00e0 del Triennio liberale (di cui Goya sar\u00e0 l'esponente pi\u00f9 insigne) e la repressione arriva in ogni angolo della penisola. Il proposito era quello di tornare ai modelli, non gi\u00e0 propri dei tempi precedenti alla guerra d'indipendenza, quanto a quelli in cui nemmeno il dispotismo ilustrado aveva nessuna parte.\nL'Inquisizione viene sostituita dai Tribunali di Fede Diocesana, strumento creato dal ministro di grazia e giustizia Francisco Tadeo Calomarde per estendere la repressione a tutti gli ordini.\nCrisi e successione.\nVerso il 1832 la crisi economica e il problema legato alla successione si mostrano in tutta la loro crudezza. Gli intenti per liberare l'economia all'interno di un regime assolutista sono falliti. A questo si aggiunge la questione della successione. Bench\u00e9 le donne non fossero escluse dalla linea di successione, grazie alle deroghe della Legge salica del 1789 di Carlo IV, e Ferdinando VII avesse due figlie, di cui la primogenita principessa Isabella, esisteva un movimento in favore del fratello del monarca, Carlo Maria Isidoro di Borbone-Spagna, condotto dagli assolutisti pi\u00f9 recalcitranti. La malattia del re aveva convertito Maria Cristina di Borbone-Due Sicilie in reggente. Con abilit\u00e0, cerc\u00f2 l'alleanza dei liberali in cambio della promessa di ritrovare una direzione costituzionale moderata di corte liberale con la figlia Isabella. La morte di Ferdinando VII nel 1833, l'auto proclamazione di Carlo a re e il mantenimento della principessa Isabella come legittima ereditiera, aprir\u00e0 il periodo delle guerre carliste per la successione della corona e sancir\u00e0 la fine del periodo assolutista."}
{"id": "1329260", "revid": "1776051", "url": "https://it.wikipedia.org/wiki?curid=1329260", "title": "Formazione dei KMFDM", "text": "Quella che segue \u00e8 la lista completa di tutti i partecipanti al progetto KMFDM.\nTutti i partecipanti al progetto.\nIn ordine alfabetico:"}
{"id": "1329264", "revid": "327773", "url": "https://it.wikipedia.org/wiki?curid=1329264", "title": "Clorinit\u00e0", "text": "La clorinit\u00e0 \u00e8 una grandezza che esprime il contenuto totale degli alogenuri cloruro (Cl-), bromuro (Br-) e ioduro (I-) all'interno di un corpo idrico. Viene misurata normalmente effettuando una semplice titolazione argentometrica per precipitazione con nitrato di argento in presenza di cromato di potassio (metodo di Mohr). Dall'inizio del ventesimo secolo (1902) la clorinit\u00e0 fu sfruttata per determinare la salinit\u00e0; dal 1978, con l'introduzione della Practical Salinity Scale, la salinit\u00e0 viene invece ufficialmente determinata tramite la comparazione della conduttivit\u00e0 ionica del campione di acqua con la conduttivit\u00e0 di una soluzione standard di riferimento. \n\u00c8 possibile risalire alla salinit\u00e0 tramite l'uso della clorinit\u00e0 sfruttando alcune formule che correlano le due grandezze. Tra le pi\u00f9 usate e accurate, figura quella di Knudsen:\ndove la salinit\u00e0 \"S\" e la clorinit\u00e0 \"Cl\" sono espresse in \u2030."}
{"id": "1329270", "revid": "108252073", "url": "https://it.wikipedia.org/wiki?curid=1329270", "title": "Indice spettrale", "text": "In astronomia, l'indice spettrale di una sorgente radio \u00e8 una misura della dipendenza della densit\u00e0 del flusso radiante (vale a dire il flusso radiante per unit\u00e0 di frequenza) dalla frequenza. \nIndicando con formula_1 la frequenza e formula_2 la densit\u00e0 del flusso radiante, l'indice spettrale formula_3 \u00e8:\nUna formula pi\u00f9 completa \u00e8: \nformula_5\nche pu\u00f2 essere riscritta nella forma:\nUn indice spettrale di -0,1 indica tipicamente emissioni termiche, di free-free o di bremsstrahlung, mentre uno di -0,7 indica radiazione di sincrotrone. "}
{"id": "1329280", "revid": "438678", "url": "https://it.wikipedia.org/wiki?curid=1329280", "title": "Pasquale Tosi", "text": "Biografia.\nPasquale Tosi studi\u00f2 nel seminario di Bertinoro, presso Forl\u00ec, poi a Monaco di Baviera.\nFu uno dei primi due missionari (l'altro fu Louis Robaut) a mettere piede in Alaska. Fu anche il primo Superiore dei Gesuiti in Alaska (dal 1886 al 1897) ed il primo ad avere giurisdizione ecclesiastica in Alaska (prefetto apostolico dal 1894 al 1897) egli \u00e8 considerato come uno dei fondatori e il principale organizzatore della Chiesa nell'Alaska del nord.\nOrdinato sacerdote diocesano nel 1861, Tosi entr\u00f2 nella Compagnia di Ges\u00f9 l'anno seguente per esser inviato presso la \"Missione americana\". Giunse negli Stati Uniti nel 1865 e si stabil\u00ec presso la \"Rocky Mountain Mission\". Per venti anni egli si rivel\u00f2 un missionario competente per la popolazione indigena del nord America.\nIn Alaska.\nQuando nel 1886 l'arcivescovo Charles Seghers si mise in viaggio per l'Alaska settentrionale per quella che fu intesa essere una spedizione esplorativa, aveva come compagni di viaggio Tosi e un gesuita francese, Louis Robaut. I due furono tenuti a stare con l'Arcivescovo solo temporaneamente. A quel tempo i gesuiti non avevano intenzione di allestire una nuova rete di attivit\u00e0 missionarie in Alaska. Tuttavia, l'assassinio dell'arcivescovo Seghers (novembre del 1886), cambi\u00f2 la situazione e, per conseguenza. il loro atteggiamento circa cosa fosse importante.\nTosi e Robaut, trascorsero l'inverno 1886-1887 in Canada alla confluenza dei fiumi Yukon e Stewart. Quando nella primavera del 1887, rientrati in Alaska, appresero della morte dell'arcivescovo Seghers Tosi si ritenne responsabile, almeno per il tempo a disposizione, degli affari ecclesiastici in Alaska. L'estate successiva egli fece un viaggio nella zona nord-ovest del Pacifico con il padre Joseph M. Cataldo, Superiore della Missione delle Montagne Rocciose, che gli affid\u00f2 ufficialmente il compito dello sviluppo della missione dell'Alaska.\nNel 1892 egli si rec\u00f2 a Roma. L\u00ec, papa Leone XIII, che mosso dalla descrizione della condizione della missione in Alaska, gli disse \"Va' e fa' tu da papa in quelle regioni!\".\nDal 1897 Tosi era fisicamente logorato dalla dura vita che conduceva quotidianamente e dai pesanti lavori in condizioni climatiche estreme. A lui, nello stesso anno, succedette sia come superiore per la missione in Alaska, sia come prefetto apostolico, il gesuita francese Jean-Baptiste Ren\u00e9 (1841-1916). A malincuore, Tosi lasci\u00f2 St. Michael, il 13 settembre 1897, poich\u00e9 sperava di poter restare nell'Alaska settentrionale, invece questo si rivel\u00f2 essere un breve ritiro a Juneau.\nAppena la nave lasci\u00f2 il porto, furono sparati quattro colpi di cannone, come segno della considerazione universale nella quale egli era tenuto.\nPasquale Tosi mor\u00ec a Juneau il 14 gennaio del 1898 e fu ivi sepolto."}
{"id": "1329282", "revid": "22475", "url": "https://it.wikipedia.org/wiki?curid=1329282", "title": "Sandford (casa automobilistica)", "text": "La Sandford \u00e8 stata una casa automobilistica francese attiva dal 1922 al 1939.\nStoria.\nLe origini.\nLa Sandford nacque a Parigi nel 1922 per volere di Stuart Malcolm Sandford, un inglese trapiantato a Parigi che nel 1910 esord\u00ec come pilota motociclistico e che mise in evidenza tutta la sua passione per la meccanica, tanto che al termine della prima guerra mondiale si ricicl\u00f2 come rivenditore di moto usate acquistate in blocco all'esercito francese. Fu in questa occasione che riusc\u00ec a prendere contatto con la Morgan, che in quel periodo stava producendo le sue cyclecar a tre ruote, commercializzandole in Regno Unito per via del favorevole regime fiscale cui erano soggette oltremanica le vetture a tre ruote. In Francia le Morgan a tre ruote venivano prodotte su licenza nello stabilimento di Courbevoie dalla Darmont: Stuart Sandford strinse quindi accordi con la Darmont per divenirne rivenditore ufficiale. Gi\u00e0 nel 1919 tale attivit\u00e0 fu avviata con risultati commerciali soddisfacenti fin dall'inizio: la semplicit\u00e0 di queste vetture, che in Francia erano prodotte proprio con il marchio Darmont, si rifletteva sul prezzo di vendita assai concorrenziale. Per promuovere ulteriormente le Darmont, Stuart Sandford e il suo stretto collaboratore Raymond Gu\u00e9ret parteciparono ad alcune gare in cui riuscirono anche a strappare risultati di rilievo. Purtroppo nel giro di neppure tre anni i rapporti fra Sandford e i fratelli Darmont si guastarono. Stuart Sandford decise allora di dedicarsi lui stesso alla produzione di vetturette a tre ruote su licenza Morgan, convinto di poterle migliorare ulteriormente. Apr\u00ec quindi la sua nuova attivit\u00e0 a Levallois-Perret, a nord di Parigi, assieme al sempre fidato Raymond Gu\u00e9ret. Cominci\u00f2 cos\u00ec la storia della Sandford come costruttore automobilistico.\nFedele alle cyclecar.\nLa Sandford nel corso della sua attivit\u00e0 ha sempre creduto nelle potenzialit\u00e0 commerciali delle cosiddette cyclecar, ritenendo che la loro semplicit\u00e0 costruttiva e quindi il loro basso costo avrebbe fatto breccia nel cuore di molta clientela. La produzione della Sandford rimase cos\u00ec composta da veicoli a tre ruote, solo in seguito estese la propria produzione anche alle quattro ruote, ma in ogni caso si trattava sempre di vetture caratterizzate dall'estrema semplicit\u00e0, dagli allestimenti ridotti all'osso e dal prezzo di vendita particolarmente contenuto. In particolare, i modelli a tre ruote ricordavano da vicino quelli delle Morgan, ma da queste ultime si distaccarono gradualmente nel corso degli anni, arrivando ad annoverare caratteristiche specifiche, oltre che una maggior accuratezza costruttiva. Oltre che dalla Morgan, la concorrenza per le Sandford arriv\u00f2 anche dalle Darmont, ma anche da modelli come le Amilcar e le Salmson. \nPer promuovere e pubblicizzare la nascita della nuova attivit\u00e0, Sandford e Gu\u00e9ret partirono da un unico esemplare che utilizzarono nuovamente nelle gare, ottenendo altri successi e diffondendo la notizia presso la potenziale clientela. Nel giro di pochi anni gli affari si moltiplicarono, ma soprattutto l'unico modello inizialmente disponibile si evolse: si pass\u00f2 al telaio in acciaio (e non pi\u00f9 in legno come nelle rivali inglesi o anche nelle Darmont) e si pass\u00f2 dal motore V2 di origine motociclistica raffreddato ad aria a motori bicilindrici orizzontali o a 4 cilindri in linea. I motori, tutti raffreddati ad acqua e con cilindrate comprese fra 750 e 1100 cm3, non erano prodotti dalla Sandford, ma erano forniti dalla Ruby, altro piccolo costruttore francese di cyclecar. A differenza delle Darmont e della Morgan, inoltre, il motore non era montato esternamente, ma all'interno di un vero e proprio cofano motore. Per questo le Sandford sfoggiavano anche una loro calandra e un loro radiatore in bella vista. In ogni caso, anche le Morgan a tre ruote sarebbero passate a tale soluzione, ma solo dal 1935. Altra differenza stava nell'intercambiabilit\u00e0 fra le tre ruote, cosa impossibile invece nelle Morgan. Tecnicamente, le Sandford montavano un telaio tubolare a T in acciaio, una scocca in alluminio, un impianto frenante a cavo e agente su tutte e tre le ruote, sospensioni a ruote indipendenti, un assale anteriore smontabile e un cambio manuale a tre marce che indirizzava la coppia motrice sull'unica ruota posteriore. A differenze di Morgan e Darmont, il cambio delle Sandford era provisto anche di retromarcia.\nInoltre, nel giro di breve tempo, la gamma si sdoppi\u00f2 con l'arrivo di una versione a quattro ruote del modello gi\u00e0 esistente, un modello in grado di fronteggiare ad armi pari le principali concorrenti dell'epoca. Tale modello si distingueva dalla \"sorella minore\" per l'allestimento pi\u00f9 lussuoso che comprendeva un cruscotto in legno e la selleria in cuoio. Nonostante alla fine degli anni 1920 la richiesta di cyclecar stesse progressivamente scemando, la produzione di questi modelli prosegu\u00ec comunque e con pochi aggiornamenti fino al 1939, anno in cui, con lo scoppio della seconda guerra mondiale, la Sandford chiuse i battenti.\nAttivit\u00e0 sportiva.\nSia nella sua versione a tre ruote sia in quella a quattro, la Sandford collezion\u00f2 importanti affermazioni in campo agonistico: vanno a questo proposito menzionate le vittorie del 1923 alla C\u00f4te d'Argenteuil e al Grand Prix di Montargis. Vanno inoltre ricordate anche le vittorie al Bol d'Or Automobile e al Tour de France automobile del 1932, dove trionf\u00f2 nella categoria 1100 cm3."}
{"id": "1329289", "revid": "486946", "url": "https://it.wikipedia.org/wiki?curid=1329289", "title": "Guerra italiana del 1499-1504", "text": ""}
{"id": "1329295", "revid": "92723", "url": "https://it.wikipedia.org/wiki?curid=1329295", "title": "Diocesi di Oran", "text": "Per diocesi di Oran si pu\u00f2 intendere:"}
{"id": "1329298", "revid": "547992", "url": "https://it.wikipedia.org/wiki?curid=1329298", "title": "J\u00fcrgen Sparwasser", "text": "\u00c8 ricordato per aver segnato la rete contro la nella storica gara nella prima fase del , gol del decisivo 1-0 in favore dei tedeschi orientali sui tedeschi occidentali.\nCarriera da giocatore.\nGiovanili.\nSparwasser cominci\u00f2 la sua carriera calcistica nel BSG Lok Halberstadt, formazione allenata dal padre, per poi essere ceduto nel 1964 al SC Aufbau Magdeburg. Qui dapprima gioc\u00f2 nella formazione juniores, dove fu notato e convocato per la nazionale Under 19 della Repubblica Democratica Tedesca. Il 7 ottobre 1964 esord\u00ec nell'incontro con la Bulgaria, segnando il gol della vittoria. Nel 1965 con la selezione Under 19 vinse l'UEFA Junior Tournament 1965 per 3-2 sull'Inghilterra, dopo aver realizzato il gol dell'1-0. Nelle sue 19 presenze tra il 1964 ed il 1966, Sparwasser segn\u00f2 sette gol, cui si aggiungono i tre gol segnati tra il 1966 ed il 1972 nelle sette presenze con la nazionale Under 21.\nEsordio in Oberliga.\nNon ancora diciottenne, il 26 febbraio 1966 Sparwasser esord\u00ec in Oberliga: nella sedicesima giornata della stagione 1965/66 entr\u00f2 in campo nella trasferta dell'1. FC Magdeburg con l'Hansa Rostock nel ruolo di mezzala sinistra. In quel campionato collezion\u00f2 altre cinque presenze. Il suo primo gol lo realizz\u00e0 nell'incontro Rot-Wei\u00df Erfurt - FC Magdeburgo (2-1) il 12 marzo 1966. A fine stagione il Magdeburgo retrocesse e cos\u00ec nel 1966/67 Sparwasser dovette giocare nella DDR-Liga: con i suoi 22 gol Sparwasser fu il capocannoniere del girone Nord e riport\u00f2 immediatamente il Magdeburgo nella massima serie. Nella stagione 1967/68 con nove gol fu il miglior marcatore della sua squadra, cosa che avvenne anche nei successivi tre campionati.\nI successi con il Magdeburgo.\nNel frattempo Sparwasser con l'1. FC Magdeburg aveva gi\u00e0 vinto due campionati (1972 e 1974) e due Coppe della Germania Est (1969 e 1973). Prima dei mondiali, Sparwasser aveva ottenuto il successo pi\u00f9 prestigioso della sua carriera nella vittoria della Coppa delle Coppe in finale contro il Milan (2-0). Nelle stagioni 1973/74 e 1975/76 Sparwasser si conferm\u00f2 miglior marcatore del Magdeburgo, mentre nel 1975 vinse il suo terzo titolo nazionale. A partire dal 1976 form\u00f2 insieme a Streich e Hoffmann un tridente che port\u00f2 l'FCM a vincere la terza e quarta coppa di Germania nel 1978 e nel 1979.\nEsordio in Nazionale.\nIl 22 giugno 1969 Sparwasser esord\u00ec nella nazionale maggiore. Nella partita persa dalla RDT con il Cile (0-1) fu schierato sulla fascia sinistra. Nonostante il suo costante rendimento in campionato, Sparwasser non fu mai una presenza stabile in nazionale. Tuttavia si rivel\u00f2 giocatore di sicuro affidamento nei tornei internazionali. La prima esperienza in una competizione internazionale fu il torneo di calcio della XX Olimpiade di Monaco di Baviera nel 1972. Gioc\u00f2 tutte e 7 le partite da titolare, non fu mai sostituito e mise a segno 5 reti: due nel girone eliminatorio (una nel 4-0 al Ghana e una nel 6-1 alla Colombia) e ben tre nella seconda fase con una tripletta rifilata al Messico nel 7-0 finale per la DDR. Il secondo posto alle spalle dell'Ungheria consent\u00ec alla Germania Est di disputare la finale valida per il 3\u00ba posto contro l'URSS. Fin\u00ec 2-2 dopo i tempi supplementari e, in assenza di rigori, Sparwasser vinse ex aequo con i sovietici la medaglia di bronzo, unico titolo per lui con la maglia della Nazionale. Con la selezione olimpica collezion\u00f2 undici presenze tra il 1968 ed il 1975.\nAnche al Campionato del mondo del 1974 Sparwasser fu un titolare inamovibile, giocando 6 partite (mai sostituito): al Volksparkstadion di Amburgo al 77\u00ba minuto segn\u00f2 la storica rete che regal\u00f2 la vittoria alla Germania dell'Est nel derby contro la Germania dell'Ovest e divenne cos\u00ec eroe nazionale nella Repubblica Democratica Tedesca.\nSaltati i Giochi Olimpici del 1976 di Montr\u00e9al, il c.t. Georg Buschner ripresent\u00f2 Sparwasser nelle poco fortunate qualificazioni per i Mondiali in Argentina. Proprio nella gara conclusiva, l'inutile successo per 2-1 in Turchia, gioc\u00f2 gli ultimi due minuti al posto di Martin Hoffmann: fu il suo addio a dieci anni di presenze in Nazionale, con 49 presenze e 14 gol.\nIl ritiro.\nLa stagione 1978/79 fu l'ultima di Sparwasser in Oberliga, in quanto fu costretto, a ritirarsi (a 31 anni) a seguito di un infortunio all'anca: una carriera spesa interamente con il 1. FC Magdeburg con 271 presenze in Oberliga (111 gol) e 27 presenze in DDR-Liga (22 gol) , 49 gare nella coppa nazionale (20 gol) e 41 presenze nelle coppe europee (20 gol).\nDopo il ritiro.\nDurante la sua carriera, Sparwasser aveva conseguito una laurea in ingegneria meccanica, mentre nel 1980 ottenne il patentino da allenatore. L'1.\u00a0FC Magdeburg lo ingaggi\u00f2 come assistente allenatore e gli offr\u00ec pi\u00f9 volte l'incarico di allenatore, ma Sparwasser ogni volta rifiut\u00f2 per evitare il correlato impegno politico. Divenne invece assistente ricercatore alla Scuola Superiore di Pedagogia di Magdeburgo.\nSparwasser si era iscritto al Partito Socialista Unificato di Germania soltanto nel 1973. Quando la figlia fece richiesta di espatrio per abbandonare la Repubblica Democratica Tedesca, anche la carriera professionale di Sparwasser cominci\u00f2 ad essere in pericolo: per tale motivo, decise di fuggire nella Germania dell'Ovest. E lo fece in occasione di una partita tra vecchie glorie a Saarbr\u00fccken con il suo Magdeburgo il 10 gennaio 1988, insieme alla moglie che al momento era in Germania Ovest per visitare dei parenti. L'agenzia di stampa della RDT, la Allgemeiner Deutscher Nachrichtendienst (ADN), scrisse: \"L\"e forze antisportive hanno approfittato della presenza di una formazione di vecchie glorie dell'1. FC Magdeburg a Saarbr\u00fccken per sottrarre J\u00fcrgen Sparwasser, il quale ha tradito la sua squadra\".\"\nNella Repubblica Federale Sparwasser lavor\u00f2 dapprima nuovamente come allenatore: dal 1988 al 1990 come assistente in Bundesliga all'Eintracht Frankfurt sotto Karl-Heinz Feldkamp, poi nel suo unico incarico da capo allenatore all'SV Darmstadt 98 in Zweite Liga fino al suo esonero nel novembre 1991. Nella stagione 1990/91 aveva raggiunto il 17\u00ba posto, salvandosi dalla retrocessione solo per la revoca della licenza al Rot-Weiss Essen. Nel 1994 subentr\u00f2 a Timo Zahnleiter e a Jochen Rebsch alla guida del Rot-Wei\u00df Walldorf nella Oberliga Hessen, che a seguito dell'introduzione della Fu\u00dfball-Regionalliga era diventato il quarto campionato nazionale: la squadra arriv\u00f2 ultima (su sedici formazioni) e non pot\u00e9 evitare la retrocessione nella Landesliga Hessen. Per il campionato di Landesliga S\u00fcd fu assemblata una formazione totalmente rinnovata, che chiuse il campionato 1995/96 al 16\u00ba posto (su 17 squadre), con dieci punti di distacco dal 14\u00ba posto, retrocedendo cos\u00ec nella Bezirksoberliga, sesto campionato nazionale.\nIn seguito lavor\u00f2 per una compagnia d'assicurazioni nel campo del marketing sportivo. Dal 1997 al 1999 Sparwasser fu presidente dell'Associazione dei calciatori professionisti (Vereinigung der Vertragsfu\u00dfballspieler), in seguito divenne consulente di giocatori.\nNel 2003 un imprenditore di Krefeld si aggiudic\u00f2 all'asta la maglia numero 14 che Sparwasser indossava nell'incontro del 1974 vinto sulla Germania dell'Ovest e lo don\u00f2 alla Haus der Geschichte (Casa della storia) di Bonn, dove \u00e8 tuttora esposta.\nBibliografia.\nAlla storia di Jurgen Sparwasser \u00e8 dedicato un paragrafo del libro \"Samba Mondiale\" del 2014 (Wip Edizioni) di Luigi Guelpa e Gigi Cavone."}
{"id": "1329304", "revid": "831312", "url": "https://it.wikipedia.org/wiki?curid=1329304", "title": "Omloop Het Nieuwsblad", "text": "La Omloop Het Nieuwsblad (precedentemente denominata \"Omloop Het Volk\") \u00e8 una corsa in linea maschile di ciclismo su strada che si tiene annualmente nella provincia delle Fiandre Orientali, in Belgio. \u00c8 una delle classiche del pav\u00e9, e si svolge solitamente l'ultimo sabato di febbraio o il primo di marzo aprendo la stagione ciclistica in Belgio. Il giorno successivo, la Kuurne-Bruxelles-Kuurne completa il weekend di apertura. La corsa \u00e8 inserita nel calendario UCI World Tour.\nStoria.\nLa corsa venne organizzata per la prima volta nel 1945, dal giornale \"Het Volk\" in risposta al Giro delle Fiandre, organizzato dal giornale \"Het Nieuwsblad\". Fino al 2008 ha usato il nome \"Omloop Het Volk\" e, quando lo stesso anno l'Het Volk non fu pi\u00f9 pubblicato, inizi\u00f2 ad essere organizzata dall'Het Nieuwsblad e venne rinominata \"Omloop Het Nieuwsblad\" a partire dalla sessantaquattresima edizione, quella del 2009.\nLa gara fa da apertura al calendario ciclistico belga, e di solito \u00e8 disputata l'ultimo sabato di febbraio o il primo di marzo. Numerosi sono i campioni che si sono imposti in questa classica del nord, quasi tutti belgi, da Eddy Merckx (che qui ottenne il suo primo podio in una grande classica) a Roger De Vlaeminck (vincitore nel 1969 alla prima gara da professionista), da Peter Van Petegem a Johan Museeuw, ma anche gli italiani si sono spesso ben comportati in questa corsa, si ricordano infatti le vittorie di Franco Ballerini, Michele Bartoli, Filippo Pozzato e Luca Paolini. Anche Fausto Coppi vinse la corsa nel 1948, ma venne poi declassato al secondo posto per un cambio di ruota non ammesso.\nNel 1986 e nel 2004 la gara non si \u00e8 svolta a causa della neve. Dal 2006 viene disputata anche un'edizione femminile per cicliste Elite, e dal 2009 anche un'edizione riservata agli Under-23.\nPercorso.\nLa gara \u00e8 in genere piuttosto selettiva, sia perch\u00e9 il periodo invernale \u00e8 particolarmente freddo nel nord Europa, sia perch\u00e9 vengono affrontati numerosi \"muri\", tra cui il tradizionale \"muro di Grammont\", con pendenze proibitive, che variano dal 4% al 20%, oltre a tratti in pav\u00e9 che aggiungono ulteriore difficolt\u00e0.\nDal 1945 al 1995 la corsa iniziava e finiva nel capoluogo delle Fiandre Orientali, Gand, mentre dal 1996 fino al 2007 il traguardo venne spostato a Lokeren, 20\u00a0km a nord-est. Dal 2008 l'arrivo, come gi\u00e0 la partenza, \u00e8 ritornato a essere nella citt\u00e0 di Gand.\nAlbo d'oro.\n\"Aggiornato all'edizione 2021.\"\nVittorie per paese.\n\"Aggiornato all'edizione 2022.\""}
{"id": "1329306", "revid": "76069", "url": "https://it.wikipedia.org/wiki?curid=1329306", "title": "Diocesi di Constantine", "text": ""}
{"id": "1329311", "revid": "228587", "url": "https://it.wikipedia.org/wiki?curid=1329311", "title": "Josh Charles (attore)", "text": " Oltre ad aver recitato in molti film e serie televisive, \u00e8 stato il regista di alcuni episodi della serie \"The Good Wife\", di cui era anche tra i protagonisti. \u00c8 conosciuto soprattutto per i ruoli di Dan Rydell in \"Sports Night\", Will Gardner in \"The Good Wife\", che gli valse due nomination ai \"Primetime Emmy Award\" e nel ruolo di Knox Overstreet nel film \"L'attimo fuggente.\"\nBiografia.\nNato a Baltimora, nel Maryland, figlio di Laura Heckscher, un'editorialista di gossip per il giornale \"The Baltimore Sun\", e Allan Charles, proprietario di una nota agenzia pubblicitaria. Di famiglia ebraica, nel 1980 ha iniziato la sua carriera interpretando una commedia. Da adolescente, ha trascorso quattro estati al \"Stagedoor Manor Performing Arts Training Center\" a Loch Sheldrake, Sullivan County (New York), per migliorare le sue abilit\u00e0 di recitazione. Si \u00e8 diplomato alla \"Baltimore School for the Arts\". \nHa esordito come attore cinematografico, interpretando il ruolo di Iggy nella commedia musicale \"Grasso \u00e8 bello\" (\"Hairspray\"), diretta dal suo concittadino John Waters. L'anno seguente viene scelto per il personaggio di Knox Overstreet del film drammatico \"L'attimo fuggente\" (\"Dead Poets Society\"), diretto da Peter Weir.\nDal 1998 al 2000 ha interpretato il ruolo del presentatore sportivo Dan Rydell nella serie televisiva \"Sports Night\", e dal 2009 al 2014 nella serie \"Good Wife\" l'avvocato Will Gardner. Ha anche avuto un ruolo nella prima stagione della serie drammatica \"In Treatment - The Therapist\" (2008).\nCharles lavora regolarmente anche a teatro. Nel 2004, \u00e8 apparso a New York in una produzione del dramma di relazione di Neil LaBute \"Via da qui\". \u00c8 apparso alla \"Steppenwolf Theatre Company\" di Chicago nel 2006 nella prima mondiale di \"The Well-Appointed Room\" di Richard Greenberg. Ha poi interpretato un ruolo nella commedia di Caryl Churchill in \"A Number\" a San Francisco all\"'American Conservatory Theater\", che si occupa del tema della clonazione umana. Nel 2007 \u00e8 apparso al \"Manhattan Theatre Club\" nella commedia di Adam Bock \"The Receptionist\". \nDi religione ebraica, nel settembre 2013 ha sposato la ballerina e scrittrice Sophie Flack, da cui ha avuto un figlio nato il 9 dicembre 2014. Nel 2018 ha avuto il suo secondogenito."}
{"id": "1329314", "revid": "1528507", "url": "https://it.wikipedia.org/wiki?curid=1329314", "title": "Gestione materiali", "text": "La gestione materiali (o logistica dei materiali, in inglese \"materials management\") \u00e8 un ambito delle imprese industriali che ha l'obiettivo primario di garantire una corretta alimentazione dei reparti produttivi, minimizzando gli oneri da sopportare. \u00c8 strettamente collegata alla programmazione della produzione, e rientra nella funzione di approvvigionamento dei fattori produttivi. La figura professionale specializzata in questo campo si chiama material manager.\nSi fanno rientrare nella gestione dei materiali le seguenti attivit\u00e0:\nLa gestione dei materiali pu\u00f2 essere seguita dai singoli enti aziendali coinvolti, quali la Programmazione della produzione, gli Acquisti, la Produzione, le Vendite, la Contabilit\u00e0, ecc., oppure essere sottoposta al coordinamento di una figura professionale ad hoc, il \"material manager\"."}
{"id": "1329315", "revid": "131358", "url": "https://it.wikipedia.org/wiki?curid=1329315", "title": "Real Valladolid", "text": ""}
{"id": "1329323", "revid": "1865216", "url": "https://it.wikipedia.org/wiki?curid=1329323", "title": "Shinagawa", "text": " \u00e8 uno dei 23 quartieri speciali di Tokyo, Giappone.\nDescrizione.\nIl quartiere \u00e8 molto importante per diversi aspetti. Shinagawa \u00e8 un nodo stradale di grande importanza (vi \u00e8 infatti una stazione della linea alta velocit\u00e0 Tokaido Shinkansen), \u00e8 attraversata dalle linee della metropolitana che collegano Tokyo a Yokohama, si affaccia sul mare con strutture portuali mercantili e dista solo 10\u00a0km dall'aeroporto Haneda.\nSono presenti ben 5 universit\u00e0, ed ospita il dipartimento di scienze marittime dell'universit\u00e0 di Tokyo.\nVicino alla stazione di Shinagawa ci sono importanti grattacieli, sedi di aziende che operano in campo tecnologico, e c'\u00e8 compresenza di zone residenziali di basso ed altissimo livello."}
{"id": "1329326", "revid": "287204", "url": "https://it.wikipedia.org/wiki?curid=1329326", "title": "Grenal", "text": "Grenal \u00e8 il nome con cui si indica, nel calcio brasiliano, il derby tra le due principali squadre di Porto Alegre (citt\u00e0 capitale del Rio Grande do Sul), il Gr\u00eamio e l'Internacional, da cui il nome (Gremio-Internacional). Il match vede di fronte le due squadre dal 1909.\nL'espressione \"Grenal\" venne coniata nel 1926, quando il giornalista Ivo dos Santos Martins (tifoso del Gr\u00eamio), per non dover scrivere ogni volta il nome delle due squadre per esteso, invent\u00f2 la parola. Poco dopo l'ex governatore di Rio Grande do Sul e presidente dell'Internacional, Ildo Meneghetti, defin\u00ec cos\u00ec il grande classico ga\u00facho: \u00abIl Grenal \u00e8 il Grenal\u00bb.\nDerby e rivalit\u00e0.\nIl Grenal \u00e8 considerato, proporzionalmente, il principale derby regionale del Brasile, in quanto divide a met\u00e0 praticamente tutto lo Stato del Rio Grande do Sul. Negli altri stati, come in quello di San Paolo o di Rio, il numero di grandi squadre arriva a quattro. Nel Rio Grande do Sul, invece, soltanto recentemente la Juventude si sta affermando come terza forza del campionato statale.\nQuella tra le due squadre di Porto Alegre \u00e8 sicuramente una delle rivalit\u00e0 pi\u00f9 accese del calcio brasiliano, in quanto ogni incontro \u00e8 accompagnato da moltissime emozioni per le due parti: in genere si assiste ad un match molto combattuto (e a volte violento). Ogni Grenal non \u00e8 solo giocato, ma spesso sofferto, poich\u00e9 vincere o perdere lo scontro ha un particolare significato nel Brasile del sud.\nLa rivalit\u00e0 tra Gr\u00eamio e Internacional \u00e8 un fenomeno che va oltre la sfera meramente calcistica. Ogni abitante della citt\u00e0 di Porto Alegre e dello Stato di Rio Grande do Sul \"appartiene\" molto fortemente a una delle due squadre, secondo fattori che vanno da quelli familiari, a quelli culturali e socio-demografici.\nPer esempio, il Gr\u00eamio venne fondato nel 1903 da immigrati tedeschi, che proibirono ai non teutonici di partecipare. Invece l'Internacional venne fondato da immigrati italiani (molti storici sostengono che il nome \"Internacional\" \u00e8 un omaggio alla squadra italiana), portoghesi e spagnoli, e fu la prima delle due squadre a permettere a giocatori straniera di giocare negli anni trenta. Comunque, a partire dagli anni cinquanta, la situazione \u00e8 molto cambiata e diversi giocatori di colore, come Ronaldinho ed Everaldo, sono poi diventati degli idoli nel Gr\u00eamio. Un altro esempio riguarda l'et\u00e0 dei tifosi: dato che l'Internacional vinse molto negli anni settanta, molti bambini e ragazzi dell'epoca (ora adulti) divennero sostenitori dei rossi. Al contrario, i frequenti successi del Gr\u00eamio negli anni ottanta e novanta hanno invertito la tendenza.\nStelle nel Grenal.\nAlcuni dei pi\u00f9 grandi giocatori e allenatori brasiliani hanno preso parte al derby ga\u00facho. Tra i giocatori dell'Internacional si ricordano Falc\u00e3o, Dunga, Branco, Taffarel, Valdomiro, Lucio, Tesourinha, El\u00edas Figueroa, i giovani Rafael S\u00f3bis e Alexandre Pato, Larry e Carlitos (quest'ultimo autore di 326 gol per l'Internacional, record assoluto). Tra gli allenatori vanno menzionati Abel Braga, Carlos Alberto Parreira, Rubens Minelli, \u00canio Andrade ed \u00c9merson Le\u00e3o.\nTra le stelle del Gr\u00eamio si ricordano invece Ronaldinho, Emerson, \u00c9der, Everaldo, Renato Portaluppi, A\u00edrton Pavilh\u00e3o, Edinho, Mario Jardel, Tesourinha, Anderson, Tarciso e Gessy. Tra gli allenatori vanno citati Luiz Felipe Scolari, Tel\u00ea Santana, Valdir Espinosa, Paulo C\u00e9sar Carpegiani e Renato Portaluppi, vincitore dell'ultima Libertadores con il Gremio e unico brasiliano ad averla vinta sia come giocatore che come allenatore, oltretutto con lo stesso club.\nAndamento delle due squadre.\nAssoluto.\nFondato 6 anni prima dell'Internacional, il Gr\u00eamio ha dominato le statistiche del Grenal gi\u00e0 dai primi anni, vincendo il primo scontro di sempre per 10 a 0, il 18 luglio 1909, con cinque gol del tedesco Booth, autore anche del primo gol in assoluto tra le due squadre. Oltre a Booth, segnarono per il Gr\u00eamio anche Grunewald (4 gol) e Moreira (1 gol).\nL'Internacional ha assunto il vantaggio nel numero di vittorie nel 1945, all'epoca del \"Rullo Compressore\", senza essere pi\u00f9 superato. All'inizio degli anni ottanta, il vantaggio arriv\u00f2 a essere di 31 vittorie, mentre adesso si \u00e8 assestato a 24 vittorie in pi\u00f9 per l'Internacional (144 a 120).\nSi pu\u00f2 affermare che gran parte del vantaggio attuale nel numero di gare vinte fu costruito tra il 1969 e il 1976, il periodo della costruzione del Beira-Rio e di uno dei pi\u00f9 forti Internacional mai visti. In quegli anni vennero disputati 40 confronti, con l'Internacional che ne vinse 18, ne pareggi\u00f2 altrettanti e ne perse solo 4, restando imbattuto per 17 match di fila (dal 17 ottobre 1971 al 13 luglio 1975), record di imbattibilit\u00e0 assoluta per i rossi di Porto Alegre. Bisogna anche osservare che al Beira-Rio l'Internacional batt\u00e9 il Gr\u00eamio sempre con almeno due gol di scarto, segnando molto anche all'Ol\u00edmpico Monumental.\nIl maggior periodo di imbattibilit\u00e0 nel derby del Gr\u00eamio \u00e8 invece quello tra il 16 giugno 1999 e il 28 ottobre 2002, quando riusc\u00ec a rimanere invitto per 13 gare.\nDopo decenni di un fenomeno noto come \"gangorra\" (secondo cui, a periodi, uno dei due team andava bene e l'altro male, e viceversa), l'anno 2006 \u00e8 stato atipico in quanto, nel Campionato brasiliano, l'Internacional si \u00e8 piazzato secondo e il Gr\u00eamio terzo, cosicch\u00e9 entrambe le squadre si sono qualificate per la Coppa Libertadores 2007.\nNel campionato brasiliano.\nIl primo Grenal valido per il Campionato brasiliano venne vinto dall'Internacional, il 17 ottobre 1971. Quell'anno il Gr\u00eamio veniva da quattro derby in cui era rimasto imbattuto, bench\u00e9 in luglio l'Internacional avesse vinto il suo terzo Campionato ga\u00facho di fila. Tre mesi dopo, al 15\u00ba turno del Brasileir\u00e3o, i \"Colorados\" vinsero ancora, stavolta per 1 a 0 con gol di Galocha. Fu quello l'inizio della serie di imbattibilit\u00e0 pi\u00f9 lunga nel Grenal, interrotta solo 45 mesi dopo.\nIl primo Grenal vinto dal Gr\u00eamio nel campionato nazionale arriv\u00f2 solo il 6 novembre 1977, pi\u00f9 di sei anni dopo la nascita del torneo. A quell'epoca, il regolamento del Brasileir\u00e3o imponeva che i derby dovessero essere disputati nello stadio cittadino con maggior capienza: per questo motivo i Grenal venivano giocati nel Beira-Rio, casa del \"Nal\". La prima vittoria \"gremista\" tard\u00f2 a venire, ma fu indiscutibile: un 4 a 0 che fece mettere al bando per due decenni la divisa totalmente rossa (maglietta, pantaloncini e calzettoni dello stesso colore) che l'Internacional usava quel giorno.\nStatistiche.\nFino al luglio 2009, le due squadre avevano giocato una contro l'altra per l'impressionante numero di 377 volte. Normalmente il Gr\u00eamio e l'Internacional si incontrano sia nel Campionato brasiliano che in quello ga\u00facho. Il conteggio delle vittorie \u00e8 finora a vantaggio dell'Internacional, che ha vinto 141 volte contro le 119 del Gr\u00eamio; inoltre ci sono stati 117 pareggi. La vittoria pi\u00f9 larga dei bianco-nero-azzurri \u00e8 stata di 10-0, nel 1909 (il primo Grenal di sempre), mentre la pi\u00f9 larga vittoria dell'Internacional \u00e8 stata di 7-0, nel 1948.\nNumeri assoluti.\n\"(Ultima partita giocata: Gr\u00eamio-Internacional 4-1, 9 novembre 2014, Arena Gr\u00eamio\"\nIl gol n.1000 nel Grenal.\nIl derby numero 360, giocato il 10 luglio 2004, viene ricordato come il \"Grenal del Gol 1000\". Fernand\u00e3o segn\u00f2 la millesima rete nella storia della stracittadina portando l'Internacional a vincere 2-0."}
{"id": "1329329", "revid": "944090", "url": "https://it.wikipedia.org/wiki?curid=1329329", "title": "Solecismo", "text": "Per solecismo si intende un errore contro la purezza della lingua o contro la buona sintassi.\nEtimologia.\nI grammatici medievali mutuarono il termine dal latino \"soloecismus\", che a sua volta origina dal greco \u03c3\u03bf\u03bb\u03bf\u03b9\u03ba\u03b9\u03c3\u03bc\u03cc\u03c2, \"soloikism\u00f3s\".\nIl termine greco (come l'aggettivo \u03c3\u03cc\u03bb\u03bf\u03b9\u03ba\u03bf\u03c2, 'scorretto nel parlare') viene da \u03a3\u03cc\u03bb\u03bf\u03b9, Soli, citt\u00e0 della Cilicia, con riferimento ai coloni ellenici della citt\u00e0, colpevoli di avere degradato il proprio greco in un frammisto con lingue dell'area circostante.\nUso.\nSant'Agostino nelle \"Confessioni\" accusa gli ingannevoli precettori di retorica di apprezzare di pi\u00f9 la correttezza nel parlare, senza barbarismi e solecismi, che quella della condotta.\nIl termine \"solecismi\" viene citato anche da Alessandro Manzoni, nell'introduzione de \"I promessi sposi\".\nIn senso figurato, pu\u00f2 essere utilizzato come sinonimo di errore contenutistico; addirittura \"ritengono alcuni che anche nel gesto vi sia solecismo, ogni qualvolta, con un gesto del capo o della mano, si lascia intendere il contrario di quel che si dice\u201d.\nAlcuni casi.\nNell'antichit\u00e0 e nel Medioevo.\nAristotele \"nella \"Retorica\" (3, 1407b 18) condanna come solecismo il caso in cui due parole si congiungano ad un termine che non si adatta ad entrambe (per cui non \u00e8 lecito dire \"vedere\" di un rumore e di un colore insieme\").\nIl frammento CXXIII degli \"Annales\" di Ennio \u00e8 citato da Carisio \"come esempio di solecismo, trovandoci di fronte ad un repentino passaggio dalla seconda alla terza persona\".\nAulo Gellio confut\u00f2 l'opinione di quanti ritenevano che Cicerone nel suo \"In Verrem\", fosse incorso in un solecismo, avendo utilizzato \"futurum\" e non \"futuram\".\nGiovanni Boccaccio ritenne di riscontrare un solecismo addirittura in Dante Alighieri: \u00abIl bello stilo [\u2026] che m\u2019ha fatto onore, cio\u00e8 far\u00e0; e pon qui il preterito per lo futuro faccendo soloecismo\u00bb.\nIn epoca moderna e contemporanea.\nVittorio Alfieri descrive nella sua opera \"Vita scritta da esso\" un solecismo in cui incorse nell'adolescenza, per sbarazzarsi di un compagno troppo invadente che lo obbligava a fare i compiti al posto suo. In una traduzione in latino fatta per il compagno, al posto di usare \"poteram\" come imperfetto del verbo \"posse\", Alfieri us\u00f2 il solecismo \"potebam\" che fece ridere tutta la classe. Da quel giorno il compagno di Alfieri, credendo che non fosse poi cos\u00ec preparato, cess\u00f2 di importunarlo.\nVitaliano Brancati, nel suo \"Don Giovanni in Sicilia\", attribuisce al protagonista, Giovanni Percolla, una particolare forma di solecismo, quella derivante dalla connaturata pigrizia del personaggio, irritante per i suoi interlocutori, tale che il Percolla si rifiutava di completare le frasi o di coniugare correttamente i verbi, preferendo seguire regole grammaticali e sintattiche tutte sue che \"\"non comportavano fatica\".\nDegno di nota \u00e8 un solecismo presente perfino nel testo della Costituzione Italiana, nonostante la revisione finale affidata da Umberto Terracini, Presidente dell'Assemblea costituente, all'illustre latinista Concetto Marchesi. All'articolo 86, primo comma, \u00e8 presente infatti il solecismo \"in ogni caso che egli non possa\", versione scorretta rispetto alla pi\u00f9 ortodossa formulazione \"in ogni caso in cui egli non possa\"\".\nNella cultura di massa.\nTra i molti testi di canzoni, si segnala come solecismo quello di Jovanotti, nel suo \"Ragazzo fortunato\", quando annuncia: \u00abSono fortunato perch\u00e9 non c\u2019\u00e8 niente che ho bisogno\u00bb.\nDeroghe e licenze poetiche.\nPer alcuni \"costrutti e locuzioni assai frequentati nel latino letterario, per lo pi\u00f9 in poesia, e dai moderni manuali di retorica\", erano classificati come \u201cfigure grammaticali\u201d ammessi \"tutti i casi in cui gli \"auctores\" esibivano una deviazione dalla norma che poteva mettere in dubbio la correttezza grammaticale dell\u2019enunciato, e tuttavia non veniva allocata tra i solecismi, ma accettata, in quanto corrispondente a una precisa scelta dell\u2019autore a fini espressivi, e perci\u00f2 ritenuta, appunto, schema (o figura) grammaticale\".\nTullio De Mauro, poi, afferma che \"talvolta un solecismo, una forma linguistica che la grammatica definisce scorretta, pu\u00f2 essere giustificato se il suo uso risulta continuo e radicato in una determinata area geografica\". Potrebbe essere il caso emiliano \"\": la grammatica italiana vorrebbe l'articolo determinativo \"lo\" davanti al gruppo consonantico \"gn\"; tuttavia tutta la letteratura culinaria e l'uso linguistico popolare locale rivendicano l'uso dell'articolo \"il\", come italianizzazione dell'espressione dialettale \"al gn\u00f2c fr\u00e8tt\". Analogamente, la maschera carnevalesca pi\u00f9 nota di Verona \u00e8 il \"Pap\u00e0\" (e non \"Pap\u00e0 dello gnocco\")."}
{"id": "1329332", "revid": "1543377", "url": "https://it.wikipedia.org/wiki?curid=1329332", "title": "Oekaki", "text": "Oekaki \u00e8 il termine usato dalla lingua giapponese per descrivere l'atto del disegnare: letteralmente significa \"scarabocchio\". Su internet, l'oekaki \u00e8 un sistema di forum provvisto di un programma di disegno interno al server, che consente ai partecipanti di postare i propri lavori non solo sul forum originario ma anche sulla propria pagina personale o su gallerie di immagini.\nL'interfaccia dell'oekaki \u00e8 una applet Java semplice da gestire, ma che fornisce un sufficiente numero di funzioni per realizzare immagini dall'aspetto professionale. L'immagine che risulta \u00e8 solitamente larga qualche centinaio di pixel. Tra le applet pi\u00f9 usate e comuni vi sono OekakiBBS, PaintBBS e Shipainter; gli artisti possono interfacciarsi a questi programmi per mezzo del mouse, di una tavoletta grafica o del touch screen.\nSe il forum e l'applet lo permettono, l'artista pu\u00f2 adottare una funzione che mostra come l'immagine venga realizzata passo dopo passo. Alcuni oekaki includono una funzione che permette di salvare il proprio lavoro e continuare a lavorarci in un secondo momento: alcuni di essi mantengono i layer separati dell'immagine solo nel caso in cui essa sia salvata come un'animazione.\nGli oekaki sono molto popolari all'interno della sottocultura degli appassionati di anime, poich\u00e9 consentono la creazione di comunit\u00e0 basate sulle fanart e la possibilit\u00e0 di ricevere e dare critiche e complimenti.\nTra i forum oekaki pi\u00f9 celebri vi sono Oekaki Central e OekakiBBS.com, quest'ultimo consente di creare il proprio forum oekaki personale ma \u00e8 riservato a un'utenza che conosca il giapponese.\nApplet.\nOekakiBBS \u00e8 stata la prima applet, ideata da \"Poo\" di oekakibbs.com. Rispetto alle applet recenti ha palette pi\u00f9 piccole e un minor numero di colori, pu\u00f2 supportare l'uso di layer multipli, maschere e il salvataggio delle animazioni. Questa applet \u00e8 da ritenersi sorpassata dato che \u00e8 compatibile solo con la Java Virtual Machine di Microsoft e non con quella della Sun.\nPaint BBS \u00e8 stata ideata da Shi-chan e consente l'utilizzo di layer e un sistema di maschere. Ha inoltre un buon numero di palette differenti che consentono vari effetti. L'ultima versione del programma \u00e8 in grado di riconoscere se il computer dell'utente \u00e8 impostato sul linguaggio giapponese o inglese, e mostra sull'interfaccia la lingua di conseguenza.Shi-chan ha sviluppato anche Shi-Painter e Shi-Painter Pro, le quali stanno aumentando in popolarit\u00e0 ma non sono ancora diffuse poich\u00e9 il software che usano per interfacciarsi con i forum \u00e8 obsoleto.\nVi sono anche altre applet come PictureBBS e BBSPainter, ma sono poco conosciute. Lascaux Sketch, l'applet di 2draw, non \u00e8 distribuita pubblicamente ma \u00e8 probabilmente l'applet per oekaki pi\u00f9 potente. Oekaki Poteto era uno script per realizzare oekaki ma non viene pi\u00f9 aggiornato; tuttavia il Wacintaki Poteto, basato su di esso, permette la conversione dei vecchi forum basati su Oekaki Poteto."}
{"id": "1329337", "revid": "2058361", "url": "https://it.wikipedia.org/wiki?curid=1329337", "title": "Toy's Factory", "text": "Toy's Factory \u00e8 una casa discografica giapponese, attiva dal 1990, che ha pubblicato i dischi di vari artisti attivi nel campo della musica elettronica e di quella dance."}
{"id": "1329345", "revid": "287204", "url": "https://it.wikipedia.org/wiki?curid=1329345", "title": "Rampla Juniors F\u00fatbol Club", "text": "Il Rampla Juniors F\u00fatbol Club \u00e8 una societ\u00e0 di calcio uruguaiana con sede nel Cerro, uno storico quartiere di Montevideo. \u00c8 nato del 1914 e milita nella Primera Divisi\u00f3n Uruguaya, il massimo campionato uruguaiano. Il suo pi\u00f9 grande rivale \u00e8 il C.A. Cerro, squadra dello stesso quartiere.\nLo stadio dove si svolgono le partite \u00e8 stadio Ol\u00edmpico di Montevideo che dispone di una capacit\u00e0 di posti a sedere. Ha strutture di allenamento adeguate e scuola calcio giovanile.\nNel Torneos Locales la squadra \u00e8 arrivata seconda nel 1932, 1940, 1964.\nIn Primeria B hanno vinto nel 1944, 1980, 1992.\nOrganico.\n\"Aggiornato al 15 marzo 2019\""}
{"id": "1329349", "revid": "1793900", "url": "https://it.wikipedia.org/wiki?curid=1329349", "title": "Petitcodiac", "text": "Il Petitcodiac \u00e8 un fiume canadese situato nella parte a sud-est del Nuovo Brunswick.\nSpesso le acque di questo fiume (per via dei mulinelli naturali che si creano) si colorano di marrone, bizzarria che gli ha valso il soprannome di \"fiume di cioccolato\".\nIl fiume ha una lunghezza di circa lunghezza 129\u00a0km ed ha un bacino di drenaggio di pi\u00f9 di 2.000\u00a0km\u00b2.\nVicino alle rive del Petitcodiac vivono circa 175.000 persone. Il fiume ha la sorgente nei pressi del villaggio francofono di Petitcodiac (a cui d\u00e0 il nome), e scende attraversando quasi tutto il Nuovo Brunswick, unendosi anche ai fiumi Annagance e Little River. Il fiume serpeggia nella part est del Nuovo Brunswick attraversando il villaggio di Hillsborough e varie citt\u00e0 tra cui Moncton, Dieppe e Riverview prima di rigettarsi nella Baia di Shepody.\nNel Petitcodiac fino agli anni sessanta vi era una numerosa comunit\u00e0 di salmoni \"Gaspereau\" e di , negli ultimi decenni l'industria sfrenata ha diminuito considerevolmente la popolazione dei salmonidi. Da pochi anni a questa parte si sta cercando di reintrodurre salmoni adulti e piccoli.\nCantieri navali e trasporti.\nLa costruzione navale e le ferrovie guidarono l'economia della valle durante tutto il 1900, grazie alle infrastrutture il Petitcodiac e tutta la zona circostante \u00e8 diventata un punto centrale del commercio e dell'industria mercantile di tutto il Nuovo Brunswick.\nIl ponte e l'autostrada sul Petitcodiac.\nStoricamente il fiume proveniva da un estuario nella valle della comunit\u00e0 agricola di Coverdale. Nel 1968 la costruzione del ponte e della linea autostradale caus\u00f2 un blocco permanente del flusso naturale delle acque, con la conseguenza della creazione \"naturale\" di un lago di acqua dolce chiamato Lago Petitcodiac. Il ponte fu costruito sopra un altro ponte ormai vecchio il \"Gunningsville\", che univa Moncton e la comunit\u00e0 di Petitcodiac.\nIl nuovo ponte \u00e8 lungo circa 1\u00a0km. Il ponte, un vero e proprio \"eco-mostro\", ha distrutto l'ecosistema del Petitcodiac, e l'industria commerciale della pesca \u00e8 stata cancellata completamente per via degli scarsissimi profitti ottenuti dopo la costruzione dell'autostrada. I danni fatti dal ponte sono aumentati fino a quando negli anni novanta \u00e8 iniziata una vera e propria campagna di protesta contro questo \"eco-mostro\". Fino al 2006 ci sono stati diversi studi se abbattere o meno il ponte, in quanto un'eventuale distruzione comporterebbe danni non trascurabili alla zona e in pi\u00f9 il costo per la rimozione del ponte si aggirerebbe sui 70 milioni di dollari."}
{"id": "1329353", "revid": "155634", "url": "https://it.wikipedia.org/wiki?curid=1329353", "title": "Tokyo Metro", "text": " \u00e8 una delle due principali compagnie che gestiscono la metropolitana di T\u014dky\u014d (insieme alla Toei).\nStoria.\nLa compagnia \u00e8 nata nel 1941 con il nome , chiamata comunemente Eidan o TRTA. La TRTA al momento della fondazione divenne proprietaria della linea Ginza (inaugurata nel 1927) e si incaric\u00f2 di costruire ed ampliare la rete, l'azienda era amministrata direttamente dal Ministro del territorio, infrastrutture, trasporti e turismo.\nIl 1\u00ba aprile 2004 la compagnia sub\u00ec una profonda riorganizzazione e dalle ceneri della TRTA nacque la , non pi\u00f9 ente pubblico ma azienda privata (sebbene interamente in mano allo stato).\nOggi T\u014dky\u014d Metro possiede e gestisce 9 delle 13 linee della metropolitana.\nProfilo.\nTokyo Metro \u00e8 gestita da una societ\u00e0 di nome , la cui propriet\u00e0 \u00e8 ridistribuita tra il Governo del Giappone (53,4%) e il Governo metropolitano di T\u014dky\u014d (46,6%).. L'azienda trasporta in media oltre sei milioni di persone al giorno ed \u00e8 la seconda compagnia per numero di linee nella gestione dei trasporti della regione del Kant\u014d, ovvero la grande area urbana di T\u014dky\u014d, infatti \u00e8 preceduta per numero di linee da JR East.\nStazioni pi\u00f9 trafficate.\nLe stazione T\u014dky\u014d Metro pi\u00f9 trafficate nel 2007: \"(Statistiche relative solo al numero di utenti delle linee metropolitane)\""}
