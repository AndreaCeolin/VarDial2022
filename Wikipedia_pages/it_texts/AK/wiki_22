{"id": "1271211", "revid": "1035751", "url": "https://it.wikipedia.org/wiki?curid=1271211", "title": "Abbazia di Vallombrosa", "text": "LAbbazia di Vallombrosa si trova nell'omonima localit\u00e0 del comune di Reggello, in provincia di Firenze e diocesi di Fiesole. Nel novembre del 1950 papa Pio XII elev\u00f2 la chiesa abbaziale alla dignit\u00e0 di basilica minore.\nStoria e vicende costruttive.\nLa congregazione dei Vallombrosani sorse per impulso di San Giovanni Gualberto, nato da un'illustre famiglia fiorentina, che nel 1036 si ritir\u00f2 con pochi seguaci in un luogo chiamato allora Acquabella sul Pratomagno. La riforma monastica che era alla base della nuova comunit\u00e0 era destinata a svolgere un ruolo di primo piano nelle vicende religiose, civili e sociali del suo tempo e oltre: nella sua lotta contro la simonia che lo indusse ad inserirsi nella contesa per le investiture tra papato e impero, San Giovanni Gualberto promosse la riforma del clero convinto che la vita in comune e il ritorno a una povert\u00e0 evangelica avrebbero condotto al rinnovamento della Chiesa. \nIl primo documento che parla di Vallombrosa \u00e8 quello che parla di una donazione del chierico Alberto alla comunit\u00e0 alla quale si era unito, importante perch\u00e9 menziona, ancora prima di un edificio, una comunit\u00e0 di monaci che doveva riunirsi in un primo oratorio in legno, costruito ancora prima che la Badessa Itta del Monastero di Sant'Ellero donasse il 3 luglio 1039 il terreno sul quale gi\u00e0 viveva la Comunit\u00e0 dato che l'anno prima, nel 1038 il vescovo di Paderborn aveva consacrato l'altare dell'oratorio, l'unica parte costruita in pietra. Vent'anni pi\u00f9 tardi, il 9 luglio del 1058, il Cardinale Umberto di Silva Candida consacr\u00f2 invece l'intera chiesa in pietra che doveva avere un piccolo monastero annesso. \nLa comunit\u00e0 vallombrosana crebbe e si rese necessario l'ampliamento del monastero e la costruzione di una nuova, pi\u00f9 ampia chiesa, iniziata nel 1224 e conclusa nel 1230, periodo al quale risale anche la torre campanaria. Nella seconda met\u00e0 del secolo XV, l'abate Francesco Altoviti procedette a grandi lavori che realizzarono il chiostro grande, la sacrestia, la torre, il refettorio con la cucina, lavori conclusi nel 1476. Il successore dell'Altoviti, Biagio Milanesi fu uno dei pi\u00f9 importanti abati di Vallombrosa, uomo di grande cultura che dot\u00f2 l'Abbazia di una biblioteca e di preziose opere d'arte, la pala di Perugino per l'altar maggiore, la tavola di Raffaellino del Garbo, la terracotta di Luca della Robbia, solo queste ultime due ancora in abbazia. Nel 1584-85 viene realizzato il Chiostro del Mascherone, su disegno di Alfonso Parigi.\nDopo una lunga serie di incendi e ricostruzioni, \u00e8 nel Seicento, con ulteriori perfezionamenti nel primo Settecento, che l'Abbazia assume l'aspetto omogeneo e sontuoso che possiede ancora oggi. Nel 1634 l'abate Averardo Niccolini consult\u00f2 Gherardo Silvani per la ristrutturazione del noviziato, che l'architetto ricostru\u00ec ex novo, quello che costituisce oggi la facciata principale dell'Abbazia. Nel 1644, dopo il crollo del portico sulla facciata della chiesa, venne costruito al suo posto la loggia tuttora esistente, su progetto dell'abate Guglielmo Rasi. In questo periodo si procede anche ad un importante rinnovamento decorativo della chiesa e pi\u00f9 tardi si inizia ad intervenire anche sulle strutture di essa, ristrutturandola in senso moderno, demolendo nel 1695 l'antica abside per far posto al nuovo coro e realizzando accanto la Cappella del santo fondatore, entrambe su disegno di Michele Domenico Magni. Tali lavori si conclusero nel 1755 con la costruzione della Cappella dei Dieci Beati, o del Sacramento.\nL'imponente patrimonio artistico accumulato nel corso dei secoli ha subito un notevole depauperamento a seguito della soppressione napoleonica dei conventi (1808) e alla demanializzazione della propriet\u00e0 in epoca sabauda (1867); solo dal 1949, infatti, i Vallombrosani sono tornati a prendere possesso del monastero.\nDescrizione.\nL'esterno.\nAll'esterno il grande complesso mantiene ancor oggi, col campanile della chiesa del XII secolo e la torre retrostante del XV secolo, un carattere austero di contenuta eleganza, fin dal grande piazzale antistante tenuto a giardino e circondato da alte mura cui si accede attraverso un bel cancello del 1773. La facciata del monastero ritmata dalla serie di finestre, di grande armonia, sobriet\u00e0 e imponenza, \u00e8 opera di Gherardo Silvani, costruita tra 1637 e 1647. L'uniformit\u00e0 del fronte \u00e8 movimentata dai due corpi laterali sopraelevati aperti da grandi finestroni a crociera, e dal portale a bugnato.\nUn piccolo cortile precede la facciata della chiesa che consta di un portico di accesso composto di tre arcate che terminano in due serliane laterali, fatto costruire dall'abate Rasi su suo disegno nel 1644, ma di forme ancora ispirate al tardo Cinquecento. Sopra di esso si trova una statua di San Giovanni Gualberto, opera di Bastiano Salvini (1632). Gli stemmi ai lati sono quelli dei Medici e di Vallombrosa, quest'ultimo raffigurante un bastone a forma di tau.\nL'interno della chiesa abbaziale.\nL'interno conserva la struttura del 1230, con una navata unica allungata terminante in un transetto, una pianta a T tipica delle chiese vallombrosane, ma non presenta pi\u00f9 l'aspetto medievale se non in qualche limitata area nella quale \u00e8 visibile l'antico paramento in pietra. Anche il tramezzo quattrocentesco, che separava la parte pubblica da quella riservata ai monaci, \u00e8 murato nella controfacciata e conserva l'iscrizione che ne indica la committenza all'abate Biagio Milanesi e la data 1487. La copertura a capriate fu sostituita nel XVI secolo da tre volte a padiglione ribassate.\nLa navata si presenta nella sua veste settecentesca di grande eleganza: tra il 1730 e il 1732 le pareti furono intonacate e furono collocati i classicheggianti altari in pietra serena e si procedette anche ad ornare la nuova chiesa. L'intenzione fu quella di celebrare i santi dell'ordine, agli altari due vallombrosani che furono anche vescovi. L'altare di destra \u00e8 infatti dedicato a Sant'Atto, abate di Vallombrosa e poi vescovo di Pistoia. Vi si vede la pala con \"Sant'Atto che riceve le reliquie di san Giacomo Apostolo\" di Agostino Veracini, del 1733, ma il ciclo decorativo era iniziato con la pala che orna l'altare di sinistra, dedicato a San Pietro Igneo, vescovo cardinale di Albano, con \"Gregorio VII che elegge Cardinale San Pietro Igneo\", del 1730, di Antonio Puglieschi. Ai lati degli altari si vedono quattro grandi tele: alla parete destra il \"Martirio del Beato Tesauro Beccaria\", di Niccol\u00f2 Lapi, e il \"Gregorio VII che scomunica l'Imperatore Enrico IV\", di Niccol\u00f2 Nannetti, entrambe del 1732. Alla parete sinistra sono invece due scene della vita di Pietro Igneo: il \"San Pietro Igneo nell'atto di scomunicare i Canonici di Lucca\", di Ignazio Hugford, e il \"San Pietro Igneo che attraversa il fuoco\", di Agostino Veracini, entrambi del 1730. La decorazione della navata si concluse a fine secolo con la ricca decorazione ad affresco delle volte e della cupola realizzata da Giuseppe Fabbrini con Antonio Donati nel 1779 \u2013 1781. Nelle volte della navata dipinsero tre sfondati di prospettiva architettonica con al centro la scena neoveronesiana di \"Ester ed Assuero\" e nella cupola la \"Gloria della Vergine Maria\", di stile ancora tardo-barocco.\nLa \"modernizzazione\" dell'apparato decorativo dell'antica basilica abbaziale era per\u00f2 gi\u00e0 iniziata nel Seicento, dalla Cappella dei Conversi, oggi Battistero, la prima a sinistra entrando, con la notevole \"Conversione di Saulo\" di Cesare Dandini (1646 - 47), con la quale arriva in abbazia un gusto gi\u00e0 barocco, una pala movimentata ma teatrale secondo il gusto fiorentino e splendente di colori accesi e smaltati. In navata vi furono poi poste anche il \"Martirio di San Sebastiano\" di Alessandro Rosi, allievo del Dandini, del 1665, anch'essa barocca ma crepuscolare e melodrammatica, e la \"Trinit\u00e0\" di Lorenzo Lippi, dello stesso anno e sua ultima opera, dal naturalismo piano e domestico, antibarocco negli intenti, che rappresentava un'altra tendenza della pittura fiorentina del Seicento. Entrambe le opere furono poi spostate nel 1701 nel transetto insieme ai loro altari, rispettivamente alla testata destra e a quella sinistra.\nNel presbiterio, dietro l'altar maggiore, si trova il pregevole coro ligneo opera di Francesco di Nanni da Poggibonsi (1444\u00a0\u2013 1446), realizzato per l'Abbazia vallombrosana di San Pancrazio e qui trasferito nel 1574. Alla parete di fondo, tra le finestre, \u00e8 la grande \"Assunta\" del Volterrano, del 1669 circa, proveniente dalla chiesa vallombrosana di San Bartolomeo di Pistoia. La tela sostitu\u00ec, quale dono del 1818 del Granduca di Toscana Ferdinando III d'Asburgo Lorena, la \"Pala di Vallombrosa\" di Perugino, requisita dai napoleonici e, una volta restituita, collocata alla Galleria dell'Accademia di Firenze. Alle pareti del coro sono sei dipinti con \"Storie vallombrosane\", di Ignazio Hugford.\nA sinistra del coro \u00e8 la splendida cappella dedicata a San Giovanni Gualberto, costruita tra 1695 e 1700. Sul soffitto \u00e8 l'affresco di Alessandro Gherardini con la \"Vergine Maria e San Giovanni Gualberto tra angeli\", contornato dalla decorazione scultorea di Carlo Marcellini, e in fondo \u00e8 l'altare in scagliola di Enrico Hugford sul quale \u00e8 la tela di Antonio Franchi con \"San Giovanni Gualberto in preghiera\" (1699-1700). Ai lati, a destra la tela con \"San Giovanni Gualberto che libera un Monaco dalle fiamme del Purgatorio\" di Francesco Botti (1701) e a destra un'altra tela di Alessandro Gherardini con \"San Giovanni Gualberto e la strage di San Salvi\". Davanti all'altar maggiore arde una lampada votiva il cui olio \u00e8 offerto annualmente, regione dopo regione, dai Forestali italiani di cui san Giovanni Gualberto \u00e8 patrono e che viene consegnato all'Abbazia con una suggestiva cerimonia il 12 luglio, anniversario della sua morte.\nDegna di interesse \u00e8 anche la Sagrestia rinascimentale, costruita per volere di Francesco Altoviti, nella quale si vedono alcune parti della chiesa romanica e in cui sono esposte una tavola di Raffaellino del Garbo con \"San Giovanni Gualberto e altri santi\" (1508), una grande pala di terracotta invetriata della bottega di Andrea della Robbia con la \"Madonna col Bambino tra San Giovanni Gualberto, la Beata Umilt\u00e0 e due donatori\" (l'abate Biagio Milanesi ed il fratello). All'altare \u00e8 il \"San Bernardo vescovo di Parma assalito dagli eretici\" di Luigi Sabatelli.\nIl Monastero.\nIl Monastero, pertinente alla clausura, si struttura intorno al \"Chiostro della Meridiana\", cosiddetto dalla presenza di una meridiana, che fu costruito nel Quattrocento sotto l'abbaziato di Francesco Altoviti, il cui stemma \u00e8 visibile nei raffinati peducci scolpiti che sostengono le volte a crociera del portico. Dal chiostro si accede all\"Aula Capitolare\" anch'essa quattrocentesca ed oggi utilizzata come sala Convegni e all'antirefettorio si trovano un lavabo in pietra del 1606, un'altra grande pala in terracotta invetriata con la \"Madonna col Bambino, San Giacomo e San Giovanni Gualberto\" attribuita a Santi Buglioni, e un ciclo pittorico di Mario Francesconi, realizzato nel 1998, composto da tre trittici dedicati ai temi del Mistero, della Vita e della Morte. Questo ambiente d\u00e0 sul refettorio e la cucina. Il primo, anch'esso quattrocentesco, presenta una ricca decorazione settecentesca con una serie di tele eseguite da Ignazio Hugford raffiguranti un\"Ultima Cena\" nel fondo, \"Santi dell'Ordine vallombrosano\" ai lati e un\"Assunzione\" sul soffitto (1745). La cucina si presenta divisa da un camino con cappa in un primo ambiente che conserva l'aspetto originario ed un secondo seicentesco.\nIl \"Chiostro del Mascherone\", pi\u00f9 piccolo, detto cos\u00ec per la presenza di una vasca con una testa di leone, fu costruito nel tardo Cinquecento e mostra sul fondo una loggia opera di Alfonso Parigi del 1589. Lo stesso architetto costru\u00ec nel 1584 anche la \"Biblioteca\" rimodernata nel primo ottocento e di stile neoclassico: vi \u00e8 un tavolo ottagonale anch'esso ottocentesco intarsiato dall'ebanista di Tosi Antonio Moschini ed anche le scaffalature sono ottocentesche. In essa campeggia anche la grande tela con la \"Donazione di Matilde di Canossa a San Bernardo degli Uberti\" di Donato Arsenio Mascagni, del 1609.\nIl Museo d'Arte Sacra dell'Abbazia.\nAperto nel 2006 nei locali della Foresteria, il Museo raccoglie opere tornate a Vallombrosa dopo differenti alienazioni ed opere d'arte provenienti dal patrimonio artistico del Monastero, dipinti, parati ed oreficerie.\nTra le opere del monastero ha oggi una perfetta visibilit\u00e0 il \"Parato Altoviti\", prezioso complesso eterogeneo di panni realizzato nella seconda met\u00e0 del Quattrocento su disegno di vari artisti non tutti identificati, iniziato dall'abate Francesco Altoviti e forse completato dal successore Biagio Milanesi.\nNel salone troneggia un'importante opera tornata a Vallombrosa quale deposito delle Gallerie fiorentine, la \"Madonna col Bambino e i santi Biagio, Giovanni Gualberto, Benedetto e Antonio abate\", gi\u00e0 attribuita a Sebastiano Mainardi, del 1485 circa. Oggi l'opera, dopo il restauro, \u00e8 stata ricondotta alla mano di Domenico Ghirlandaio e di aiuti di bottega. Nella testa del San Biagio \u00e8 stato riconosciuto un ritratto dell'abate Biagio milanesi, committente dell'opera, collocata un tempo probabilmente ad un altare del tramezzo del coro. \nTra i reliquiari va ricordato lo stupefacente \"Reliquiario del braccio di san Giovanni Gualberto\", opera dell'orafo fiorentino Paolo Sogliano (1500), una delle opere di oreficeria che testimonia a Firenze il passaggio allo stile rinascimentale.\nOpere gi\u00e0 a Vallombrosa.\nAlcune opere, migrate per diversi motivi dall'Abbazia, sono tuttora conservate in vari musei:"}
{"id": "1271212", "revid": "767487", "url": "https://it.wikipedia.org/wiki?curid=1271212", "title": "Excalibosaurus costini", "text": "Excalibosaurus costini \u00e8 l'unica specie appartenente al genere monotipico Excalibosaurus (letteralmente \"lucertola di Excalibur\") di rettili preistorici marini pesciformi (\"ittiosauri\") vissuti durante lo stadio Sinemuriano (approssimativamente da 196,5 \u00b1 2 a 189.6 \u00b1 1,5 milioni di anni fa) del periodo del primo giurassico negli attuali territori dell'Inghilterra. Il genere \u00e8 caratterizzato dall'estrema elongazione del rostro, con la mascella inferiore lunga tre quarti della lunghezza della mascella superiore, che ne rende l'aspetto simile ad un pesce spada.\nDescrizione.\nQuest'animale relativamente raro \u00e8 conosciuto soltanto da due scheletri. L'olotipo, scoperto nel 1984 vicino ad una spiaggia sulla costa del Somerset, consiste di un teschio, della pinna anteriore e di parte del busto pettorale con alcune vertebre e costole, ed \u00e8 stato descritto nel 1986 da McGowan. Il fossile \u00e8 ospitato nel \"Bristol City Museum and Art Gallery\". Il secondo esemplare \u00e8 uno scheletro quasi completo ritrovato nella stessa area nel 1996, che \u00e8 stato acquistato dal \"Royal Ontario Museum\" ed \u00e8 stato descritto nuovamente dallo stesso McGowan nel 2003.\n\"Excalibosaurus\" \u00e8 imparentato ad altri due generi di ittiosauri, \"Leptonectes\" dal Retico (tardo triassico) al Sinemuriano (primo giurassico) dell'Inghilterra, e \"Eurhinosaurus\" dal Toarciano (primo giurassico) della Germania. I tre generi sono raggruppati nella famiglia Leptonectidae e nel sotto ordine Eurhinosauria. Si pensava che \"Excalibosaurus\" fosse un sinonimo minore di \"Eurhinosaurus\", ma la descrizione dell'esemplare del 1996 mostra molte differenze morfologiche come la forma della pinna anteriore (molto pi\u00f9 corta e larga nell\"'Excalibosaurus\") e la forma allungata del corpo che differenziano chiaramente i due generi. La lunghezza stimata del corpo dell'esemplare del 1996 \u00e8 di 7 metri, con un teschio di 1,54 metri. L'olotipo era molto pi\u00f9 piccolo, con un teschio di 0,785 metri ed una lunghezza stimata di 4 metri, il che lo classifica come esemplare giovane."}
{"id": "1271214", "revid": "110157", "url": "https://it.wikipedia.org/wiki?curid=1271214", "title": "Sonnhofen", "text": "Sonnhofen \u00e8 una frazione di 1 030 abitanti del comune austriaco di P\u00f6llau, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a P\u00f6llau assieme agli altri comuni soppressi di Rabenwald, Saifen-Boden e Sch\u00f6negg bei P\u00f6llau."}
{"id": "1271215", "revid": "181142", "url": "https://it.wikipedia.org/wiki?curid=1271215", "title": "Excalibosaurus", "text": ""}
{"id": "1271216", "revid": "110157", "url": "https://it.wikipedia.org/wiki?curid=1271216", "title": "Stambach", "text": "Stambach \u00e8 una frazione di 632 abitanti del comune austriaco di Grafendorf bei Hartberg, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Grafendorf bei Hartberg."}
{"id": "1271217", "revid": "375872", "url": "https://it.wikipedia.org/wiki?curid=1271217", "title": "Stubenberg (Austria)", "text": "Stubenberg \u00e8 un comune austriaco 2 286 abitanti nel distretto di Hartberg-F\u00fcrstenfeld, in Stiria."}
{"id": "1271219", "revid": "46291", "url": "https://it.wikipedia.org/wiki?curid=1271219", "title": "Symplocarpus foetidus", "text": "Symplocarpus foetidus \u00e8 una pianta perenne della famiglia delle Aracee.\nDescrizione.\n\u00c8 una specie erbacea alta fino a 50\u00a0cm. I suoi fiori, dall'odore particolarmente intenso, sono ermafroditi.\nIn inverno \u00e8 in grado di riscaldarsi per perforare la neve, dato che lo spadice conserva la propria temperatura attorno ai 20 gradi Celsius nel periodo invernale in cui la temperatura dell'aria \u00e8 sotto lo zero, quindi si tratta di una pianta termoregolatrice, e per la sua produzione di calore trae il combustibile dalle radici."}
{"id": "1271220", "revid": "110157", "url": "https://it.wikipedia.org/wiki?curid=1271220", "title": "Tiefenbach bei Kaindorf", "text": "Tiefenbach bei Kaindorf \u00e8 una frazione di 690 abitanti del comune austriaco di Hartl, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Hartl assieme all'altro comune soppresso di Gro\u00dfhart."}
{"id": "1271223", "revid": "110157", "url": "https://it.wikipedia.org/wiki?curid=1271223", "title": "Vorau", "text": "Vorau \u00e8 un comune austriaco di 4 823 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Puchegg, Riegersberg, Schachen bei Vorau e Vornholz."}
{"id": "1271224", "revid": "287204", "url": "https://it.wikipedia.org/wiki?curid=1271224", "title": "Maria Anna d'Asburgo (1634-1696)", "text": "Infanzia.\nNata come \"Marianna\" il 24 dicembre 1634 a Wiener Neustadt, Austria, era la nipote dell'Imperatore del Sacro Romano Impero Ferdinando II. I suoi genitori erano l'erede al trono Ferdinando e Maria Anna di Spagna, sorella del futuro marito di Maria Anna, re Filippo IV di Spagna. Suo padre, che sarebbe diventato imperatore nel 1637, era finora Re d'Ungheria e di Boemia, ed era lontano per molto tempo durante le gravidanze della moglie nella guerra dei trent'anni. Il nonno imperatore Ferdinando II mor\u00ec quando lei aveva solo 3 anni e suo padre divenne l'imperatore Ferdinando III.\nMaria Anna era la seconda di sei figli, tre dei quali morirono in giovane et\u00e0. Il fratello maggiore, Ferdinando IV d'Ungheria mor\u00ec giovane. Solo Maria Anna e il fratello pi\u00f9 piccolo, il futuro imperatore Leopoldo I, arrivarono all'et\u00e0 adulta.\nMatrimonio.\nMaria Anna fu destinata fin dalla giovane et\u00e0 a continuare la politica di matrimonio tra i due rami della famiglia Asburgo, l'Austria e la Spagna. Nel 1646 Maria Anna, che aveva undici anni, fu fidanzata al cugino Asburgo di Spagna Baltasar Carlos, Principe delle Asturie, erede alla Corona spagnola. Tuttavia, lui mor\u00ec tre mesi dopo all'et\u00e0 di 16 anni. Con la morte di Baltasar, Filippo IV doveva generare un erede maschio e Maria Anna fu fidanzata a lui. Filippo era vedovo, della sua bellissima e diletta moglie, Elisabetta di Francia, che era morta pochi anni prima. Il quarantaquattrenne Filippo decise di sposare la nipote quattordicenne. Dopo il matrimonio per procura, si sposarono il 7 ottobre 1649 a Navalcarnero, vicino a Madrid, e consumarono il matrimonio all'El Escorial. Da quel momento, ella cambi\u00f2 il nome in spagnolo, diventando \"Mariana\".\nIl matrimonio non fu molto felice per via delle infedelt\u00e0 di Filippo e per la loro differenza d'et\u00e0. Marianna \"non aveva niente a che vedere con il governo\" mentre suo marito regnava, e la sua inesperienza sicuramente ostacol\u00f2 la sua futura reggenza. Inoltre Maria Anna era una cattolica assai pi\u00f9 reazionaria del marito.\nIl matrimonio gener\u00f2 cinque figli, tuttavia, solo due sopravvissero all'et\u00e0 adulta. La sua prima figlia fu Margherita Teresa, che nacque il 12 luglio 1651, la quale a suo tempo, come aveva fatto sua madre, spos\u00f2 lo zio materno Leopoldo I, Imperatore del Sacro Romano Impero. Nel 1655, Marianna partor\u00ec un'altra figlia, Maria Ambrosia della Concezione, che sopravvisse solo quindici giorni. Durante questo periodo, vi erano alcuni a corte che volevano far chiamare Maria Teresa, Filippa, come sua erede, anche se era gi\u00e0 l'erede presuntivo secondo la tradizione spagnola. Maria Anna ebbe forti pressioni perch\u00e9 partorisse un figlio maschio. Alla fine, il suo primo figlio, Filippo Prospero, nato il 28 novembre 1657, venne ricevuto gioiosamente. Diede alla luce anche l'Infante Ferdinando Tommaso nel 1658, che mor\u00ec un anno dopo nel 1659.\nSfortunatamente, Filippo Prospero mor\u00ec nel 1661. Ma nello stesso anno, Maria Anna diede alla luce il suo ultimogenito, un maschio; ebbe il nome di Carlo e nacque il 6 novembre.\nCarlo era nato fisicamente e mentalmente disabile. A causa del suo prognatismo mandibolare non era in grado di masticare. La sua lingua, particolarmente grande, faceva s\u00ec che a malapena venisse capito, e come se non bastasse egli spesso sbavava.\nReggenza.\nQuando Filippo IV mor\u00ec (17 settembre 1665), l'unico figlio maschio sopravvissuto, Carlo, aveva appena 3 anni: Maria Anna assunse cos\u00ec la reggenza del regno fino al 1675. Anche dopo quella data, comunque, Maria Anna continu\u00f2 a occuparsi degli affari di Stato, poich\u00e9 Carlo era mentalmente incapace, infatti il pi\u00f9 delle volte era incapace di camminare o parlare.\nNel 1677, la regina dovette fronteggiare una rivolta di palazzo capeggiata da don Giovanni d'Austria, figlio illegittimo di Filippo IV, dovuta al malcontento a corte per l'appoggio da lei dato al suo consigliere Fernando de Valenzuela: Maria Anna e il figlio dovettero fuggire da Madrid, ma poterono farvi ritorno nel 1679, alla morte di don Giovanni.\nIn quello stesso anno, Carlo II venne fatto sposare alla principessa francese Maria Luisa di Borbone-Orl\u00e9ans, ma dall'unione non nacquero figli. Dieci anni dopo, nel 1689, Maria Luisa mor\u00ec in circostanze poco chiare, e alcune voci accusarono la regina madre di averla avvelenata per non aver saputo dare al re un erede maschio: i sospetti erano in realt\u00e0 infondati, e la causa della morte fu probabilmente appendicite. Carlo II, pur distrutto dalla perdita, si spos\u00f2 ben presto una seconda volta, con la principessa tedesca Maria Anna di Neuburg: tuttavia, anche da questo secondo matrimonio non nacquero eredi.\nOrmai convintasi che Carlo non sarebbe pi\u00f9 diventato padre, Maria Anna cerc\u00f2 di far s\u00ec che il pronipote (figlio della figlia di sua figlia Margherita Teresa), Giuseppe Ferdinando Leopoldo di Baviera, figlio dell'elettore Massimiliano II Emanuele, divenisse il prossimo re di Spagna. Questo progetto la port\u00f2 a scontrarsi con la nuora, Maria Anna di Neuburg, che desiderava fosse invece suo nipote, Carlo d'Asburgo (il futuro imperatore Carlo VI).\nMorte.\nMaria Anna mor\u00ec per un tumore al seno nella notte del 16 maggio 1696 a Madrid, durante un'eclissi lunare totale che lasci\u00f2 al buio la capitale. Poco dopo i suoi funerali, si inizi\u00f2 a parlare di miracoli avvenuti per sua intercessione, come riferiscono nei loro scritti l'ambasciatore inglese a Madrid, Lord Alexander Stanhope, e la contessa tedesca di Berlips.\nNel 1668, una spedizione guidata dal missionario gesuita Diego Luis de San Vitores chiam\u00f2 le isole Marianne nell'oceano Pacifico in suo onore."}
{"id": "1271225", "revid": "110157", "url": "https://it.wikipedia.org/wiki?curid=1271225", "title": "Vornholz", "text": "Vornholz \u00e8 una frazione di 722 abitanti del comune austriaco di Vorau, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Vorau assieme agli altri comuni soppressi di Puchegg, Riegersberg e Schachen bei Vorau."}
{"id": "1271226", "revid": "287204", "url": "https://it.wikipedia.org/wiki?curid=1271226", "title": "The Sound of The Jam", "text": "The Sound of the Jam \u00e8 una raccolta del gruppo punk inglese The Jam. Il disco \u00e8 stato pubblicato per celebrare il venticinquesimo anniversario della fondazione del gruppo. \u00c8 stata pubblicata anche una versione in 2 dischi che comprende un DVD con 11 video del gruppo, oltre a diversi pezzi inediti."}
{"id": "1271227", "revid": "729019", "url": "https://it.wikipedia.org/wiki?curid=1271227", "title": "Ilh\u00e9us", "text": "Ilh\u00e9us \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna, porto sull'Oceano Atlantico.\n\u00c8 la maggior citt\u00e0 della costa baiana a sud di Salvador, sia come popolazione che come estensione del litorale.\nFondata nel 1534 come \"Vila de S\u00e3o Jorge dos Ilh\u00e9us\", \u00e8 stata a lungo una capitale mondiale del cacao mentre oggi, anche per via di una malattia (\"vassoura-de-bruxa\") che ha devastato le piantagioni, la prima voce dell'economia \u00e8 il turismo. Insieme alla vicina Itabuna conosce un grande sviluppo nell'industria e soprattutto nel settore dei servizi.\nDeve la sua fama internazionale soprattutto allo scrittore Jorge Amado, che qui trascorse l'infanzia e vi ambient\u00f2 poi alcuni dei suoi romanzi pi\u00f9 famosi."}
{"id": "1271229", "revid": "767487", "url": "https://it.wikipedia.org/wiki?curid=1271229", "title": "Waldbach (Waldbach-M\u00f6nichwald)", "text": "Waldbach \u00e8 una frazione di 698 abitanti del comune austriaco di Waldbach-M\u00f6nichwald, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di M\u00f6nichwald per costituire il nuovo comune."}
{"id": "1271230", "revid": "110157", "url": "https://it.wikipedia.org/wiki?curid=1271230", "title": "Wenigzell", "text": "Wenigzell \u00e8 un comune austriaco 1 432 abitanti nel distretto di Hartberg-F\u00fcrstenfeld, in Stiria."}
{"id": "1271231", "revid": "110157", "url": "https://it.wikipedia.org/wiki?curid=1271231", "title": "W\u00f6rth an der Lafnitz", "text": "W\u00f6rth an der Lafnitz \u00e8 una frazione di 379 abitanti del comune austriaco di Rohr bei Hartberg, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Rohr bei Hartberg."}
{"id": "1271232", "revid": "767487", "url": "https://it.wikipedia.org/wiki?curid=1271232", "title": "Simona (film)", "text": "Simona \u00e8 un film del 1974 diretto da Patrick Longchamps, tratto da \"Storia dell'occhio\" (1928) di Georges Bataille, interpretato da Laura Antonelli.\nTrama.\nAll'inizio del film, Simona sta assistendo a una corrida spagnola. La ragazza ricorda le sue esperienze erotiche in Belgio con George. Un giorno i due amanti avevano incontrato la marchesina Marcelle de Paille, che viveva nella villa paterna, assieme al padre, esperto imbalsamatore. Marcelle \u00e8 giovane e bella ed ha gi\u00e0 avuto esperienze sessuali con lo zio.\nSimona e George cercano di liberare Marcelle dall'influenza paterna, anche praticando sesso a tre. Ma la storia finir\u00e0 in un bagno di sangue. Nel finale ritroveremo Simona nella scena della corrida con la quale il film era iniziato: il toro viene ucciso e trascinato fuori dell'arena, mentre nella villa del marchese tutti gli animali imbalsamati ritornano alla vita e fuggono in libert\u00e0.\nLocation.\nGirato a Knokke-Heist, comune belga situato nella provincia fiamminga delle Fiandre Occidentali, e in Spagna.\nDistribuzione.\nIl film venne distribuito dalla Dear International il 22 febbraio 1974, con doppiaggio affidato alla CID."}
{"id": "1271236", "revid": "110157", "url": "https://it.wikipedia.org/wiki?curid=1271236", "title": "Amering", "text": "Amering \u00e8 una frazione di 1 079 abitanti del comune austriaco di Obdach, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Obdach assieme agli altri comuni soppressi di Sankt Anna am Lavantegg e Sankt Wolfgang-Kienberg."}
{"id": "1271238", "revid": "767487", "url": "https://it.wikipedia.org/wiki?curid=1271238", "title": "Gorilla Biscuits", "text": "I Gorilla Biscuits sono una band hardcore punk nata a New York, USA, da Anthony Civarelli, Walter Schreifels, Arthur Smilios, Alex Brown e Luke Abbey.\nStoria.\nLa band \u00e8 stata fondata durante la seconda met\u00e0 degli anni ottanta da Civarelli e Smilios che, oltre ad essere compagni di scuola, condividevano la passione per l'hardcore punk ed in particolare per gli Agnostic Front. I primi concerti furono eseguiti nel celebre locale newyorchese CBGB. In quella sede conobbero altri membri della scena New York hardcore, tra cui Ray Cappo e John Porcelly degli Youth Of Today.\nIl nome della band deriva dal termine usato nella zona di New York negli anni '80 per indicare il farmaco Metaqualone, detto \"gorilla biscuits\"\" \"per le grandi dimensioni delle sue pillole e usato come droga da sballo tra i giovani nordamericani.\nLe prime incisioni della band furono dei demo di scarsa qualit\u00e0. Tuttavia ben presto la popolarit\u00e0 del gruppo crebbe notevolmente. Dopo aver incluso il singolo \"Better Than You\" in una delle sue compilation, la Revelation Records decise di registrare e pubblicare nel 1988 un EP intitolato \"Gorilla Biscuits\" che divenne presto una hit nel settore, tanto che il gruppo inizi\u00f2 ben presto un tour negli USA ed in Europa.\nNel 1989 venne messo in commercio il loro primo album che venne intitolato \"Start Today\". Questo lavoro divenne velocemente il disco pi\u00f9 venduto dell'intera etichetta discografica Revelation Records e fu anche il primo della casa ad essere registrato anche sul nuovo supporto CD, oltre che sui supporti classici vinile e cassetta. Il successo spinse la band ad iniziare a lavorare sul secondo album che non \u00e8 stato tuttavia mai registrato a causa dello scioglimento della band avvenuto nel 1991.\nProgetti di riunione.\nI Gorilla Biscuits si sono brevemente riuniti per un concerto a scopo di beneficenza avvenuto nel 1997 al CBGB e hanno ripetuto l'evento, questa volta per salvare il club dai suoi problemi finanziari, nel 2005.\nNel 2006 la Revelation Records ha ripubblicato il loro album \"Start Today\", in versione completamente rimasterizzata. Nell'estate dello stesso anno la band si \u00e8 ufficialmente riunita per un tour di un mese ed ha annunciato altre date per il 2007. Tuttavia non ci sono al momento conferme in ordine ad un loro eventuale nuovo album.\nDopo il concerto tenutosi 11-08-2009 al Fun Fun Fun Fest di Austin in Texas sembrerebbe che la band stia lavorando per il nuovo album."}
{"id": "1271239", "revid": "1305772", "url": "https://it.wikipedia.org/wiki?curid=1271239", "title": "Lakeport", "text": ""}
{"id": "1271246", "revid": "1305772", "url": "https://it.wikipedia.org/wiki?curid=1271246", "title": "The Singles 81-85", "text": "The Singles 81\u219285 \u00e8 il primo greatest hits dei Depeche Mode, pubblicato nell'ottobre del 1985.\nDescrizione.\nLa compilation non \u00e8 mai uscita sul mercato USA, dove invece fu pubblicato \"Catching Up with Depeche Mode\". Una seconda edizione rimasterizzata e contenente due tracce inedite fu invece pubblicata nel 1998, in contemporanea al lancio di \"The Singles 86&gt;98\", col titolo di The Singles 81&gt;85. Ad aprile 2006, l'edizione realizzata nel 1998 ha venduto 283.000 copie solo negli Stati Uniti.\nContiene i singoli estratti dagli album \"Speak &amp; Spell\" (1981), \"A Broken Frame\" (1982), \"Construction Time Again\" (1983) e \"Some Great Reward\" (1984), pi\u00f9 gli inediti \"Shake the Disease\" e \"It's Called a Heart\".\nIn parallelo usc\u00ec una VHS col nome di \"Some Great Videos\" che contiene i video musicali dei singoli contenuti nella raccolta tranne \"Get the Balance Right!\", e i video musicali relativi all'album \"A Broken Frame\" (ovvero \"See You\", \"The Meaning of Love\", e \"Leave in Silence\").\nTracce.\nTesti e musiche di Martin Lee Gore, eccetto dove indicato."}
{"id": "1271247", "revid": "983767", "url": "https://it.wikipedia.org/wiki?curid=1271247", "title": "Argomento teleologico", "text": "L'argomento teleologico, o argomento del disegno divino, \u00e8 una delle argomentazioni utilizzate per dimostrare l'esistenza di Dio o di un creatore, a partire dalla percezione di un ordine, di uno scopo, di un progetto o di una direzione nello stato delle cose. Il termine \"teleologico\" deriva dal greco \"telos\", che significa \"fine\" o \"scopo\"; la teleologia \u00e8 l'ipotesi che esista uno scopo o un principio direzionale nei processi della natura.\nFormulazione dell'argomento.\nNella sua variante di base, l'argomento teleologico pu\u00f2 essere formulato come segue:\nAl posto di 'X' normalmente si trova l'universo, la vita, il processo dell'evoluzione, l'umanit\u00e0, particolari specie animali, un particolare organo come l'occhio o il linguaggio umano; 'X' sostituisce talvolta una delle costanti fondamentali dell'universo, come una costante fisica o una legge fisica, e talvolta questo argomento basato anche sul principio antropico, che sottolinea come l'universo sia esattamente come deve essere per permettere a una forma di vita intelligente di esistere.\nMentre molte delle forme classiche di questo argomento sono collegate al monoteismo, alcune versioni possono sostituire a Dio un demiurgo, pi\u00f9 divinit\u00e0 o talvolta gli extraterrestri come causa dei fenomeni naturali, sebbene la forma precedente possa ricorrere ancora in occasione della causa prima. \u00c8 anche possibile lasciare aperta la questione dell'identit\u00e0 del \"progettista\":"}
{"id": "1271248", "revid": "767487", "url": "https://it.wikipedia.org/wiki?curid=1271248", "title": "Una breve vacanza", "text": "Una breve vacanza \u00e8 un film diretto da Vittorio De Sica nel 1973.\nTrama.\nClara Mataro, una donna di origine calabrese, madre di tre figli e operaia in una grande fabbrica del nord, si ammala di tubercolosi e viene inviata presso il sanatorio di Sondalo, splendida localit\u00e0 della Valtellina, per un periodo di cura.\nDurante il soggiorno la donna ha finalmente il tempo di pensare a se stessa, coltivare la lettura, farsi bella e innamorarsi di un giovane meccanico, anche lui ricoverato, dimenticando per un attimo la sua duplice condizione di sfruttata, sul lavoro e in famiglia."}
{"id": "1271249", "revid": "810736", "url": "https://it.wikipedia.org/wiki?curid=1271249", "title": "Jack Williamson", "text": "Fu tra i primi scrittori a specializzarsi nella fantascienza, e i suoi primi scritti risalgono alla fine degli anni venti, quando questo genere, al di l\u00e0 dell'opera dei precursori della letteratura maggiore (H. G. Wells, Jules Verne, J. H. Rosny A\u00een\u00e9 ecc.), era stato da poco definito sulle riviste pulp, soprattutto ad opera di Hugo Gernsback.\nWilliamson non ha mai smesso di scrivere: l'ultimo suo libro, \"The Stonehenge Gate\", risale al 2005, un anno prima della morte, avvenuta a novantotto anni; la sua \u00e8 una delle carriere pi\u00f9 prolifiche e longeve della letteratura.\nBiografia.\nGli esordi.\nNato in Arizona, nel 1915 Williamson si trasferisce con la famiglia in Nuovo Messico a bordo del tipico carro coperto dei pionieri. \nSi lancia nel mondo della science-fiction a vent'anni: il racconto \"The Metal Man\", la sua prima pubblicazione, appare sul numero di dicembre 1928 di \"Amazing Stories\". L'anno successivo propone \"Il mare d'argento\" (\"The Alien Intelligence\"), il suo primo romanzo.\nWilliamson imita in parte gli autori del tempo, riprendendo lo stile dei racconti e romanzi fantastici e d'avventura che avevano avuto successo nei primi decenni del Novecento: per esempio \u00e8 stato pi\u00f9 volte messo in evidenza il legame che hanno le sue prime storie con la lezione di A. Merritt, che negli anni venti e trenta era senza dubbio uno dei romanzieri pi\u00f9 popolari.\nQueste prime opere hanno dunque una forte componente avventurosa, anzi si rifanno al romanzo d'avventura otto-novecentesco. Ne \u00e8 un esempio \"Il popolo d'oro\" (\"Golden Blood\") del 1933, in cui si organizza una spedizione alla ricerca di un misterioso tesoro nel deserto arabico. Pertanto i suoi lavori inseriscono inevitabilmente l'autore nel circuito della space opera dell'anteguerra, ricca di avventure spaziali e romantiche. L'adesione ad una mentalit\u00e0 pi\u00f9 scientifica con cui affrontare le trame fantastiche non arriva immediatamente, inoltre quando diventer\u00e0 un simbolo dell'hard science fiction Williamson non disdegner\u00e0 di avventurarsi nel sovrannaturale e negli scenari fantasy.\nLa space opera di Jack Williamson.\nIl primo grande successo di Jack Williamson \u00e8 il ciclo che va sotto il nome di \"Legione dello spazio\" (\"Legion of Space\") e che, iniziando con la pubblicazione dell'omonimo romanzo (1934), si evolve nei successivi \"Quelli della cometa\" (\"The Cometeers\", 1936) e \"L'enigma del basilisco\" (\"One Against the Legion\", 1939). Considerato uno dei classici fondamentali della space opera, verr\u00e0 ripreso dopo diversi anni con un nuovo racconto, \"L'incognita di spazio-no\" (\"Nowhere Near\", 1967), e un romanzo del 1983 intitolato \"La regina della legione\" (\"The Queen of the Legion\"). \nAll'interno del medesimo filone restano famosi anche \"La legione del tempo\" (\"The Legion of Time\", 1938), \"Il millennio dell'antimateria\" (\"Seetee Ship\", 1942, e \"Seetee Shock\", 1950, due volumi) e \"I figli della Luna\" (\"The Moon Children\", 1972). \nCon queste storie si fanno strada le idee pi\u00f9 significative di Williamson, spesso concetti di cose futuribili che partono da solide basi scientifiche e con una certa razionalit\u00e0 si evolvono nel campo delle possibilit\u00e0 di tecnica e tecnologia futura. \nInoltre a Williamson \u00e8 attribuita l'introduzione del termine \"terraforming\" (terraformazione), nonostante il concetto relativo al termine stesso sia sicuramente pi\u00f9 vecchio.\nI capolavori.\nSecondo gran parte della critica, i capolavori letterari di Jack Williamson sono il romanzo \"Il figlio della notte\" (\"Darker Than You Think\", 1948, di cui una versione ridotta appare gi\u00e0 nel 1940) e il ciclo degli \"Umanoidi\" (\"The Humanoids\"), composto da una serie di racconti a partire dal 1947 e da un romanzo intitolato \"Il ritorno degli umanoidi\" (\"The Humanoid Touch\", 1980).\nSi tratta in entrambi i casi di lavori che si distaccano dalle atmosfere spaziali e avventurose tipiche di molti lavori dell'autore, per concentrarsi sul tema del sovrannaturale e dell'oscurit\u00e0 dell'animo umano, senza perdere di vista le basi scientifiche (\"Il figlio della notte\") e, con \"Gli umanoidi\", su un tipo di fantascienza pi\u00f9 umanistica, volta al vaglio dei possibili errori umani nell'avvenire.\nGli altri successi.\nTra le sue opere pi\u00f9 famose si annoverano inoltre il fantasy \"L'impero dell'oscuro\" (\"The Reign of Wizardry\", 1964, 1978) e il romanzo \"Un ponte tra le stelle\" (\"Star Bridge\", 1955), scritto in collaborazione con James E. Gunn.\nCon Frederik Pohl ha scritto vari libri: il ciclo de \"La citt\u00e0 degli abissi\" e \"La giungla sotto il mare\" (\"Undersea Quest\", 1954; \"Undersea Fleet\", 1955; \"Undersea City\", 1958), quello delle \"Scogliere dello spazio\" (\"The Reefs of Space\", 1964; \"Starchild\", 1965; \"Rogue Star\", 1969), \"L'ultima stella\" (\"Farthest Star\", 1975), \"L'estate dell'ozono\" (\"Land's End\", 1988), \"I cantori del tempo\" (\"The Singers of Time\", 1991).\nGli ultimi anni.\nNel 1976 Williamson ottiene il Grand Master Award alla carriera, ma la sua attivit\u00e0 letteraria si dispiega proficuamente ancora negli anni novanta e di questa decade sono: \"Sabbie rosse\" (\"Beachhead\", 1992), \"Il sole nero\" (\"The Black Sun\", 1997) e \"Servocitt\u00e0\" (\"The Silicon Dagger\", 1999). \nPrimo docente a ricoprire una cattedra di letteratura fantascientifica alla Eastern New Mexico University, Williamson ha scritto anche una nota autobiografia dal titolo \"Wonder's Child: My Life in Science-Fiction\" (1984).\nOpere.\nElenco parziale. Se tradotti, sono state inserite le prime edizioni in italiano.\nSerie.\nUn curatore editoriale sugger\u00ec che Williamson combinasse le idee della materia controterrena (antimateria) e l'estrazione dagli asteroidi, che hanno ispirato la serie Seetee (C-T) di racconti scritti come Will Stewart."}
{"id": "1271252", "revid": "174925", "url": "https://it.wikipedia.org/wiki?curid=1271252", "title": "Creta et Cyrene", "text": ""}
{"id": "1271254", "revid": "174925", "url": "https://it.wikipedia.org/wiki?curid=1271254", "title": "Cirene e Creta", "text": ""}
{"id": "1271257", "revid": "436907", "url": "https://it.wikipedia.org/wiki?curid=1271257", "title": "Catching Up with Depeche Mode", "text": "Catching Up with Depeche Mode \u00e8 una compilation realizzata dai Depeche Mode l'11 novembre 1985 per il solo mercato statunitense.\nDescrizione.\nIl fine della compilation era far conoscere al pubblico di oltreoceano la produzione precedente della band. La compilation infatti include i singoli non inclusi in \"People Are People\", ed anche due delle B-side all'epoca pi\u00f9 recenti: \"Flexible\" e \"Fly on the Windscreen\". Si tratta di un album identico ai The Singles 81-85, uscito sul mercato britannico. La scelta del titolo \u00e8 dovuta al fatto che allora i Depeche Mode iniziavano a costruire un proprio seguito negli USA, e non erano ancora ben conosciuti dal grande pubblico, per il quale molte delle tracce inserite in questa compilation erano del tutto nuove."}
{"id": "1271263", "revid": "1543377", "url": "https://it.wikipedia.org/wiki?curid=1271263", "title": "Consenso scientifico", "text": "Il consenso scientifico \u00e8 il giudizio, la posizione e l'opinione collettiva della comunit\u00e0 scientifica in un particolare campo della scienza in un particolare istante. Il consenso scientifico non \u00e8, di per s\u00e9, una prova scientifica, e non \u00e8 parte del metodo scientifico; ad ogni modo, il merito del consenso pu\u00f2 essere basato sia sulle prove che sul metodo scientifico.\nDescrizione.\nIl consenso \u00e8 raggiunto normalmente attraverso la comunicazione tramite conferenze, pubblicazioni e revisioni paritarie. Questo porta ad una situazione in cui \u00e8 possibile riconoscere il consenso all'interno di una disciplina quando esiste, ma in cui pu\u00f2 essere difficile comunicarlo all'esterno; talvolta gli istituti scientifici formulano delle dichiarazioni in cui comunicano un riassunto della scienza dall'\"interno\" per l'\"esterno\". Il consenso scientifico viene utilizzato in dibattici politici o popolari su questioni che sono controverse nella sfera pubblica ma non all'interno della comunit\u00e0 scientifica, come nel caso dell'evoluzione o del cambiamento climatico.\nAssenza di dubbi sostanziali.\nNella sua accezione pi\u00f9 forte, il consenso scientifico implica che su una data questione gli scienziati di un dato campo della scienza hanno raggiunto un accordo su un'opinione senza \"dubbi sostanziali\", attraverso un processo di sperimentazione e revisione paritaria, caratteristico del metodo scientifico.\nAd esempio, in fisica esiste un consenso scientifico sulla relativit\u00e0 generale e sulla meccanica quantistica; la relativit\u00e0 speciale e la meccanica quantistica sono unificate all'interno della teoria quantistica dei campi (QFT). Esiste un consenso scientifico che la QFT sia una descrizione molto utile, ma non che sia una teoria definitiva, in quanto, ad esempio, non include la gravit\u00e0. La relativit\u00e0 generale e la meccanica quantistica possono essere unificate nella teoria delle superstringhe, ma non c'\u00e8 consenso scientifico sulla possibilit\u00e0 che questa teoria unificatrice sia una descrizione corretta della realt\u00e0."}
{"id": "1271265", "revid": "1452774", "url": "https://it.wikipedia.org/wiki?curid=1271265", "title": "A Taste of Honey", "text": "A Taste of Honey \u00e8 un brano musicale pop scritto da Bobby Scott e Ric Marlow. Fu inizialmente un pezzo strumentale eseguito da Scott ed il suo titolo prese spunto dall'omonima commedia portata in scena a Broadway nel 1960.\nCover.\ni giovanissimi e ancora sconosciuti Beatles inserirono la canzone nel loro repertorio Live e nel 1963 ne pubblicarono una versione nel loro album di esordio anche se non furono i primi a farne una versione cantata. Nel 1965 Il pezzo, che gi\u00e0 a partire da quattro anni prima era stato inciso pi\u00f9 volte da diversi cantanti venne successivamente ripreso in versione strumentale ma stavolta con un arrangiamento Jazz velocizzato, ritmato e latineggiante da Herb Alpert and the Tijuana Brass nel loro album \" Whipped Cream &amp; Other Delights\" e solo allora divenne una \"hit\" aggiudicandosi il Grammy Award come disco dell'anno. Altre versioni ebbero un buon successo e fra queste va citata quella cantata da Tony Bennett.\nNel 1967 I Giganti ne incisero una versione italiana col titolo \"In paese \u00e8 festa\".\nLa versione di Herb Alpert viene da molti anni utilizzata come sigla del programma radiofonico \"Tutto il calcio minuto per minuto\" (dal 1983 al 1988, e ancora dal 1997 al giorno d'oggi) tanto da essere diventata familiare per un vastissimo pubblico di appassionati di calcio che, per la maggior parte, ne ignora la provenienza.\nLa versione dei Beatles.\nIl brano venne incluso nel repertorio della band nel 1962: ed \u00e8 anche rintracciabile nel \"bootleg\" \"Live! at the Star-Club in Hamburg, Germany; 1962\" pubblicato molti anni dopo. Paul McCartney, interprete principale del brano, lo voleva incidere e la pubblicazione di una \"cover\" strumentale di grande atmosfera del clarinettista inglese Acker Bilk del pezzo diede una \"chance\" in pi\u00f9 all'inserimento nell'album \"Please Please Me\". Anche la versione dei Beatles era caratterizzata da un arrangiamento sensuale, languido e di grande classe diverso da quello accattivante e allegro che gli avrebbero dato con una brillante intuizione Herb Alpert e la sua band di ottoni. \nMcCartney era da sempre interessato alla musica latina: eseguiva spesso lo standard \"B\u00e9same mucho\", e nell'album \"With The Beatles\" compare \"Till There Was You\" che venne anche suonata al \"Royal Variety Show\". A teaste of honey \u00e8 stata inclusa anche nell'album \"Live at the BBC\". anch'esso pubblicato come il Live di Amburgo molti anni dopo. Lennon, che era noto per la sua ironia pungente ma non apprezzava la musica latineggiante, ribattezz\u00f2 il pezzo \"A Waste of Money\", ovvero uno spreco di denaro. Venne registrata nella sessione pomeridiana della registrazione dell'album \"Please Please Me\". Fu il primo brano ad essere registrato, in 5 nastri; dopo aver registrato \"Do You Want to Know a Secret\", venne sovrainciso, in due nastri, il raddoppio vocale."}
{"id": "1271269", "revid": "767487", "url": "https://it.wikipedia.org/wiki?curid=1271269", "title": "Il volto", "text": "Il volto (\"Ansiktet\") \u00e8 un film svedese del 1958 diretto da Ingmar Bergman.\nIl film ottenne nel 1959 il premio speciale della giuria alla Mostra di Venezia e il Premio Pasinetti, come opera migliore della rassegna.\nTrama.\nIn un tardo pomeriggio gravido di tempesta, nel luglio dell'anno 1846, una grossa diligenza \u00e8 ferma al margine di uno stradale appena fuori di Stoccolma.\nUn gruppo di girovaghi guidati dall'illusionista Vogler sono diretti in citt\u00e0 con la loro carrozza. Nella compagnia di Vogler (seguace del mesmerismo) c'\u00e8 la moglie Manda, travestita da ragazzo con il nome di Aman, l'anziana nonna e Tubal, mentre alla guida della carrozza c'\u00e8 il giovane Simons. Alla dogana la compagnia viene fermata e accompagnata a un palazzo per ordine della polizia. Al palazzo si trovano due amanti della magia, il console Egerman con la moglie Ottilia, e il dottor Vergerus, un medico di Stato scientista e positivista.\nVergerus inizia ad interrogare Vogler e lo accusa di curare i malati con il magnetismo utilizzando cos\u00ec le dubbie teorie di M\u00e9smer. Vogler non pu\u00f2 rispondere perch\u00e9 risulta essere muto, cos\u00ec Tubal risponde per lui. Vergerus sfida Vogler a provare su di lui i suoi poteri magici, ma nulla accade. Intanto il capo della polizia d\u00e0 l'autorizzazione alla compagnia di mettere in scena uno spettacolo, a patto che venga fatta il mattino dopo una dimostrazione preliminare. Gli ospiti vengono intanto invitati a cena nella cucina con la servit\u00f9.\nIl console e il medico fanno una scommessa: il vincitore sar\u00e0 colui che riuscir\u00e0 a dimostrare che esistono delle forze soprannaturali. Tubal nel frattempo offre a Sara e Sanna, le due giovani serve, e alla cuoca Sofia un filtro d'amore, ma Sofia, senza bisogno di alcun filtro, gli d\u00e0 appuntamento mentre Sara, corteggiata da Simson, fa l'amore con lui in lavanderia. Viene intanto preparata la lanterna magica da Vogler e da sua moglie mentre Vergerus scopre Manda senza travestimento e le offre ospitalit\u00e0 ma senza il marito. Vogler arriva e percuote il medico.\nPi\u00f9 tardi, mentre Vogler e sua moglie sono a letto, costui parla e confida alla moglie il suo odio verso la gente del palazzo. Il mattino dopo viene fatta la prova dello spettacolo ma viene scoperto il trucco della levitazione, in seguito per\u00f2 la moglie del capo della polizia riesce ad essere ipnotizzata e, sotto ipnosi, dice cose molto spiacevoli nei confronti del marito. Viene poi legato con una catena immaginaria il servo Antonsson che, al termine dell'esperimento aggredisce Vogler che cade a terra e tutti lo credono morto.\nVogler, che ha finto di essere morto, viene portato in soffitta in attesa dell'autopsia, ma si rivela alla moglie e le chiede di chiudere la porta della soffitta dopo che Vergerus sar\u00e0 entrato. Cos\u00ec viene fatto e Vergerus, rimasto solo con il presunto cadavere, viene terrorizzato da un occhio che spunta da un calamaio. Mentre corre alla porta per uscire si accorge che \u00e8 chiusa e gli cadono gli occhiali, che si frantumano. I nervi gli stanno completamente per cedere quando interviene Manda che prega il marito di non infierire oltre. Vergerus, che si accorge che il cadavere che stava per sezionare era quello del povero alcolizzato, e capisce di essere stato umiliato.\nVogler \u00e8 uscito cos\u00ec vincitore, ma alla fine si umilia chiedendo a Vergerus del denaro per s\u00e9 e per la compagnia; quest'ultimo si vanta cos\u00ec di aver vinto la scommessa. Vengono preparati i bagagli per partire ma Tubal decide di rimanere con Sofia, mentre Sara si aggrega a Simson e ai girovaghi. Al momento della partenza arriva la polizia, non con l'intenzione di arrestarli, ma di invitarli a tenere uno spettacolo per il re. Vogler accetta ma con atteggiamento dignitoso e altero e la comitiva si dirige allegra verso il palazzo reale.\nAnalisi del film.\nSi trova nel film, come fa osservare Ernesto G. Laura che vede in Vergerus \"l'Europa scettica e positivista del primo Ottocento\", in Ottilia \"la donna illusa dai miti del romanticismo\" e in Starbeck \"il cinico capo della polizia dei regimi assolutisti\", una critica alla societ\u00e0 borghese. Bergman risulta quindi anche un esperto antropologo, visto che riesce nell'intento di riprodurre un'interessantissima galleria di campionari umani, attentamente studiati dal suo amato primo piano."}
{"id": "1271278", "revid": "287204", "url": "https://it.wikipedia.org/wiki?curid=1271278", "title": "Strawberries", "text": "Strawberries \u00e8 un album del gruppo punk rock inglese The Damned, pubblicato nel 1982 dalla Bronze Records."}
{"id": "1271280", "revid": "767487", "url": "https://it.wikipedia.org/wiki?curid=1271280", "title": "The Product G&amp;B", "text": "The Product G&amp;B sono un duo R&amp;B composto da Sincere (David McRae) e Money Harm (Marvin Moore-Hough).\nStoria del gruppo.\nOriginariamente conosciuti come \"The Product\", i due furono scoperti da Wyclef Jean mentre stava producendo tracce per l'album \"Supernatural\" di Carlos Santana e in seguito firmarono per la sua Yclef record label.\nDopo aver cambiato il nome da \"Product G&amp;B\" (G&amp;B sta per \"Ghetto and Blues\"), al duo venne chiesto di partecipare al singolo \"Maria Maria\" dei Santana, che trascorse dieci settimane al numero uno della Billboard Hot 100 statunitense nell'aprile del 2000.\nThe Product G&amp;B hanno collaborato anche in \"Dirty Dancin'\" con Carlos Santana che \u00e8 arrivata in decima posizione in Italia nel 2002."}
{"id": "1271281", "revid": "944090", "url": "https://it.wikipedia.org/wiki?curid=1271281", "title": "Annibale Ricc\u00f2", "text": "Biografia.\nFiglio del fotografo Felice Ricc\u00f2, si laure\u00f2 all'Universit\u00e0 di Modena nel 1868. Divenne direttore nel 1879 dell'osservatorio astronomico di Palermo, sostituendo l'amico e concittadino modenese Pietro Tacchini.\nNel 1890 venne nominato professore di astrofisica all'Universit\u00e0 di Catania e fu il primo direttore dell'Osservatorio Astronomico di Catania. Dal 1898 al 1900 fu Rettore dell'Universit\u00e0 di Catania.\nL'asteroide 1995 QS2 \u00e8 stato chiamato in suo onore 18462 Ricc\u00f2, come anche un cratere di 65\u00a0km sulla Luna.\nNote.\n\u00c8 nato il 14 settembre 1844 ed \u00e8 morto il 22 settembre 1919. Riposa insieme alla moglie Erminia al cimitero di Catania."}
{"id": "1271282", "revid": "131358", "url": "https://it.wikipedia.org/wiki?curid=1271282", "title": "Rinat Dasayev", "text": ""}
{"id": "1271284", "revid": "1305772", "url": "https://it.wikipedia.org/wiki?curid=1271284", "title": "Maria Maria (Santana)", "text": "Maria Maria \u00e8 un singolo del gruppo musicale statunitense Santana, pubblicato il 23 novembre 1999 come secondo estratto dal diciottesimo album in studio \"Supernatural\".\nIl singolo ha visto la collaborazione vocale del gruppo musicale statunitense Product G&amp;B.\nSuccesso commerciale.\nIl brano raggiunse il numero uno della Billboard Hot 100 e vi rimase per dieci settimane.\nHa vinto il Grammy Award alla miglior interpretazione vocale di gruppo 2000.\nAltri utilizzi.\nNel 2017 DJ Khaled ha campionato la base musicale del brano per il suo singolo \"Wild Thoughts\"."}
{"id": "1271290", "revid": "124447420", "url": "https://it.wikipedia.org/wiki?curid=1271290", "title": "Chris Redfield", "text": "Chris Redfield (\u30af\u30ea\u30b9\u30fb\u30ec\u30c3\u30c9\u30d5\u30a3\u30fc\u30eb\u30c9 \"Kurisu Reddof\u012brudo\") \u00e8 un personaggio principale e protagonista della serie di videogiochi \"Resident Evil\" della Capcom.\nCaratteristiche.\nChris Redfield \u00e8 un uomo che lavora principalmente come poliziotto presso una \u00e9lite speciale chiamata S.T.A.R.S. (Special Tactics And Rescue Service), e successivamente come agente presso la B.S.A.A. (Bioterrorism Security Assessment Alliance), un ramo governativo che si occupa del rilevamento e la neutralizzazione delle armi biologiche. Egli emerge per le sue abilit\u00e0 di tiratore scelto.\nDopo il servizio di leva nell'aeronautica militare, si arruola nella squadra \"S.T.A.R.S.\", reparto d'elite della polizia di Raccoon City. Tra i suoi colleghi spicca nell'utilizzo delle armi da fuoco e nel tiro di precisione a lunga distanza. In \"Resident Evil\" viene rivelato essere il migliore tiratore (\"marksman\") della sua squadra dopo l'allora capitano Albert Wesker, e in \"Resident Evil 2\" nell'ufficio S.T.A.R.S. sono presenti diversi trofei vinti da Chris nelle competizioni.\nSuccessivamente agli eventi di Resident Evil 4 Chris, dopo essere entrato a far parte della B.S.A.A., potenzia la sua massa fisica e la sua forza ed appare decisamente pi\u00f9 forte e muscoloso. Chris ha una personalit\u00e0 semplice e insieme caustica: sebbene egli riesca a farsi facilmente apprezzare dai suoi colleghi, la sua natura orgogliosa e conflittuale prende spesso il sopravvento, impedendogli di integrarsi adeguatamente in un gruppo.\nNella sua scheda identificativa del primo episodio, Chris viene descritto come un uomo alto centottantuno centimetri, dal peso di ottanta chili, ha i capelli castani, gli occhi verdi e il suo gruppo sanguigno \u00e8 0.\nStoria.\nChris Redfield nasce negli Stati Uniti il inizio gennaio 1973, e tra i suoi parenti si conosce soltanto la sorella minore, Claire Redfield. Non si hanno molte informazioni sulla sua vita nell'infanzia e nella giovent\u00f9, a parte il fatto che si arruola molto giovane nell'aeronautica militare, dal quale viene poi espulso per via del suo atteggiamento indolente che assumeva di fronte ai suoi superiori. Poco tempo dopo, Chris Redfield trova nell'amicizia con Barry Burton il suo biglietto d'ingresso nella S.T.A.R.S.. La sua predisposizione al combattimento e la sua scioltezza con le armi da fuoco ne fanno un elemento d'\u00e9lite per il Team Alpha.\n\"Resident Evil\".\nLa sera del 28 luglio del 1998, Chris viene inviato in missione insieme alla sua squadra presso la Villa Spencer, una tenuta ai margini di Raccoon City dove 24 ore prima un'altra unit\u00e0 della S.T.A.R.S. che venne inviata per indagare su strani omicidi avvenuti nei dintorni, spar\u00ec senza lasciare traccia. Sul posto, Chris e la sua squadra sono attaccati da cani in condizioni piuttosto sospette, e parte della squadra viene decimata. Costretto a rifugiarsi nella villa, Chris e i suoi compagni rimasti si rendono presto conto che la situazione \u00e8 molto pi\u00f9 grave: quelli che all'inizio si sospettavano essere gli attacchi di qualche animale, o di una setta terroristica, sono in realt\u00e0 le conseguenze di una specie di insolita epidemia, che aveva colpito le persone che si trovavano nel luogo, trasformandole in antropofagi dalle facolt\u00e0 cognitive regredite, che attaccavano a loro volta le persone sane per cibarsene, e che infetta anche animali e vegetali.\nCome viene successivamente spiegato da Rebecca Chambers, unica superstite della squadra precedente, tale epidemia viene generata da una tossina virulenta sintetica, progettata segretamente da una famosa multinazionale, la Umbrella Corporation, che intendeva metterla in commercio come arma batteriologica al mercato nero. Viene inoltre rivelato che, tra le persone che lavoravano al progetto c'era anche Wesker, che era incaricato dalla multinazionale di insabbiare gli esperimenti condotti nelle fondamenta della villa. Chris, sebbene ostacolato da Wesker e l'arma T-002, un mutante antropomorfo, riesce a fuggire dal luogo, e ad attivarne l'autodistruzione.\nPoco prima degli eventi di \" Resident Evil 2\".\nVerso i due mesi successivi agli episodi della Villa Spencer, Chris e i superstiti del incidente, Jill, Barry, Rebecca e Brad, si mobilitano affinch\u00e9 le autorit\u00e0 locali prendano provvedimenti riguardo ai fatti accaduti su quel luogo, ma vengono ignorati ed osteggiati in primo luogo da Brian Irons, capo della polizia nonch\u00e9 altra talpa della Umbrella; A Chris non resta altro che agire per conto proprio, e inizia ad indagare di persona su una pista che lo porta ad alcune attivit\u00e0 sospette della multinazionale in Europa. Nel frattempo, una fuga di virus raggiunge la citt\u00e0 di Raccoon City, che viene messa in quarantena dallo Stato, per poi essere rasa al suolo con un bombardamento nucleare.\nA un mese di distanza dalla distruzione della citt\u00e0, Chris riceve una e-mail dell'agente governativo Leon Scott Kennedy il quale lo mette al corrente del fatto che sua sorella minore, Claire, superstite del cosiddetto \"Disastro di Raccoon City\", \u00e8 stata catturata e reclusa in una prigione su Rockfort Island, un'isola situata nell'Oceano Pacifico. Chris si reca sull'isola ma scopre che a causa del assedio da parte delle forze armate di Wesker e della rappresaglia del comandante Alfred Ashford, sua sorella \u00e8 stata costretta a spostarsi verso l'Antartide insieme a Steve Burnside, altro prigioniero dell'isola. Raggiunta Claire, insieme scoprono un laboratorio segreto della Umbrella in Antartide, dove si imbattono in Alexia Ashford, creatrice del virus T-Veronica e ultima rimasta della dinastia Ashford, proprietari della Umbrella, che i due sono costretti a fronteggiare. Distrutto anche questa sede della multinazionale, i fratelli si dividono nuovamente. Chris entra, insieme a Jill, nella B.S.A.A., una divisione anti-armi biologiche, mentre Claire diventa una attivista politica della cooperativa \"TerraSave\", sempre volta contro le armi biologiche.\nVerso il 2003, Chris e Jill sventano per conto della B.S.A.A. diverse minacce bioterroristiche, tra le quali le operazioni dello stabilimento della Umbrella situato in Russia, dove il suo direttore, Sergei Vladimir, lavorava sul \"T-A.L.O.S.\", una nuova arma biologica.\nDopo la caduta dell'Umbrella nel 2003, alcuni ricercatori vendevano le loro armi biologiche al mercato nero. In risposta a questa nuova minaccia Chris insieme a Jill cofondarono la BSAA che era contro queste armi biologiche. Nel 2005, un anno dopo il disastroso attacco bioterroristico conosciuto come il Panico Terragrigia, la BSAA \u00e8 stata informata circa la risurrezione de \"la Veltro\", l'organizzazione bioterroristica che ha distrutto la citt\u00e0 galleggiante di Aquapolis. Per indagare su questo rumor, il direttore BSAA Clive R. O'Brian ha inviato Chris e la sua nuova partner, Jessica Sherawat, ad una catena montuosa Valkoin del M\u00f6kki, Finlandia, montagne in Europa l\u00e0 si diceva che c'era un nascondiglio di alcuni terroristi chiamati la Veltro. Una volta in zona, per\u00f2, Jessica e Chris improvvisamente hanno perso il contatto con la sede BSAA, costringendo i due a procedere con la missione senza supporto radio.\nE solo alla fine missione riescono a contattare la BSAA.\nNel 2006, i due si occupano dei cosiddetti \"I Guardiani della Follia\" (Guardians of Insanity) di Villa Spencer, e localizzano il nascondiglio di Ozwell E. Spencer, il cofondatore della Umbrella. Nella villa si trova anche Wesker, alla ricerca di informazioni sul suo passato, ma finiscono per scontrarsi l'uno con l'altro. Sar\u00e0 il sacrificio di Jill, che si lancer\u00e0 nel vuoto assieme a Wesker, a salvare Chris.\n\"Resident Evil 5\".\nNel 2009, la B.S.A.A. assegna a Chris il compito di controllare alcuni movimenti sospetti a Kijuju, in Africa. La trama del gioco sveler\u00e0 pi\u00f9 dettagli sul passato del protagonista. Affiancato da Sheva Alomar il loro compito principale \u00e8 quello di trovare il presunto bioterrorista Ricardo Irving e catturarlo. Chris scopre da alcuni file che la sua ex partner Jill Valentine, presumibilmente morta tre anni prima, \u00e8 ancora viva e reclusa da qualche parte sul luogo. Dopo alcune indagini i due ritrovano Jill, che ormai mutante, \u00e8 tenuta sotto controllo tramite un dispositivo da Wesker e che esso collabora con il presidente della Tricell, Excella Gionne per un piano volto a trasformare in mondo in un luogo popolato da una \"razza avanzata\" di esseri umani. Fermata la donna, Chris elimina definitivamente Wesker, e insieme a Jill continua la sua battaglia contro la Umbrella.\n\"Resident Evil 6\".\nCon l'attacco della repubblica immaginaria di Edonia da parte di un gruppo terroristico, situata nell'Europa del Est, nel 2012 Chris viene inviato in tale paese insieme alla sua squadra, ma finiscono in un'imboscata tesa da Carla Radames, sosia di Ada Wong, e Chris perde il gruppo del quale era a capo. Colpito da amnesia post-traumatica in seguito al attacco, Chris viene ricoverato in un ospedale, e poco dopo se ne perdono le tracce. Afflitto dai sensi di colpa per non essere riuscito a salvare la propria squadra Chris cade nella dipendenza dal alcol per sei mesi.\nNello stesso tempo, una contaminazione biologica in Cina scuote il pianeta e Piers Nivans, un ex compagno della squadra, trova Chris e lo convince a tornare a coprire il ruolo di comando nella BSAA. In Cina, affrontano un'epidemia di virus-C e incontrano Jake Muller, un mercenario che ha gli anticorpi per il virus, rendendo possibile estrarre un vaccino da lui, ma affrontano poi HAOS, un'enorme B.O.W. Piers viene gravemente ferito e si infetta con il virus-C per aiutare il suo capitano a sconfiggerlo, ma rendendosi conto che l'infezione prender\u00e0 il sopravvento, spinge Chris in una capsula di salvataggio e si sacrifica per distruggere HAOS. Seppure addolorato dalla morte di Piers, Chris continua a far parte della BSAA in suo onore.\nChris compare anche nel finale del settimo capitolo. \u00c8 inoltre protagonista di un DLC uscito nella primavera del 2017 chiamato \"Not a Hero\"\n\"Resident Evil Village\".\nIl gioco introduce Chris Redfield come antieroe, uccidendo Mia all'inizio del gioco e catturando la figlia di Ethan Winters, Rose. I due si rincontrano nella valle di Moreau,in una specie di piccolo laboratorio,dopo che Ethan viene bloccato da uno dei compagni di Chris. Ethan \u00e8 molto arrabbiato con Chris per quello che ha fatto alla sua famiglia. Chris non riesce a parlare ad Ethan che viene bloccato da Moreau e i due si riperderanno di vista. Chris e Ethan si ritrovano nella fabbrica di Heisenberg, dopo uno scontro corpo a corpo, dove Ethan viene sorpreso, i due si calmano e Chris d\u00e0 a Ethan alcune spiegazioni. La Mia che ha ucciso a inizio gioco non era quella vera ma Miranda che aveva cambiato forma, e che avevano catturato Rose e Ethan per portarli al sicuro e non voleva che quest'ultimo si introducesse nella faccenda, per poi cercare Mia che era stata rapita. I due si comprendono, si separano per farla finita una volta per tutte, ma Ethan viene ucciso da Miranda dopo aver sconfitto Heisenberg. Chris apprende della notizia, ma deve continuare la sua missione, con rancore. Trova un collegamento tra Eveline e Miranda scoprendo che la prima era la figlia geneticamente modificata di quest'ultima dopo che la prima (Eva) \u00e8 morta per l'Influenza Spagnola. Lo si capisce da un \"fungo\" che la squadra trova. Dirigendosi nei laboratori di Miranda trova un altro collegamento,stavolta con Oswell Spencer, scoprendo che era amante e studente di Miranda e quest'ultimi hanno fatto dei test sul virus dell'Umbrella e per rianimare Eva. Chris trova Mia, quella vera, riferendole che Ethan \u00e8 morto e che Rose \u00e8 stata rapita, ma quest'ultima potrebbe salvarsi. Mia riferisce a Chris che Ethan potrebbero non essere morto, perch\u00e9 non capisce quanto speciale Ethan sia. Chris vedr\u00e0 per l'ultima volta Ethan dopo che quest'ultimo sconfigge Miranda e dopo aver salvato Rose, Ethan chiede a Chris di salva-guardare sua figlia e Mia, e si sacrifica distruggendo il villaggio mentre Mia, Rose, Chris e la sua squadre scappano dal villaggio. Viene menzionato nei titoli di coda da Rose, dopo aver visitato la tomba di Ethan viene ingaggiata da un agente segreto che la chiama scherzosamente Eveline, quest'ultima si arrabbia e dice all'agente che potrebbe fare cose che Chris non potrebbe immaginare."}
{"id": "1271291", "revid": "767487", "url": "https://it.wikipedia.org/wiki?curid=1271291", "title": "Milarepa (film 1974)", "text": "Milarepa \u00e8 un film del 1974 diretto da Liliana Cavani, liberamente ispirato al libro \"Tibet's Great Yogi Milarepa\".\nFu presentato in concorso al 27\u00ba Festival di Cannes.\nTrama.\nLeo \u00e8 un giovane tibetologo italiano che ha appena finito di tradurre \"Vita di Milarepa\" e che si ritrova coinvolto in un incidente automobilistico con il suo professore e sua moglie. Nell'auto distrutta e fuori strada in aperta campagna, Leo inizia a raccontare quanto ha finito di tradurre. In Tibet la vita di Milarepa viene mostrata attraverso gli stessi attori che impersonavano Leo, il professore e sua moglie. Solo alla fine del film la scena torna all'auto incidentata e gli attori riprendono i loro ruoli occidentali.\nProduzione.\nAmbientato in Tibet, \u00e8 stato girato in Abruzzo, su suggerimento di Fosco Maraini.\nCritica.\nIl film ricevette un'entusiastica recensione di Pier Paolo Pasolini."}
{"id": "1271306", "revid": "124861117", "url": "https://it.wikipedia.org/wiki?curid=1271306", "title": "Edward Bond", "text": "Biografia.\nAutodidatta, come Harold Pinter e Tom Stoppard, regista dei suoi testi, riscontra nella scuola la prima forma di violenza sociale a cui \u00e8 indispensabile ribellarsi. \nNei primi anni '60, proprio all'inizio della sua carriera, entra a far parte del Writer's Group, riunito presso il Royal Court Theatre sotto la direzione del regista William Gaskill, che propone un'esperienza teatrale concreta iniziando i giovani alle tecniche brechtiane e all'improvvisazione. \nBond debutta con \"Il matrimonio del Papa\" (\"The Pope's Wedding\", 1962) e si afferma con \"Salvo\" (\"Saved\", 1965), impressionando il pubblico con un ritratto impietoso della vita squallida e violenta di un gruppo di operai londinesi che arriva a compiere l'atto mostruoso della lapidazione di un bambino nella sua culla. \nAssimilata la lezione brechtiana, Bond predilige la divisione del testo in scene e non in atti, si orienta verso un'estrema essenzialit\u00e0 scenografica, e ricorre in modo sistematico alle note introduttive al testo, che costruisce come analisi e non come drammatizzazione della vicenda. Sviluppando una poetica teatrale non naturalistica, Bond parte dal teatro epico per spingersi oltre, usando la storia come ambientazione privilegiata da cui osservare con distacco gli eventi e le problematiche contemporanee.\nLa necessit\u00e0 di rinnovamento e sperimentazione lo spinge all'impiego di stili diversi: dal realismo scarnificato dei primi lavori alla fantasia surreale, dai toni farseschi, in \"Quando si fa giorno\" (\"Early Morning\", 1968, testo censurato), alla parabola brechtiana in \"La stretta via al profondo Nord\" (\"Narrow road to the deep North\"), e ancora alla rivisitazione shakespeariana in \"Lear\" (1971), \ncome pure al mitico della tragedia greca in \"La donna\" (\"The Woman\", 1978): testo presentato dall'autore nello spazio dell'Olivier al National Theatre che prendendo spunto dai testi di Sofocle e Euripide offre una rilettura della guerra di Troia da un punto di vista prettamente femminile. \nAl centro del suo teatro si colloca l'umana specie e la mutevolezza dei suoi valori: dapprima l'interesse \u00e8 puntato su fenomeni di alienazione e violenza, poi si rivolge alla causa di tali atteggiamenti analizzando il potere nelle sue sfaccettature (\"Il mare\", \"The sea\", 1973; \"Il fagotto\", \"The Bundle\", 1978; \"Restaurazione\", \"Restoration\", 1981) per approdare alla controversa questione della figura e del ruolo del poeta nella societ\u00e0 e i suoi rapporti con la classe egemone (\"La stretta via al profondo Nord\", 1968; \"Bingo\", 1973 e \"Il giullare\", \"The fool\", 1975).\nAttento curatore della parte riservata alla regia, Bond si concentra sul testo quanto sugli attori, che devono essere, nelle sue parole, \u00abthe illustrations of the story as well as the speakers of the text [...] and not be swept by emotion\u00bb (gli illustratori della storia e i portavoce del testo [...] e non lasciarsi trascinare dalle emozioni).&lt;br&gt; \nLa violenza, la crudelt\u00e0 e in genere le immagini aspre e brutali del suo teatro gli hanno procurato poco favore tra il pubblico, ci\u00f2 nonostante rimane uno dei pi\u00f9 celebrati scrittori di sinistra ad essere emerso dal teatro \"fringe\" con vera originalit\u00e0 e grande forza per farsi spazio nei teatri istituzionali: presso la Royal Shakespeare Company (RSC) nell'85 con la trilogia \"The war plays\" sulla guerra e l'olocausto nucleare (messi in scena da Luca Ronconi, sotto il titolo \"Atti di guerra\", in scena a Torino durante le manifestazioni dei Giochi Olimpici) e al Leicester Haymarket con Jackett II nel '90. \nHa inoltre partecipato a numerose sceneggiature tra cui quella di \"Blow-Up\" (1966, regia di Michelangelo Antonioni) e di \"Nicholas and Alexandra\" (1971, regia di Franklin J. Schaffner).\nNel 2015 il Teatro di Roma ha prodotto lo spettacolo \"Lear\" nella traduzione di Tommaso Spinelli, con la regia di Lisa Ferlazzo Natoli. Con l'occasione \u00e8 stato presentato anche il volume omonimo, pubblicato dalla casa editrice minimum fax. Bond ha tenuto inoltre una lectio magistralis all'Universit\u00e0 La Sapienza dal titolo \"Dealing with Shakespeare's heritage\", in cui ha presentato il volume \"Edward Bond. La parola al drammaturgo\", in cui passa in rassegna tutto il suo teatro in una lunga conversazione con il ricercatore francese David Tuaillon, pubblicata dalla casa editrice sillabe.\nNel dicembre 2017 il Teatro Vascello ha prodotto \"Saved\", nella traduzione di Tommaso Spinelli e la regia di Gianluca Merolli."}
{"id": "1271309", "revid": "765341", "url": "https://it.wikipedia.org/wiki?curid=1271309", "title": "Setting Sun", "text": "Setting Sun \u00e8 un singolo del gruppo musicale inglese The Chemical Brothers, pubblicato nell'ottobre 1996 e inserito nell'album \"Dig Your Own Hole\" del 1997. \u00c8 stato il primo singolo del duo a raggiungere la prima posizione nella classifica di vendite inglesi. Il testo \u00e8 stato scritto da Noel Gallagher degli Oasis.\nIl videoclip \u00e8 stato diretto da Dom and Nic."}
{"id": "1271310", "revid": "125722884", "url": "https://it.wikipedia.org/wiki?curid=1271310", "title": "Caprioli (Pisciotta)", "text": "Caprioli \u00e8 una frazione del comune di Pisciotta, in provincia di Salerno. Al 2018 contava 953 abitanti .\nGeografia fisica.\nCaprioli si trova sulla costa tirrenica, lungo la SS 447. Dista circa da Pisciotta e da Palinuro. Contava una Stazione di Caprioli sulla linea Napoli-Reggio Calabria, chiusa ormai da diversi anni. Gi\u00e0 nel 2003 nessun treno si fermava.\nIl paese \u00e8 composto dalle contrade di \"Valle di Marco\" (dov'\u00e8 la stazione e il celebre Cenotafio di Palinuro, Caprioli \u201cC\u201d, \"Fornace\" (sempre sul litorale), \"Santa Caterina\" (in collina, sulla provinciale per San Mauro la Bruca e Futani), \"Villa Verde\" (dove si pu\u00f2 ammirare il golfo di Palinuro) e \"Pedali\", dove si trova una sorgente d'acqua.\nAl confine con la frazione di Palinuro si erge la Torre Caprioli, un'antica torre di avvistamento eretta agli inizi del XVII secolo come difesa contro le incursioni saracene.\nEconomia.\nTurismo.\nCaprioli \u00e8 una localit\u00e0 turistica piuttosto ricettiva d'estate, anche grazie ai buoni collegamenti: la vicina stazione ferroviaria di Pisciotta-Palinuro serve il paese con un autobus navetta che porta a Marina di Camerota. La fascia costiera lungo la quale si snodano le due contrade \u00e8 composta per lo pi\u00f9 da spiagge sabbiose.\nFilmografia.\nIl film \"Vacanze d'estate\" (Nin\u00ec Grassia, 1985) con Enzo Cannavale, Patrizia Pellegrino e Bombolo, ebbe in parte Caprioli come proscenio. Le scene finali si svolsero nella sua stazione ferroviaria.\nCollegamenti esterni.\nPisciotta online"}
{"id": "1271311", "revid": "289247", "url": "https://it.wikipedia.org/wiki?curid=1271311", "title": "Computo delle medaglie olimpiche totali", "text": ""}
{"id": "1271314", "revid": "682087", "url": "https://it.wikipedia.org/wiki?curid=1271314", "title": "One Foot in the Grave", "text": "One Foot in the Grave \u00e8 il quarto album discografico di Beck, pubblicato nel giugno del 1994 dall'etichetta indipendente K Records.\nDeluxe edition.\nNell'aprile 2009 \u00e8 stata pubblicata una edizione deluxe dell'album contenente le seguenti tracce addizionali:"}
{"id": "1271318", "revid": "765341", "url": "https://it.wikipedia.org/wiki?curid=1271318", "title": "Stereopathetic Soulmanure", "text": "Stereopathetic Soulmanure \u00e8 il secondo album discografico del cantautore statunitense Beck, pubblicato nel 1994 dalla Flipside.\nIl disco \u00e8 stato pubblicato una settimana prima di \"Mellow Gold\" (Geffen Records)."}
{"id": "1271319", "revid": "1305772", "url": "https://it.wikipedia.org/wiki?curid=1271319", "title": "Eug\u00e8ne Labiche", "text": "Biografia.\nStudente del Liceo Condorcet ed ivi diplomatosi, intraprese a diciannove anni, nel 1834, un viaggio in Italia con alcuni amici, tra cui il futuro storico e drammaturgo Alphonse Leveaux.\nFu tra gli esponenti pi\u00f9 importanti e rappresentanti del vaudeville. Scrisse sotto vari pseudonimi, molti dei quali nascondevano in realt\u00e0 collettivi di autori.\nIl 28 febbraio 1880 venne eletto membro dell'Acad\u00e9mie fran\u00e7aise.\nLabiche produsse un significativo numero di opere teatrali, all'incirca 174. La sua opera pi\u00f9 conosciuta \u00e8 la farsa \"Un chapeau de paille d'Italie\" scritta con Marc-Michel nel 1851, da cui il compositore Nino Rota ha tratto nel 1945 l'opera lirica \"Il cappello di paglia di Firenze\" (dal lavoro teatrale sono stati derivati anche due film).\n\u00c8 sepolto nel cimitero di Montmartre a Parigi."}
{"id": "1271324", "revid": "6923", "url": "https://it.wikipedia.org/wiki?curid=1271324", "title": "Iveco Irisbus MyWay", "text": ""}
{"id": "1271327", "revid": "287204", "url": "https://it.wikipedia.org/wiki?curid=1271327", "title": "Azia maggiore", "text": "Biografia.\nSua sorella fu Azia minore, moglie di Lucio Marcio Filippo figlio di Lucio Marcio Filippo, console del 56 a.C., dal quale ebbe una figlia, Marcia, cugina di Ottaviano, che spos\u00f2 Paolo Fabio Massimo, console nell'11 a.C..\nAzia maggiore fu moglie del governatore della Macedonia, Gaio Ottavio. I loro figli furono Ottavia minore e Gaio Ottavio Turino, in seguito noto come Cesare Ottaviano Augusto. Svetonio racconta che nei libri delle \u00ab\"Avventure divine\"\u00bb di Asclepiade di Mende, Azia, dopo essersi recata a una cerimonia in onore di Apollo, si addorment\u00f2 all'interno del tempio sopra la sua lettiga, mentre le altre donne facevano ritorno a casa. Un serpente, allora, strisci\u00f2 fino a lei, per poi andarsene. Quando Azia si svegli\u00f2, si purific\u00f2 accorgendosi poi che sul corpo portava una macchia a forma di serpente, tanto da dover rinunciare per sempre ai bagni pubblici.\nOttaviano nacque nove mesi dopo, tanto da essere considerato per ci\u00f2, figlio di Apollo. Azia, prima di partorire, sembra abbia sognato che le sue viscere fossero portate fino alle stelle, coprendo tutto lo spazio tra terra e cielo. Sempre Svetonio aggiunge che Gaio Ottavio, il padre di Ottaviano, sogn\u00f2 che dal ventre di Azia era nato un raggio di sole.\nUna sua figliastra, pi\u00f9 anziana, fu Ottavia maggiore, figlia di un precedente matrimonio di Gaio Ottavio con Ancaria. Ottavia maggiore fu moglie di Sesto Appuleio e nonna di Sesto Appuleio console nel 14 d.C. e marito di Fabia Numantina, figlia di Marcia (vedi sopra) e di Paolo Fabio Massimo.\nNel 59 a.C. Gaio Ottavio mor\u00ec sulla strada per Roma dove doveva essere investito del titolo di console. Azia maggiore, la madre di Ottaviano si rispos\u00f2 con il padre del cognato, Lucio Marcio Filippo console del 56 a.C., che divenne quindi patrigno di Ottaviano.\nMor\u00ec durante il primo consolato del figlio Ottaviano, nell'autunno del 43 a.C.: il suo funerale, per volere di Ottaviano, avvenne secondo i pi\u00f9 alti onori."}
{"id": "1271333", "revid": "146644", "url": "https://it.wikipedia.org/wiki?curid=1271333", "title": "Isola Heard", "text": ""}
{"id": "1271334", "revid": "287204", "url": "https://it.wikipedia.org/wiki?curid=1271334", "title": "Spedizione Gauss", "text": "La spedizione Gauss (nota anche come \"prima spedizione antartica tedesca\") \u00e8 stata una missione esplorativa finanziata dalla Germania e diretta verso le regioni antartiche. Svoltasi negli anni 1901-1903 la missione era comandata da Erich von Drygalski a bordo della nave Gauss.\nIl viaggio.\nLa nave Gauss salpa da Kiel nell'estate 1901 con l'obiettivo di avventurarsi per un'area inesplorata di Antartide localizzata a sud delle isole Kerguelen. Al comando di 32 uomini (di cui 5 scienziati) vi \u00e8 Erich von Drygalski, veterano di spedizioni in Artide.\nLa spedizione raggiunge Citt\u00e0 del Capo (Sudafrica) il 22 novembre dello stesso anno dove fa sosta sino al 7 dicembre per rifornirsi di carburante e provviste.\nLa spedizione.\nDrygalski lascia un piccolo gruppo di uomini alle isole Kerguelen mentre prosegue con il resto della spedizione verso sud. La nave fa tappa sull'isola Heard per permettere uno studio della geologia, della fauna e della flora del luogo.\nIl 21 febbraio 1902 Drygalski raggiunge una costa antartica inesplorata che chiama terra di Guglielmo II in onore del Kaiser Guglielmo II che aveva finanziato la missione con 1 200 000 Goldmark.\nGi\u00e0 dal giorno successivo la nave inizia ad incontrare difficolt\u00e0 di navigazione, difficolt\u00e0 che si fanno crescenti sino al 1\u00ba marzo quando la \"Gauss\" rimane definitivamente bloccata nel pack a circa 70 chilometri dalla linea di costa.\nQuesta forzata immobilit\u00e0 \u00e8 stata utilizzata dal gruppo per una intensa attivit\u00e0 di ricerca, in particolare sono effettuate numerose osservazioni meteorologiche e sono raccolti diversi campioni di fauna locale. Il 29 marzo, con l'aiuto di un pallone aerostatico, \u00e8 effettuata anche una ricognizione aerea da un'altitudine di circa 500 metri. Sono effettuate anche diverse spedizioni terrestri lungo la costa. In particolare gli scienziati riescono ad individuare a circa 80 km dalla nave un vulcano estinto alto 371 metri che battezzano Gaussberg.\nLa nave \"Gauss\" rimane imprigionata nel pack sino all'estate successiva quando l'aumento delle temperature fa sciogliere il ghiaccio. L'8 febbraio la nave inizia ad avere una certa mobilit\u00e0 e riesce a riguadagnare il mare aperto il 16 marzo. La scarsit\u00e0 di provviste non consente di trascorrere un secondo inverno in Antartide cos\u00ec Drygalski decide di far rotta verso Citt\u00e0 del Capo per nuovi approvvigionamenti. L\u00ec per\u00f2 il governo tedesco, tramite l'ambasciata, nega ulteriori finanziamenti e costringe la spedizione a far rotta per Kiel dove arriver\u00e0 il 23 novembre 1903.\nIl ritorno.\nLa spedizione, che ha consentito di effettuare numerose osservazioni e di esplorare una regione sconosciuta della Terra, \u00e8 da considerarsi un successo scientifico. Non dello stesso avviso fu per\u00f2 il Kaiser Guglielmo II perch\u00e9 la spedizione tedesca era riuscita a raggiungere una latitudine di soli 66\u00b0 2' sud contro gli 82\u00b0 17' raggiunti dalla contemporanea spedizione britannica.\nA Drygalski non interessava la \"corsa verso il Polo\" tanto che ebbe a dire ai suoi compagni di spedizione:\nLa nave Gauss, dopo un viaggio in Qu\u00e9bec, viene venduta.\nTra il 1905 ed il 1931 Erich von Drygalski scriver\u00e0 20 volumi e 2 atlanti per raccontare della spedizione e raccoglierne i dati scientifici."}
{"id": "1271335", "revid": "146644", "url": "https://it.wikipedia.org/wiki?curid=1271335", "title": "Prima spedizione antartica tedesca", "text": ""}
{"id": "1271336", "revid": "146644", "url": "https://it.wikipedia.org/wiki?curid=1271336", "title": "Spedizione von Drygalski", "text": ""}
{"id": "1271337", "revid": "146644", "url": "https://it.wikipedia.org/wiki?curid=1271337", "title": "Spedizione Drygalski", "text": ""}
{"id": "1271339", "revid": "3115", "url": "https://it.wikipedia.org/wiki?curid=1271339", "title": "Lunapark", "text": ""}
{"id": "1271342", "revid": "287204", "url": "https://it.wikipedia.org/wiki?curid=1271342", "title": "Knygnesiai", "text": ""}
{"id": "1271360", "revid": "399", "url": "https://it.wikipedia.org/wiki?curid=1271360", "title": "Barbossa", "text": ""}
{"id": "1271365", "revid": "767487", "url": "https://it.wikipedia.org/wiki?curid=1271365", "title": "Le Double Disque d'Or de Status Quo", "text": "Le Double Disque d'Or De Status Quo \u00e8 un album rarit\u00e0 del gruppo inglese Status Quo, uscito nel 1977.\nIl disco.\n\u00c8 una raccolta di brani incisi dalla longeva band britannica nel biennio 1970-1971 per l'etichetta Pye Records, prima del passaggio alla Vertigo Records.\nQuasi tutto il materiale \u00e8 tratto dagli album \"Ma Kelly's Greasy Spoon\" (1970) e \"Dog of Two Head\" (1971).\nTracce.\nLato A disco 1\nLato B disco 1\nLato A disco 2\nLato B disco 2"}
{"id": "1271378", "revid": "101566934", "url": "https://it.wikipedia.org/wiki?curid=1271378", "title": "GeoWorks", "text": "GeoWorks \u00e8 il nome con il quale era conosciuto il sistema operativo PC/GEOS (Personal Computer Graphic Envroinment Operating System). Questo sistema fu uno dei primi ambienti grafici per computer degli anni novanta, esso derivava dalla versione precedente per Commodore 64 che era a 8-bit, al contrario della versione per IBM compatibile che funzionava a 16-bit.\nGeoWorks 1.0 fu distribuito nel 1990 dalla ditta Ensemble.\nIl programma fu scritto interamente nel linguaggio di programmazione Assembly, grazie a ci\u00f2 questo sistema era molto veloce.\nGeoWorks era per certi aspetti tecnicamente migliore di Windows 3.0, ma Microsoft grazie a una migliore campagna commerciale riusc\u00ec a prevalere sul concorrente.\nGeoWorks Ensemble.\nNel 1990, GeoWorks pubblic\u00f2 una versione di GEOS per i sistemi IBM PC compatibile, PC/GEOS. Noto anche come \"GeoWorks Ensemble\", era incompatibile con le versioni Commodore e Apple ma presentava vari miglioramenti, compresi i font scalabili e il multitasking, anche sui cloni dei pc XT e AT. Essendo stato programmato direttamente nell'assembly language, garantiva prestazioni molto superiori rispetto al relativamente lento Microsoft Windows 3.0 sui PC 386 e 486. All'epoca GEOS era venduto insieme a molti PC, ma come altri ambienti grafici (GUI environments) per le piattaforme PC, ad esempio GEM, sul mercato non riusc\u00ec ad ottenere un successo paragonabile a quello di Windows. Alcuni dicono che il declino di Geoworks sia dovuto al fatto che la Microsoft minacciava di interrompere la fornitura di MS-DOS a quei produttori di hardware che offrivano Geoworks insieme alle loro macchine.\nBreadbox Ensemble.\nDal 2002 i sistemi operativi della famiglia GEOS sono mantenuti e distribuiti dalla societ\u00e0 americana Breadbox Computer Company che ha ribattezzato il prodotto \"Breadbox Ensemble\" e ha distribuito alcuni aggiornamenti per consentirne l'uso su hardware pi\u00f9 recente e piattaforme diverse dal MS-DOS o Windows 95. In particolare con l'ultima versione di Ensemble, distribuita il 25 agosto 2009, \u00e8 possibile eseguire il prodotto su CPU con velocit\u00e0 superiore ad 1\u00a0GHz, caratteristica che \u00e8 stata resa disponibile anche sotto forma di aggiornamento per le versioni precedenti gi\u00e0 distribuite dalla Breadbox."}
{"id": "1271384", "revid": "204012", "url": "https://it.wikipedia.org/wiki?curid=1271384", "title": "Morbo di Still dell'adulto", "text": ""}
{"id": "1271387", "revid": "287204", "url": "https://it.wikipedia.org/wiki?curid=1271387", "title": "Episodi di CSI - Scena del crimine (prima stagione)", "text": "La prima stagione della serie televisiva statunitense CSI - Scena del crimine viene trasmessa dalla CBS dal 6 ottobre 2000 al 17 maggio 2001, mentre in Italia \u00e8 stata trasmessa in prima visione sul canale a pagamento Tele+ dal 13 settembre 2001 al 14 febbraio 2002 e in chiaro in prima visione su Italia 1 dal 13 settembre 2002 al 21 marzo 2003.\nCSI - Scena del crimine.\nTrama.\nUn uomo viene trovato morto nella sua vasca da bagno, apparentemente suicida. Solo Grissom ipotizza un omicidio, ma il caso rester\u00e0 irrisolto. Nick e Warrick competono per risolvere il loro centesimo caso. Il primo investiga su un uomo picchiato e derubato da una prostituta, mentre il secondo segue con Catherine il caso di un uomo ucciso mentre tentava di introdursi in un'abitazione. Warrick commetter\u00e0 il pi\u00f9 grosso sbaglio della sua vita lasciando sola la giovane aspirante criminologa Holly Gribbs, per andare a scommettere per conto di un giudice corrotto che lo ricatta. La ragazza sulla scena del crimine viene ferita gravemente.\nLa svolta.\nTrama.\nHolly muore in ospedale e Warrick viene sospeso, il capitano Brass \u00e8 rispedito alla Omicidi e Grissom viene nominato nuovo capo del team CSI. Subito questi decide di affiancare alla squadra un nuovo componente, ovvero la sua ex allieva Sara Sidle. Tra Sara e Catherine ci saranno molte incomprensioni, ma alla fine riusciranno a trovare chi ha sparato alla ragazza. Intanto Grissom e Nick indagano sulla morte di un uomo che aveva appena vinto quaranta milioni di dollari al casin\u00f2.\nSepolta viva.\nTrama.\nLa moglie di un miliardario viene rapita e per il suo rilascio vengono richiesti due milioni di dollari, ma il caso, del quale si occupano Grissom, Sara e Nick, non \u00e8 semplice come appare. Intanto Catherine e Warrick si occupano di un pirata della strada che ha ucciso una giovane ragazza.\nL'iniziazione.\nTrama.\nDue pescatori trovano nel lago Mead una gamba femminile tagliata. Grissom e Catherine investigano su questo caso. Un errore di quest'ultima porter\u00e0 a un'altra morte. Nick e Sara si occupano di uno studente universitario, appartenente a una confraternita, apparentemente morto suicida. Warrick dovr\u00e0 ancora vedersela con i loschi traffici del giudice Cohen, ma riuscir\u00e0 a denunciarlo alla polizia.\nAmici e amanti.\nTrama.\nGrissom e Warrick indagano sulla morte di un giovane, trovato completamente nudo nel deserto. Il preside di una scuola viene ucciso ed \u00e8 presente una confessione che non convince Catherine e Nick. Sara invece \u00e8 alle prese con lo strano caso del corpo di una donna che, una settimana dopo il suo funerale, viene ritrovato glassato in un cassonetto.\nContro ogni evidenza.\nTrama.\nUno scheletro femminile viene ritrovato nelle fondamenta di una casa, ad occuparsene saranno Grissom e Nick. Catherine vuole indagare su un caso in cui \u00e8 coinvolto il suo ex marito Eddie, accusato di violenza sessuale su una ballerina. Warrick e Sara saranno alle prese con un caso di omicidio il cui principale sospettato \u00e8 un poliziotto.\nLegami di sangue.\nTrama.\nTutta la squadra \u00e8 coinvolta nel caso del massacro della famiglia Collins. Le uniche sopravvissute sono le sorelle Tina (18 anni) e Brenda (4 anni). All'inizio si sospetta che sia una carneficina compiuta da una setta, ma la verit\u00e0 \u00e8 molto pi\u00f9 orrenda: il colpevole \u00e8 il fidanzato di Tina ed \u00e8 proprio quest'ultima la mandante della strage. Grissom e gli altri scoprono, attraverso le prove e una confessione del fidanzato prima e di Tina poi, che il padre della famiglia stuprava Brenda e che, fino a pochi anni prima, aveva fatto lo stesso con Tina, mettendola anche incinta: Brenda, in realt\u00e0, \u00e8 figlia e, al contempo, sorellastra di Tina che, odiando a morte il padre per aver iniziato ad abusare anche di sua figlia, ne ha organizzato l'omicidio con la collaborazione del fidanzato. I fratelli e la madre, inoltre, sono stati uccisi perch\u00e9 hanno sempre saputo degli abusi subiti da Tina prima e da Brenda poi, ma non hanno mai fatto niente per proteggerle dal crudele padre. Invece Catherine sar\u00e0 alle prese con l'ex marito che la denuncia per negligenza.\nAnonimo.\nTrama.\nUn uomo viene trovato morto nella vasca da bagno, apparentemente suicida. La seconda vittima con cui il gruppo ha a che fare ha la stessa data di nascita della precedente. Grissom, Catherine e Sara capiranno di avere a che fare con un serial killer il cui viso \u00e8 gi\u00e0 loro noto. Un turista cade con la sua auto in una scarpata ed entra in coma, Warrick e Nick indagano.\nOmicidio in prima classe.\nTrama.\nTutta la squadra indaga sull'omicidio di un uomo, assassinato su un aereo diretto a Las Vegas. Il caso appare difficile dal momento che gli altri passeggeri sono molto riluttanti a collaborare.\nSesso, bugie e larve.\nTrama.\nUna donna viene ritrovata morta nel deserto con il corpo pieno di larve e altri insetti. Il primo sospetto di Grissom e Sara \u00e8 il marito, che per\u00f2 era fuori citt\u00e0 quando \u00e8 stato compiuto l'omicidio. Catherine e Warrick si occupano del furto di un quadro di grande valore, mentre Nick indaga sulla scomparsa di una donna, la cui auto \u00e8 stata trovata ad una fermata dell'autobus.\nMorte sulla I-15.\nTrama.\nUna donna viene rapita in un supermercato sulla Interstate 15. Questo caso, di cui si occupano Grissom e Catherine, \u00e8 in correlazione con altri quattro rapimenti, avvenuti tutti lungo questa strada transcontinentale. Ci sar\u00e0 molta tensione tra Warrick e Sara, a causa dei problemi legali del primo, ma dovranno collaborare per risolvere l'omicidio di un uomo. Nick avr\u00e0 ancora a che fare con la bella Kristy Hopkins, una prostituta accusata di aver aggredito senza motivo una guardia giurata.\nFahrenheit 932.\nTrama.\nUn uomo, condannato per l'incendio in cui morirono la moglie e il figlio, contatta Grissom e gli chiede di riprendere il caso per dimostrare la sua innocenza. Ad aiutare Grissom ci saranno Sara e Warrick. Catherine e Nick, per far luce sull'omicidio di un corriere adolescente, indirizzano le loro indagini verso il mondo delle scommesse.\nBoom!\nTrama.\nUna bomba esplode nell'Hansen Building, uccidendo una guardia giurata. Il primo sospettato \u00e8 un'altra guardia appassionata di esplosivi e che non nasconde la sua profonda ammirazione per Grissom. Questi, Sara e Warrick si occuperanno del caso. Kristy Hopkins viene trovata morta strangolata, dopo aver passato una notte bollente con Nick. Accusato dell'omicidio, la sua carriera sembra essere giunta al capolinea; Catherine si impegner\u00e0 per farlo scagionare.\nAmore e morte.\nTrama.\nUn osso umano viene ritrovato nel deserto. A Grissom, Catherine e Nick viene affidato il compito di trovare il resto dello scheletro. Warrick e Sara indagano sulla morte di uno spogliarellista, avvenuta durante una festa di addio al nubilato.\nDNA a confronto.\nTrama.\nDurante una festa di beneficenza nella villa di Portia Richmond, una nota diva del passato, il cadavere di una donna viene trovato in piscina. Secondo la coppia che ha in custodia la villa, Portia sarebbe in Grecia, anche se tutta la storia ha aspetti poco chiari; Grissom, Catherine, Nick e Sara se ne dovranno occupare. Warrick dovr\u00e0 intanto vedersela con l'omicidio di un giocatore d'azzardo.\nDifetti del sistema.\nTrama.\nUna donna viene brutalmente violentata e ferita gravemente con due colpi di pistola. A indagare saranno Grissom, Nick e Sara, quest'ultima molto coinvolta sul piano emotivo. Un uomo viene ucciso dal vicino di casa, che afferma di averlo fatto per legittima difesa: ad occuparsene saranno Warrick e Catherine. Quest'ultima avr\u00e0 ancora a che fare con le accuse infondate del marito.\nDoppia personalit\u00e0.\nTrama.\nUn uomo viene trovato morto in un negozio, apparentemente ucciso mentre tentava di scassinare una cassaforte. Grazie ad alcuni indizi, Grissom capir\u00e0 che questo caso \u00e8 in correlazione con un caso di rapimento di venti anni prima. Sara e Warrick, invece, si occupano del cadavere carbonizzato di una donna, ritrovato nel suo appartamento, morta forse per combustione umana spontanea.\nRilancio mortale.\nTrama.\nAll'uscita di un ristorante in cui avevano appena festeggiato il loro anniversario di nozze, una coppia di coniugi viene assassinata e derubata dell'auto. A complicare le cose a Grissom, Sara, Warrick e Nick, accorsi sulla scena del crimine, sar\u00e0 la pioggia che canceller\u00e0 molti indizi importanti. Catherine dovr\u00e0 invece indagare sul crollo di un edificio nel quale sono morte tre anziane.\nCon dolcezza.\nTrama.\nUna famiglia benestante denuncia il rapimento del figlio pi\u00f9 piccolo, di pochi mesi; l'intero team indagher\u00e0 sulla sparizione. La ricerca si conclude con la scoperta del corpicino del bimbo, morto soffocato. Grissom inizier\u00e0 a sospettare che la famiglia stia nascondendo qualcosa e, indagando pi\u00f9 a fondo, verr\u00e0 a galla la terribile verit\u00e0.\nIl suono del silenzio.\nTrama.\nGrissom, Sara e Warrick indagano sulla morte di un ragazzo sordo. Per le indagini, i tre verranno aiutati dalla preside della scuola per sordomuti in cui studiava la vittima. Alla donna Grissom racconter\u00e0 un inedito lato del suo passato. Intanto Catherine e Nick hanno a che fare con una sparatoria, apparentemente un'esecuzione, avvenuta in una caffetteria, in cui sono morte cinque persone.\nLa giustizia \u00e8 servita.\nTrama.\nGrissom, Warrick e Nick si occupano del caso di un uomo morto, apparentemente sbranato da un animale feroce. L'autopsia rivela per\u00f2 che alcuni organi interni sono stati asportati chirurgicamente. Catherine e Sara indagano invece sulla morte di una bambina di sei anni avvenuta al luna park.\nUna testa senza corpo.\nTrama.\nUna testa viene ritrovata nel bagagliaio di un'auto rubata guidata da due matricole ubriache e vestite solo della biancheria intima; ad occuparsene saranno Grissom e Catherine. Nel deserto viene trovato un corpo senza testa, scarnificato e mutilato, apparentemente caduto dal cielo; qui ad indagare saranno Nick e Sara. Warrick avr\u00e0 a che fare con un omicidio avvenuto in un carcere minorile; l'unico testimone del delitto \u00e8 un giovane amico dell'agente.\nLo strangolatore.\nTrama.\nUn serial killer di giovani donne sta terrorizzando Las Vegas. L'assassino sembra prendersi gioco della scientifica lasciando apposta sulla scena del crimine degli indizi fuorvianti. Il caso passer\u00e0 poi all'FBI, non senza scatenare le ire di Grissom che verr\u00e0 sospeso dallo sceriffo. Inoltre Sara si offre come esca per adescare il killer. Quando i federali fanno un arresto, Grissom capisce che si sono sbagliati ed individua il vero assassino."}
{"id": "1271390", "revid": "298229", "url": "https://it.wikipedia.org/wiki?curid=1271390", "title": "DN Galan 2007", "text": "Il Dagens Nyheter Galan 2007, o pi\u00f9 semplicemente DN Galan 2007 \u00e8 un meeting di atletica leggera svoltosi il 7 agosto 2007 a Stoccolma, in Svezia, presso lo Stadio Olimpico di Stoccolma. La manifestazione fa parte del circuito IAAF World Tour, di cui rappresenta il ventesimo appuntamento stagionale su ventiquattro. Organizzatore e principale sponsor dell'evento \u00e8 il quotidiano svedese Dagens Nyheter."}
{"id": "1271393", "revid": "154893", "url": "https://it.wikipedia.org/wiki?curid=1271393", "title": "Morbo di still dell'adulto", "text": ""}
{"id": "1271401", "revid": "125558827", "url": "https://it.wikipedia.org/wiki?curid=1271401", "title": "Porto Garibaldi", "text": "Porto Garibaldi (\"Magnav\u00e0ca\" nel dialetto locale; \"Megnavoache\" in dialetto comacchiese) \u00e8 una frazione di 4.732 abitanti del comune di Comacchio, in provincia di Ferrara. Si trova sul litorale del mare Adriatico ed \u00e8 il pi\u00f9 antico dei lidi di Comacchio (detti anche lidi ferraresi). \u00c8 un importante porto per la pesca ed il turismo, oltre che tradizionale localit\u00e0 balneare della zona.\nStoria.\nPorto Garibaldi, l'insediamento pi\u00f9 antico tra i sette lidi di Comacchio, nacque sul lato nord del porto canale. Il quartiere storico corrisponde al rione Magnavacca. Intorno al 1600 sorsero i primi fabbricati in muratura, fra questi: la torre di guardia detta Torre Bianca (eretta nella prima met\u00e0 del 1400 su progetto dell'architetto Giovanni Da Siena) o Torre Lambertini, il Bettolino, la casa del conte Ciabatta (governatore del porto), quella del dazio, dell'operatore del faro, i magazzini del sale, pi\u00f9 alcuni pozzi per l'approvvigionamento di acqua dolce per i residenti e per i pescatori che l\u00ec approdavano.\nNel XIX secolo vennero eretti l'edificio della dogana e della delegazione di porto, le abitazioni dei proprietari storici di fondi agricoli come Bonnet, Felletti, Spadazzi, Bellini, Bergamini, Patrignani ed altri. Fu edificata la nuova chiesa parrocchiale, il circolo Mazzini, le scuole elementari, il lazzaretto per il malati in contumacia, alcune osterie, una locanda, la l'ufficio delle poste, un primo stabilimento per i bagni di mare, un forno e numerose abitazioni ad un solo piano con tetti in canna palustre (detti Casoni).\nQui, nell'agosto 1849, il colonnello Gioacchino Bonnet mise in salvo Giuseppe Garibaldi ricercato dalle truppe austriache.\nOrigine del nome.\nIn et\u00e0 romana si chiamava \"Magnum Vacum\" (toponimo derivato presumibilmente dal latino \"Magno Vacuum\", il grande vuoto), poi in epoca medioevale divenne \"Portum Majavache\", intorno al diciassettesimo secolo fu \"Magnavacca\" fino al 13 aprile 1919 quando prese il nome di Porto Garibaldi, per onorare lo sbarco ed il salvataggio di Giuseppe Garibaldi.\nCultura.\nEventi.\nLa festa della Madonna del Mare \u00e8 una processione con i pescherecci e le altre barche addobbate che si svolge nel porto canale.\nLa Notte Rosa in Jazz \u00e8 arrivata anche sul porto canale, nel 2018, trasformando i pescherecci ormeggiati in occasione di spettacolo.\nEconomia.\nL'economia \u00e8 legata a due vocazioni naturali e tradizionali: la pesca ed il turismo. Alcune iniziative uniscono, nell'offerta turistica, queste due realt\u00e0.\nPesca.\nPur essendo la prima localit\u00e0 balneare turisticamente nota in provincia di Ferrara e con una discreta capacit\u00e0 ricettiva, si puntarono quasi subito le aspettative di sviluppo economico locale sulla pesca, dando molta importanza al porto, tra i pi\u00f9 grandi per la pesca in Emilia Romagna.\ne uno dei pi\u00f9 importanti dell'alto Adriatico.\nTurismo.\nIl turismo \u00e8 di tipo estivo e le spiagge ospitano numerosi stabilimenti balneari. Inoltre nel centro abitato sono presenti locali per l'intrattenimento e la ristorazione.\nInfrastrutture e trasporti.\nL'infrastruttura pi\u00f9 importante e caratteristica \u00e8 il porto canale, con i tipici capanni da pesca (in gergo \"bilancioni\") posti sui moli sia di Porto Garibaldi che di Lido degli Estensi. Dal porto partono i pescherecci e le imbarcazioni turistiche che svolgono servizio pubblico sia quelle da diporto private. La difesa a mare del portocanale comporta investimenti e collaborazione tra le amministrazioni locali, in particolare del comune di Comacchio e della provincia di Ferrara.\nOltre che dal mare e dalle vie d'acqua in virt\u00f9 della collocazione presso il del delta del Po, Porto Garibaldi \u00e8 storicamente servita dalla strada Strada statale 309 Romea (la strada per tasso di incidenti e mortalit\u00e0 pi\u00f9 pericolosa d'Italia) e dalla provinciale SP 1a/1b, gi\u00e0 principale collegamento terrestre con l'entroterra; nella seconda met\u00e0 del Novecento a questa si \u00e8 aggiunto il Raccordo autostradale 8, che si innesta sulla stessa Romea.\nFra il 1911 e il 1945 la localit\u00e0 costitu\u00ec il capolinea orientale della tranvia a vapore Ostellato-Porto Garibaldi, gestita dalla Societ\u00e0 Anonima delle Ferrovie e Tramvie Padane (FTP), poi sostituita da autolinee.\nVoci correlate.\nGli altri sei \u00abLidi di Comacchio\u00bb sono:"}
{"id": "1271403", "revid": "1573940", "url": "https://it.wikipedia.org/wiki?curid=1271403", "title": "Platydoris argo", "text": "Platydoris argo () \u00e8 un mollusco nudibranchio della famiglia Discodorididae.\nDescrizione.\nCorpo piatto, coriaceo, ovale, di colore rosso-marrone chiazzato in bianco opaco. Talvolta presenta una colorazione biancastra, poco rossa. Rinofori lamellari, ciuffo branchiale retrattile. Fino a 8 centimetri.\nBiologia.\nSi nutre di spugne.\nDistribuzione e habitat.\nReperibile nell'Oceano Atlantico orientale, nel Mar Mediterraneo fino al Mar Jonio, da 0 a 50 metri di profondit\u00e0 su fondali rocciosi. Diffuso su barriere artificiali, nel Mar Ligure e in Sicilia."}
{"id": "1271413", "revid": "228587", "url": "https://it.wikipedia.org/wiki?curid=1271413", "title": "Glenwood", "text": ""}
{"id": "1271414", "revid": "404449", "url": "https://it.wikipedia.org/wiki?curid=1271414", "title": "Arbia (Asciano)", "text": "Arbia \u00e8 una frazione del comune italiano di Asciano, nella provincia di Siena, in Toscana.\nGeografia fisica.\nArbia si trova a cavallo tra la val d'Arbia e le crete senesi, lungo la sponda meridionale dell'omonimo torrente, al confine con i comuni di Siena e Castelnuovo Berardenga. Arbia confina a nord con Taverne d'Arbia, frazione di Siena che si estende sulla sponda settentrionale del torrente, e ad est con il comune di Castelnuovo Berardenga.\nStoria.\nIl primo nucleo del centro abitato sorse nel XIX secolo nei pressi della colonna napoleonica all'incrocio tra la strada che congiunge Siena ad Arezzo passando per Monteaperti, via Aretina, con quella verso Asciano, la storica via Lauretana.\nUnico collegamento stradale tra Arbia e Siena \u00e8 da secoli lo storico ponte sul torrente stesso, sulla strada verso Siena. Documentato nel 1353, fu sostituito da un ponte a tre arcate nel 1787 su incarico del granduca Pietro Leopoldo e progetto dell'ingegnere Pietro Ferroni. Distrutto dall'esercito tedesco in fuga da Asciano verso Siena nel luglio 1944, venne ricostruito fedelmente dopo la seconda guerra mondiale. Tra il 1896 ed il 1897 fu realizzata la nuova tratta ferroviaria Siena-Chiusi e nel 1898 venne inaugurato lo scalo ferroviario (stazione di Arbia). La stazione serviva principalmente per il carico e scarico del carbone: furono infatti costruiti i magazzini e uno dei primissimi edifici fu il palazzo Venturini in prossimit\u00e0 del passaggio a livello. Per la presenza della stazione ferroviaria, il centro abitato venne inizialmente chiamato \"Arbia Scalo\".\nAll'inizio del XX secolo, favorita dalla presenza della ferrovia, fu fondata l'azienda di laterizi \"Cotto Arbia\", e sorsero alcuni edifici lungo via Lauretana, tra cui il palazzo di Montieri per ospitare le famiglie di chi lavorava nell'azienda. Risalgono ai primi anni cinquanta la chiesa di San Giuseppe in via Aretina e il relativo complesso parrocchiale. Durante gli anni settanta e ottanta la frazione si espanse con una serie di lottizzazioni residenziali e una piccola area artigianale. Nel 2002 venne realizzata la lottizzazione \"Monselvoli\", andando a inglobare nel tessuto urbano la vicina localit\u00e0 di Monselvoli.\nCultura.\nScuole.\nLa frazione di Arbia \u00e8 sede della scuola elementare \"Gianni Rodari\" dal 1985 e della scuola infantile \"Fabrizio Guerrini\" dal 1990.\nEconomia.\nNei primi anni del XX secolo, l'azienda \"Cotto Arbia\" dette inizio alla produzione di laterizi nello stabilimento di Arbia. Nel 2002 la produzionei fu trasferita definitivamente nello stabilimento di Castelnuovo Scalo nei pressi della linea ferroviaria Siena-Chiusi, mentre la sede legale \u00e8 rimasta ad Arbia.\nSport.\nNella frazione di Arbia ha sede dal 1983 il \"Gruppo Sportivo Arbia 83\". Presso il \"Prato di Arbia\", detto comunemente \"campino\", in viale Toscana, si trova anche un'area sportiva con centro servizi, bocciodromo, campo da tennis e pista polivalente.\nLa gara ciclistica Strade Bianche (con arrivo a piazza del Campo a Siena) ha spesso incluso nel suo percorso alcune strade sterrate circondanti Arbia."}
{"id": "1271421", "revid": "1543377", "url": "https://it.wikipedia.org/wiki?curid=1271421", "title": "Corrado Roi", "text": "Biografia.\nInizia l'attivit\u00e0 di disegnatore, sedicenne, con lo StudiOriga, per la quale realizza graficamente - oltre che alcuni pocket - \"Rick Zero\", personaggio fantascientifico creato da Graziano Origa e pubblicato sul settimanale \"Adamo\" edito dalla Editoriale Corno.\nDopo aver collaborato anche con Editrice If e con Il Monello, a met\u00e0 degli anni ottanta debutta sulle pagine delle testate della Bonelli, prima con Mister No e Martin Myst\u00e8re, per poi passare ad illustrare le tavole di Dylan Dog, del quale diviene uno degli autori pi\u00f9 apprezzati, tanto da essergli assegnato il compito di realizzare le copertine per la \"Granderistampa\".\nNel 1993 realizza, con ad altri disegnatori, \"I volti segreti di Tex\", pubblicato da Edizioni d'Arte Lo Scarabeo.\n\u00c8 stato copertinista ufficiale e disegnatore fino al 2005 anche per \"Brendon\", un altro personaggio di Sergio Bonelli Editore (posto preso poi da Massimo Rotundo). Ha lavorato anche per \"Julia\", \"Magico Vento\" e \"Dampyr\".\nContemporaneamente alla proficua collaborazione con la Bonelli, Roi \u00e8 stato impegnato anche con altre case editrici, tra le quali Comic Art e Arnoldo Mondadori Editore.\nNel 2014 tiene a battesimo una nuova collana collaterale di Nathan Never (Le Grandi storie di Nathan Never) illustrando, in coppia con Davide Rigamonti, l'episodio \"I giorni della maschera\". Nel giugno dello stesso anno esce anche un Texone (\"L'orda del tramonto\"), su sceneggiatura di Pasquale Ruju, che rappresenta il suo primo incontro con il personaggio pi\u00f9 celebre della Bonelli, Tex.\nA marzo 2016, presso il \"Cartoomix\", viene presentato Ut, mini-serie ideata da Roi.\nDal 2005 al 2010 ha ricoperto la carica di \"Assessore al turismo ed al tempo libero\", nel comune di nascita, dove tuttora vive."}
{"id": "1271430", "revid": "46291", "url": "https://it.wikipedia.org/wiki?curid=1271430", "title": "Turbinicarpus", "text": "Turbinicarpus \u00e8 un genere di piccoli cactus, distribuito nel nord-est del Messico, in particolare negli stati di San Luis Potos\u00ed, Guanajuato, Nuevo Le\u00f3n, Quer\u00e9taro, Hidalgo, Coahuila, Tamaulipas e Zacatecas.\nEcologia.\nQueste piante succulente crescono principalmente su suolo calcareo (mai su lava), ad un'altitudine che va da 300 a 3000\u00a0m s.l.m.\nI Turbinicarpus sono generalmente confinati in habitat specifici, generalmente ostile per la maggioranza delle piante, la maggior parte in aree rocciose molto drenate, composte da calcare, arenaria, scisto, terreno acido o gesso.\nIn particolare, i Turbinicarpus sensu stricto sono adattati a nicchie estreme: pi\u00f9 dell'80% delle specie cresce in spaccature della roccia o tra la ghiaia, dove abbastanza polvere si accumula permettendo lo sviluppo delle radici.\nTassonomia.\nIn base alla classificazione del genere Turbinicarpus sviluppata da Davide Donati e Carlo Zanovello, creata basandosi su studi molto approfonditi circa carpologia, ecologia, corologia, test di ibridazione, ontogenia delle spine, analisi del DNA, caratteristiche del fiore e dei semi, morfologia, il genere \"Rapicactus\" viene oggi considerato come un genere distinto da \"Turbinicarpus\".\nGenere Rapicactus.\nIn passato anche queste specie erano attribuite al genere \"Turbinicarpus\":"}
{"id": "1271434", "revid": "84184", "url": "https://it.wikipedia.org/wiki?curid=1271434", "title": "Sabatini", "text": "Sabatini pu\u00f2 riferirsi a:"}
{"id": "1271443", "revid": "92723", "url": "https://it.wikipedia.org/wiki?curid=1271443", "title": "Filippo del Belgio (1837-1905)", "text": "Biografia.\nInfanzia.\nSuo padre era il re Leopoldo I del Belgio, l'ultimo figlio del duca Francesco Federico di Sassonia-Coburgo-Saalfeld e della sua seconda moglie la principessa Augusta di Reuss-Ebersdorf. Sua madre era la regina Luisa d'Orleans, figlia secondogenita del re dei francesi Luigi Filippo d'Orl\u00e9ans e della regina Maria Amalia di Borbone, figlia a sua volta del re Ferdinando I delle Due Sicilie.\nConte delle Fiandre.\nOgni mattina percorreva sul suo cavallo l\"'Avenue Louise\" per andare a passeggiare nei boschi; questo rituale piaceva molto ai cittadini di Bruxelles, in quanto il Conte salutava tutti coloro che incontrava sulla via.\nPur essendo senatore di diritto egli non sedette mai all'alta Camera. Rifiut\u00f2 il trono di Grecia, offertogli nel 1863, e quello dei principati romeni nel 1866. Nello stesso anno rifiut\u00f2 anche di sposare la principessa Isabella di Spagna, figlia del re Ferdinando VII e futura regina di Spagna con il nome di Isabella II. Prefer\u00ec condurre una vita \"borghese\", nel suo palazzo di Bruxelles, dedicandosi al collezionismo: frequent\u00f2 assiduamente gli antiquari di Venezia e di Parigi, collezionando stampe antiche e riun\u00ec nella sua biblioteca privata ben trentamila volumi rilegati. Fu eccellente cavaliere e amava cacciare.\nPossedeva una residenza in Svizzera, sul lago dei Quattro Cantoni; acquis\u00ec la propriet\u00e0 di una vecchia abbazia nei pressi di Rethy, secolarizzata durante la Rivoluzione francese; nel territorio delle Ardenne possedeva la Foresta di Muno, alla quale si aggiunse nel 1869 la tenuta di Amerois; a Bruxelles, infine, era proprietario del palazzo di Fiandra in \"Rue de la R\u00e9gence\", nel quale risiedeva con la famiglia.\nMatrimonio.\nFilippo spos\u00f2 il 25 aprile del 1867 a Berlino, Maria di Hohenzollern-Sigmaringen, cugina del re di Prussia e figlia del principe Carlo Antonio di Hohenzollern-Sigmaringen e della principessa Giuseppina di Baden.\nFilippo divenne erede al trono belga in seguito alla morte prematura dell'unico figlio maschio del re Leopoldo II, fratello di Filippo. Egli per\u00f2 mor\u00ec quattro anni prima del fratello Leopoldo e, di conseguenza, fu suo figlio Alberto ad ereditare il trono nel 1909 alla morte dello zio.\nMorte.\nFilippo mor\u00ec il 17 novembre del 1905 nel suo palazzo di Bruxelles.\nDiscendenza.\nFilippo e Maria di Hohenzollern-Sigmaringen ebbero cinque figli:\nBibliografia.\nDamien Bilteryst, \"Philippe Comte de Flandre, Fr\u00e8re de L\u00e9opold II\", Bruxelles, Editions Racine, juin 2014, 336 p. ISBN 978-2-87386-894-9"}
{"id": "1271445", "revid": "229945", "url": "https://it.wikipedia.org/wiki?curid=1271445", "title": "Ferdinand-Jean Darier", "text": "Nato da una famiglia ugonotta originaria del Delfinato ed emigrata in Ungheria dopo la revoca dell'Editto di Nantes, dopo gli studi in medicina iniziati a Ginevra divenne interno all'ospedale di Parigi nel 1880 e direttore del dipartimento di medicina all'ospedale di Saint-Louis dal 1909 al 1922.\n\u00c8 universalmente riconosciuto come il leader della scuola dermatologica francese. Darier descrisse numerose dermatosi: \"cheratosi follicolare, acanthosis nigricans, dermatofibrosarcoma (Darier e Ferrand), erythema annularis, sarcoidi ipodermici (Darier e Roussy), il \"segno di Darier\" nelle mastocitosi, la malattia di Darier\".\nHa pubblicato un libro di testo nel 1909 che \u00e8 stato tradotto in tedesco e in inglese.\n\u00c8 stato sindaco di Longpont-sur-Orge dal 1925 al 1935."}
{"id": "1271449", "revid": "123735830", "url": "https://it.wikipedia.org/wiki?curid=1271449", "title": "I965", "text": "L'i965 (conosciuto anche con il nome in codice Broadwater) \u00e8 un chipset Intel presentato nel 2006 per supportare i Pentium 4 Prescott su socket 775, i Pentium D Smithfield e Presler e i nuovi Core 2 Duo Conroe.\nPrecedentemente all'i965, Intel ha presentato anche l'i975 che offre prestazioni leggermente superiori grazie ad alcune specifiche tecnologie che miglioravano la latenza di accesso alla memoria RAM e ai bus di sistema.\nI 2 chipset sono stati i successori, rispettivamente, dell'i945 (Lakeport) e dell'i955 (Glenwood) presentati nel 2005.\nCaratteristiche tecniche.\nTra le principali novit\u00e0 introdotte con il chipset i965 Broadwater vi \u00e8 il supporto ai primi processori basati sulla nuova architettura Intel Core dei Core 2 Duo Conroe anch'essi basati sul Socket 775, sebbene sia rimasta la compatibilit\u00e0 con le vecchie CPU basate su architettura NetBurst.\nPer il resto, le novit\u00e0 introdotte dall'i965 non sono molto eclatanti rispetto a quelle introdotte dal suo predecessore, l'i945 Lakeport. La memoria RAM supportata \u00e8 ancora in quantitativo massimo di 8 GB di DDR2 grazie al supporto per le estensioni EM64T integrate nel processore, ma in questo caso il supporto saliva allo standard DDR2-800. Per quanto riguarda il BUS invece, esso \u00e8 rimasto quello dai 533 MHz fino ai 1066 MHz. Ancora una volta l'interfaccia di connessione con la scheda video \u00e8 quella PCI Express x16 e rimane libero il supporto per altre 6 linee PCI Express che possono venire utilizzate dai produttori di motherboard a propria discrezione.\nNella versione pensata per la nuova piattaforma vPro, dedicata al settore professionale, \u00e8 disponibile anche il supporto della tecnologia iAMT per la gestione remota.\nIl Southbridge \u00e8 diventato l'ICH8 che portava a 10 (il predecessore ne supportava 8) il numero di porte USB 2.0 che i produttori di schede madri potevano integrare nei propri prodotti. Cos\u00ec come per il predecessore, i945, il supporto allo standard PATA \u00e8 limitato ad un unico canale di tipo UltraATA 100 con supporto RAID alle modalit\u00e0 \"0\", \"1\", \"5\", \"10\" e Intel Matrix. Dal punto di vista dell'interfaccia SATA invece, il nuovo chipset supporta lo standard SATA 2.5 che prevede fino a 6 porte di tipo SATA-300 e la presenza delle nuove soluzioni esterne eSATA.\nLo standard audio integrato \u00e8 rimasto l'ormai collaudato \"High Definition Audio\", chiamato da Intel con il nome in codice Azalia. La qualit\u00e0 \u00e8 infatti nettamente migliore rispetto a quella dello standard AC '97 e quindi anche un sistema con audio integrato pu\u00f2 svolgere le funzioni di un impianto home theater. Per quanto riguarda la scheda di rete, per la prima volta in un sistema Intel, essa non \u00e8 pi\u00f9 fornita esclusivamente attraverso lo standard PCI Express, ma \u00e8 stato integrato un controller Ethernet Gigabit.\nLa comunicazione tra Northbridge e Southbridge \u00e8 ancora la cosiddetta Direct Media Interface ma \u00e8 raddoppiata, passando da 1 GB/s a ben 2 GB/s.\nIl sottosistema grafico integrato \u00e8 il nuovo GMA X3000, con 8 pipeline programmabili funzionanti a 667 MHz.\nComplessivamente, il consumo massimo era simile a quello dell'i975, e cio\u00e8 pari a circa 19 W.\nLe versioni disponibili sono le seguenti:\nIl successore.\nL'i965 e il suo alter ego i975, sono stati rimpiazzati da Intel a met\u00e0 2007 dai chipset della famiglia Bearlake. Con Bearlake, Intel ha cambiato profondamente l'approccio alla progettazione di chipset e anche il nome commerciale. Le versioni disponibili sono molte di pi\u00f9, indirizzate a tutte le fasce di mercato, e il loro progetto \u00e8 comune. In particolare si pu\u00f2 individuare il successore dell'i965 nel modello P35 di Bearlake, e il successore dell'i975 nel modello X38. Tra le novit\u00e0 introdotte con la nuova famiglia vi sono il supporto ai primi processori Intel a 45 nm e il supporto ufficiale alle DDR3 e al BUS a 1333 MHz."}
{"id": "1271450", "revid": "599013", "url": "https://it.wikipedia.org/wiki?curid=1271450", "title": "Fml", "text": ""}
{"id": "1271454", "revid": "124985156", "url": "https://it.wikipedia.org/wiki?curid=1271454", "title": "Cicogni", "text": "Cicogni (\"S\u00ecguin\" in dialetto piacentino), indicato ufficialmente fino agli anni cinquanta del XX secolo come Cigogni, \u00e8 una frazione del comune di Alta Val Tidone in provincia di Piacenza. \nLocalit\u00e0 dedita prevalentemente al turismo enogastronomico ed escursionistico, Cicogni conta 71 residenti stabili, ai quali si aggiungono, durante le principali festivit\u00e0, diversi turisti e villeggianti.\nGeografia fisica.\nTerritorio.\nCicogni si trova sull'Appennino ligure, nella val Tidoncello, a un'altitudine di 701 nei pressi della sorgente del Tidoncello Merlingo, uno dei due rami che originano il torrente Tidoncello, tributario di destra del Tidone. L'abitato \u00e8 localizzato all'estremit\u00e0 meridionale del territorio comunale, in un ambiente tipicamente montano, a circa a sud di Pecorara, che ne \u00e8 stato capoluogo comunale fino alla nascita del comune di Alta Val Tidone.\nIl centro abitato ubicato sulle pendici del monte Mosso (1.008 m s.l.m.), rilievo posto ad ovest rispetto a Cicogni e parte dello spartiacque con la val Trebbia, che comprende anche il monte Pietra Corva (1.078 m s.l.m.), posto a nord-ovest del paese. Oltrepassato il centro abitato \u00e8 possibile superare lo spartiacque tramite il valico del colle della Crocetta, anche indicato come \"Crocetta di Cicogni\", e posto ad un'altitudine di 855 m s.l.m.\nCirca a sud-ovest di Cicogni, nei pressi dell'abitato di Praticchia, a breve distanza dal confine con il comune di Romagnese si trova un cratere originato da un vulcano inattivo.\nStoria.\nEpoca antica e medievale.\nLa zona di Cicogni fu abitata sin dalla Preistoria, come testimoniato dal ritrovamento nei pressi della frazione dei resti di alcuni insediamenti.\nIn epoca romana la zona fu sede di alcuni insediamenti; secondo l'etnografo francese Charles Athanase Walckenaer Cicogni potrebbe essere identificata come il \"fundus Succonianus\" citato nella tabula alimentaria traianea di Veleia. Successivamente, Cicogni viene citata tra i possedimenti dell'abbazia di San Colombano di Bobbio in un documento risalente agli ultimi anni del X secolo, dove \u00e8 menzionata come parte del beneficio \"\"Rodulfus\", e in un diploma opera di papa Lucio II datato 15 marzo 1144.\nSecondo alcuni storici locali, presso Cicogni passava uno degli itinerari della \"Via Patrania\", antichissimo sentiero di origine ligure che collegava Genova alla pianura Padana; tale diramazione si estendeva sui crinali facenti da spartiacque tra le vallate seguendo la linea monte Penice-monte di Pietra Corva. Presso Cicogni transitava, inoltre, l'itinerario medievale detto \"Via delle Rocche\", deviazione della via Francigena, che iniziava da San Colombano al Lambro e terminava a Bobbio, che veniva raggiunto dopo aver valicato il colle della Crocetta.\nNella seconda met\u00e0 del XII secolo nacque a Cicogni, secondo alcune fonti, il cardinale Jacopo da Pecorara che fu vescovo di Palestrina, abate dell'abbazia delle Tre Fontane di Roma, legato pontificio per conto di papa Gregorio IX e mentore per il futuro papa Gregorio X.\nNella seconda met\u00e0 del XIV secolo, Cicogni, cos\u00ec come le zone circostanti, vennero conquistate dai Visconti, i quali, nel 1378, investirono il loro condottiero Jacopo Dal Verme del possesso della rocca d'Olgisio, a cui, nel 1380, venne aggiunto tutto il comprensorio dell'alta val Tidone, incluso Cicogni. Il paese venne in seguito ceduto dai Dal Verme alla famiglia Scotti di Mezzano, che, a sua volta, nel 1393, lo cedette ad Ubertino Fulgosi, per poi riottenerlo pochi anni dopo in seguito alla morte di quest'ultimo e rivenderlo, infine, ai Dal Verme. \nNel 1430 venne concesso in feudo a Facino Mascaretti da parte della famiglia Dal Verme. In questi anni la parrocchia di Cicogni fu aggregata a quelle di Busseto e Caprile; nello stesso periodo vennero costruiti un avamposto di osservazione dotato di una torre alta pi\u00f9 di e un piccolo castello avente anch'esso funzione di avamposto nell'ambito del sistema difensivo dello stato vermesco.\nEpoca moderna.\nNel 1556 nacque a Cicogni padre Fedele Monti, al secolo Gianfrancesco Monti, il quale, dopo essere stato oggetto di una conversione tardiva avvenuta al termine di una giovinezza irrequieta, entr\u00f2 nel 1582 nell'ordine barnabita con il nome di Fedele. Diventato sacerdote nel 1586, negli anni successivi svolse diversi incarichi come preposto tra Cremona, Vercelli e, nel 1595, Casale Monferrato, presso la chiesa di San Paolo che era, all'epoca in fase di costruzione. In seguito svolse lo stesso ruolo nella Chiesa di San Barnaba di Milano. Negli anni successivi divenne prima assistente generale dell'Ordine, poi visitatore generale. Nel 1617 divenne Superiore della chiesa e dell'annesso collegio di Santa Croce di Casalmaggiore, carica che mantenne fino al 21 maggio 1620, quando venne eletto padre provinciale per la provincia Piemontese-Gallica dei Barnabiti, la quale comprendeva il Piemonte e la Savoia. Terminato il mandato di padre provinciale torn\u00f2 a Casalmaggiore ricoprendo il precedente ruolo di Superiore, che mantenne durante l'epidemia di peste manzoniana, nella quale trasform\u00f2 il collegio in lazzaretto per la cura dei malati nel quale mor\u00ec, dopo aver contratto la malattia il 12 giugno 1630.\nAll'interno di una relazione di relativa a una visita episcopale del 1596 vengono delineate le condizioni della chiesa parrocchiale, realizzata in pietra e dotata di una piccola torre campanaria, essa veniva ritenuta idonea al culto: mentre il sagrato, che ospitava anche il locale cimitero ed era delimitato da un muretto di canne, venne giudicato non idoneo. La primitiva funzione cimiteriale del sagrato \u00e8, peraltro, confermata dal dialetto locale, lingua nel quale il sagrato viene chiamato \"simit\u00e9ri\", con probabile derivazione dal francese \"cimeti\u00e8re\".\nNel 1748, con il trattato di Aquisgrana, Cicogni divenne ricevitoria (dogana) di 6\u00aa classe del ducato di Parma e Piacenza: esso ospitava una guarnigione con un capitano, una prigione per i contrabbandieri nonch\u00e9 un ricevitore (funzionario amministrativo delle dogane ducali); Cicogni viene espressamente nominata quale punto di confine anche nel \"Regolamento d\u00e8 confini tra le Corti di Torino e Parma\". La torre e l'ufficio della Dogana furono, in seguito, abbattuti negli anni quaranta del XX secolo perch\u00e9 pericolanti.\nEpoca contemporanea.\nNel 1812, durante il periodo napoleonico, l'applicazione dell'editto di Saint Cloud rese necessaria la sistemazione del sagrato: il vescovo di Piacenza, monsignor Scribani-Rossi, invit\u00f2 la popolazione ad approfittarne per la riedificazione della chiesa parrocchiale, la quale versava in pessime condizioni ed era diventata ormai troppo piccola per accogliere i fedeli. La ricostruzione dell'edificio venne, quindi, realizzata nel 1813.\nNel 1836 il paese venne colpito da una epidemia di colera: i Cicognesi, come si legge negli Archivi parrocchiali, fecero voto alla Madonna delle Grazie di dedicarle quale giorno festivo anche il luned\u00ec seguente la festa patronale, la quale cadeva la 2\u00aa domenica d'agosto. Dopo la fine dell'epidemia, attribuita un Miracolo dovuto all'intercessione della Madonna da parte degli abitanti di Cicogni, il giorno successivo alla 2\u00aa domenica d'agosto venne considerato il \"Luned\u00ec della Festa\", che da quel momento venne celebrato con riti religiosi e civili, senza, tuttavia, la presenza di danze, in segno di rispetto per i morti avuti nel corso dell'epidemia.\nNel 1896 il beato Giovanni Battista Scalabrini, vescovo di Piacenza, ri-eresse dopo 500 anni la parrocchia di Cicogni. Durante la sua prima visita episcopale al paese, la relazione del parroco del tempo dice che, commosso dalla festosa accoglienza dei cicognesi, il vescovo abbia esclamato: \"Mi sembra di entrare nella santa Gerusalemme!\". In seguito, dando l'incarico di parroco a don Carlo Ferrari, gli disse (come quest'ultimo afferma nelle sue Memorie): \"La mando tra brava gente\". L'affetto dei cicognesi per il Scalabrini \u00e8 testimoniato dalla presenza di una lapide in suo onore apposta nella chiesa parrocchiale.\nDurante la seconda guerra mondiale, nell'ambito della guerra di liberazione italiana, fu una delle basi della 1\u00aa Divisione GL Piacenza del comandante Fausto Cossu, e, di conseguenza, fu contesa in diversi scontri tra le formazioni partigiane ed i nazifascisti. In particolare, fu uno degli obiettivi del rastrellamento condotto nel novembre-dicembre 1944 da parte dalla divisione Turkistan: durante quest'episodio, il 18 dicembre 1944 vennero sorpresi dalle truppe tedesche tre partigiani, i quali erano ospitati da una famiglia del paese, che vennero immediatamente fucilati; qualche giorno dopo, nel viale che conduce al cimitero, venne ucciso il partigiano Mario Busconi, poi insignito della medaglia di bronzo al valor militare.\nAl termine del conflitto, a partire dagli anni cinquanta, Cicogni risent\u00ec dello spopolamento, che coinvolse anche altre localit\u00e0 appenniniche e vide l'emigrazione di un consistente numero di cittadini verso le citt\u00e0, in particolare Piacenza e Milano.\nSimboli.\nIl simbolo della frazione rappresenta due cicogne e, sullo sfondo, il monte Pietra Corva. Lo stemma \u00e8 contornato da una fascia verde, uno dei due colori, insieme al bianco, simbolo della frazione. Tale stemma nasce dalla diffusa credenza popolare che il nome del paese derivi dal suo essere luogo di passaggio lungo la rotta migratoria delle cicogne.\nCultura.\nQuesto paese fa parte del territorio culturalmente omogeneo delle quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste, in particolare la questua del calendimaggio, che nel territorio valtidonese viene chiamato \"galina grisa\". Durante questo rito, viene organizzato, fin dal mattino, un corteo che visita le case del borgo portando l'augurio del maggio, tra cori, musica e balletti.\nInfrastrutture e trasporti.\nIl centro abitato di Cicogni \u00e8 servito dalla strada provinciale 34 di Pecorara, la quale si dirama dalla ex strada statale 412 della Val Tidone nei pressi di Nibbiano, attraversa l'ex capoluogo comunale Pecorara, raggiunge Cicogni per, poi, proseguire valicando il colle della Crocetta e confluendo nella ex strada statale 461 del Passo del Penice in comune di Bobbio.\nCicogni \u00e8 servita dalla linea EC1 del trasporto extraurbano della provincia di Piacenza, operata da SETA, la quale collega Cicogni a Pecorara e Nibbiano, localit\u00e0 nella quale \u00e8 possibile trovare una coincidenza per raggiungere Piacenza."}
{"id": "1271457", "revid": "158286", "url": "https://it.wikipedia.org/wiki?curid=1271457", "title": "Diidrolipoil transacetilasi", "text": ""}
{"id": "1271458", "revid": "175558", "url": "https://it.wikipedia.org/wiki?curid=1271458", "title": "Acetiltransferasi del residuo di diidrolipolisina", "text": ""}
{"id": "1271459", "revid": "21583", "url": "https://it.wikipedia.org/wiki?curid=1271459", "title": "Rosso sangue", "text": ""}
{"id": "1271460", "revid": "120436892", "url": "https://it.wikipedia.org/wiki?curid=1271460", "title": "Jerry Rubin", "text": "Biografia.\nDa giovanissimo intraprende un viaggio formativo in India e nei kibbutz in Israele. Frequenta l'Universit\u00e0 di Cincinnati, laureandosi in sociologia.\nNel 1964 visita Cuba, quando la rivoluzione castrista \u00e8 in pieno sviluppo. Torna negli States e si trasferisce a Berkeley all'University of California dove indirizza i suoi sforzi verso l'attivismo sociale.\nOrganizza contro la guerra in Vietnam il VDC (Vietnam Day Committee), ed \u00e8 cofondatore con Abbie Hoffman del Partito Internazionale della Giovent\u00f9.\nNel 1968 partecipa come protagonista alle proteste contro la Convention Democratica a Chicago e con altri sei militanti (Abbie Hoffman, Rennie Davis, John Froines, David Dellinger, Lee Weiner e Tom Hayden) viene incriminato con l'imputazione di \"cospirazione\" ai danni degli Stati Uniti d'America. Diventa celebre, per aver coniato lo slogan: \"Non fidarti di nessuno che abbia pi\u00f9 di 30 anni\".\nNel 1970 scrive il manuale \"DO IT! Scenarios of the Revolution\" (con introduzione di Eldridge Cleaver, ideologo delle Pantere Nere e illustrazioni di Quentin Fiore). \"DO IT!\" avr\u00e0 un notevole successo internazionale e sar\u00e0 diffuso e tradotto in molti paesi occidentali.\nNel 1971 viene per l'ennesima volta incarcerato.\nContinua la sua fitta attivit\u00e0 politica non convenzionale sino a met\u00e0 anni settanta, a ridosso della fine della guerra in Vietnam.\nNel 1976, dopo aver pubblicato \"Growing (Up) at Thirty-Seven\" (dove descrive nei particolari la sua personale odissea di attivista radicale negli anni '60) abbandona progressivamente l'impegno pubblico diventando un quotato businessman, con grossi investimenti nella neonata Apple Computer.\nIn quel periodo Rubin ipotizza un possibile scenario di capitalismo alternativo per il futuro dei paesi industrializzati occidentali, tesi che raccoglie solo una parziale attenzione.\nUna delle ultime apparizioni pubbliche sar\u00e0 quella collegata a un giro di dibattiti nel 1980, organizzato con il vecchio compagno di lotta Abbie Hoffman, intitolato \"Yippie versus Yuppie\".\nIl 14 novembre 1994 lungo il Wilshire Boulevard di Los Angeles incappa in un rovinoso incidente automobilistico. Morir\u00e0 14 giorni dopo al Medical Center dell'UCLA.\nNei media.\nNel film del 2020 \"Il processo ai Chicago 7\" viene raccontata la vicenda dei Chicago Seven, dove appare anche Rubin.\nThe Century of the Self.\nNel 2002 Jerry Rubin appare in \"The Century of the Self\", documentario inglese curato da Adam Curtis. Il lavoro, tra gli altri contributi, riporta anche un'intervista di Rubin concessa al giornalista del New York Times Jesse Kornbluth."}
{"id": "1271461", "revid": "1444886", "url": "https://it.wikipedia.org/wiki?curid=1271461", "title": "Nelle mani giuste", "text": "Nelle mani giuste \u00e8 un romanzo scritto da Giancarlo De Cataldo pubblicato nel giugno 2007 dalla casa editrice Einaudi nella collana Stile Libero - BIG. Si presenta come l'ideale seguito del primo successo dell'autore \"Romanzo criminale\", ispirato alla vera storia della banda della Magliana e ambientato tra gli anni '70 e la fine degli anni '80. La vicenda narrata ne \"Nelle mani giuste\" si svolge tra il 1992 e il 1993 e si snoda tra l'inchiesta Mani Pulite e la fine della cosiddetta Prima Repubblica, focalizzando l'attenzione sulle stragi del continente.\nCorrispondenze con personaggi reali.\nAnche se l'autore ha precisato nella Prefazione che i personaggi del romanzo sono frutto di fantasia, a eccezione delle personalit\u00e0 pubbliche espressamente citate, in realt\u00e0 parecchi caratteri sono tratteggiati in modo preciso, tanto che \u00e8 facile ricollegare alcuni di loro a personaggi reali, viventi o no.\nLa Trama.\nLa narrazione si articola in quattro grandi filoni che si intrecciano fino ad arrivare a un'unica soluzione finale.\nL'eredit\u00e0 del Vecchio.\nLa morte di Salvo Lima rappresenta uno spartiacque nei rapporti tra Stato e Mafia che da quel momento cominciano a peggiorare anche sulla spinta delle inchieste della Procura di Palermo, in particolare dei giudici Falcone e Borsellino. A provare a ricucire i rapporti con la Mafia \u00e8 il funzionario dei servizi che ha sostituito il Vecchio, il commissario Nicola Scialoja che, oltre alla carica, ne ha ereditato soprattutto il materiale riservato: due Tir pieni di dossier, quasi tutti illegali, che ripercorrono la storia del paese dal fascismo a oggi. Scialoja apre un canale informale con Angelino Lo Mastro, emergente boss mafioso dai modi raffinati, con il quale comincia una trattativa segreta per una tregua. Nello stesso periodo Scialoja ricomincia a frequentare Patrizia, l'ex compagna del Dandi, un boss della banda della Magliana, che gi\u00e0 frequentava ai tempi in cui dava la caccia alla pi\u00f9 spietata banda criminale di Roma tra gli anni 70 e 80. Con Patrizia, Scialoja si confida, la mette al corrente della sua attivit\u00e0 e delle sue iniziative. Senza sospettare che Patrizia, nel frattempo era diventata la moglie di Stalin Rossetti.\nLa Catena.\nStalin Rossetti \u00e8 stato il comandante operativo della Catena. Una cellula paramilitare segreta che operava agli ordini del Vecchio e che da lui era stata creata ai tempi di Gladio. Dai campi di addestramento di Gladio venivano scelti gli elementi migliori che, ufficialmente, venivano allontanati per insubordinazione, ma in realt\u00e0 andavano a compiere azioni segrete e illegali per conto del Vecchio, cio\u00e8 per conto dello Stato. La Catena usufruiva di fondi illimitati. Poco prima di morire, il Vecchio scioglie la Catena, i suoi componenti continuano per\u00f2 ad operare nell'illegalit\u00e0 fino a che Stalin Rossetti, che gi\u00e0 mirava ad ottenere il posto del Vecchio ma che si \u00e8 visto sorpassato da Scialoja, progetta una nuova strategia della tensione, da attuarsi assieme alla Mafia, per prendere il posto a Scialoja ed entrare in possesso dei dossier del Vecchio. Per fare questo si serve dei suoi vecchi compagni, il Guercio, Yanez e lo spietato killer Pino Marino. E soprattutto di un'infiltrata insospettabile, Patrizia.\nL'Impero del Fondatore.\nAlla morte del Fondatore, dopo averne sposato la figlia Maya, Ilio Donatoni assume il controllo di una delle aziende pi\u00f9 note e pi\u00f9 floride a livello nazionale. Ilio Donatoni \u00e8 un uomo ammirato, temuto e rispettato, con amicizie influenti e alte protezioni politiche. La sua azienda \u00e8 apparentemente sana, ma deve il suo successo a discutibili operazioni finanziarie al Nord, compiute con l'appoggio di politici corrotti, e alla protezione della Mafia in Sicilia, dove l'azienda apre molti cantieri in seguito ai parecchi appalti che riesce a vincere. Ma alla fine degli anni 90 sull'azienda di Ilio Donatoni incombe l'ombra di Mani Pulite al Nord e al Sud comincia a venir meno l'appoggio della Mafia, rappresentata dal faccendiere Giulio Gioioso. L'azienda entra in una grave crisi di liquidit\u00e0 e anche il rapporto familiare tra Maya e Ilio comincia a vacillare. L'idea di Maya \u00e8 quella di mollare tutto prima della fine, ma la crisi \u00e8 molto pi\u00f9 grave di quanto pensasse: il pool di Milano comincia l'inchiesta e i debiti con la Mafia sono inestinguibili. Per Ilio Donatoni la soluzione sta in un colpo di pistola di fronte allo specchio della sua casa, Maya nel frattempo trova consolazione confidando tutto a una sua nuova amica, Patrizia.\nCose di Cosa Nostra.\nDopo la cattura di Tot\u00f2 Riina, il rapporto con lo Stato non si pu\u00f2 pi\u00f9 ricucire. Bisogna passare all'azione con una nuova strategia per far capire allo Stato chi davvero comanda. Per prendersi l'Italia prima che finisca in mano ai comunisti, dopo la caduta ormai imminente della Prima Repubblica e delle protezioni che essa si portava appresso. Una strategia basata sulle stragi. Questo \u00e8 l'ordine perentorio della cupola, se necessario con l'appoggio per azioni di fiancheggiamento e depistaggio della banda di Stalin Rossetti e soci, la Catena. Ad Angelino Lo Mastro e alla Mafia piace Stalin Rossetti, che era un fiduciario del Vecchio, un uomo che meritava rispetto, l'uomo che pi\u00f9 di ogni altro incarnava i rapporti tra Mafia e Stato durante la Prima Repubblica.\nIl resto \u00e8 storia: attentato di Via Fauro contro Maurizio Costanzo, di Via dei Georgofili a Firenze, di Via Palestro a Milano, di Piazza San Giovanni in Laterano e di Via del Velabro a Roma. E poi il mistero sull'attentato fallito allo Stadio Olimpico a Roma, potenzialmente il pi\u00f9 distruttivo e sanguinario, che viene ricostruito dall'Autore, per sua stessa ammissione in prefazione, in maniera differente da come venne ricostruito in sede giudiziaria."}
{"id": "1271463", "revid": "767487", "url": "https://it.wikipedia.org/wiki?curid=1271463", "title": "Rosso sangue (film 1986)", "text": "Rosso sangue (\"Mauvais Sang\") \u00e8 un film del 1986 scritto e diretto da Leos Carax, al suo secondo lungometraggio. Ha per protagonisti Michel Piccoli, Juliette Binoche e Denis Lavant.\n\u00c8 stato presentato in concorso al 37\u00ba Festival di Berlino.\nTrama.\nDurante un'anomala ondata di caldo che investe Parigi, un uomo muore cadendo sui binari della metropolitana. Una boss del crimine americana intima a due vecchi delinquenti, Marc e Hans, ex soci del morto, di restituire l'ingente somma che le doveva entro due settimane, pena conseguenze peggiori. I due allora escogitano un piano: rubare e rivendere il prezioso vaccino per la STBO, una malattia sessualmente trasmissibile che miete vittime tra i giovani e si contrae facendo sesso senza coinvolgimento emotivo.\nPer far ci\u00f2 reclutano Alex, figlio del morto e adolescente ribelle con un talento da prestigiatore: nonostante non fosse molto legato al padre, lui accetta nella speranza di cominciare una nuova vita con la ricompensa offertagli e si lascia alle spalle gli amici e la fidanzatina Lise, a cui regala la sua moto. Si innamora per\u00f2 in Anna, la giovane amante di Marc, che rappresenta per lui un amore impossibile. Viene anche contattato in segreto dall'americana, che ha scoperto il loro piano e gli offre una cifra maggiore per consegnarle direttamente il vaccino.\nAlex ruba il siero dall'edificio governativo dov'era custodito, ma viene tradito da un amico, anch'esso innamorato di Lise, che chiama la polizia. Circondato, riesce a scappare solo grazie al provvidenziale arrivo proprio di Lise, in moto. Mentre il caldo lascia spazio a un'altrettanto improvvisa neve, Alex nasconde il bottino e va da Marc a riferirgli dove quando viene sorpreso dall'americana e i suoi uomini, che gli sparano e gli rubano la fiala per punirlo del doppio gioco. Alex riesce a nascondere le proprie ferite ad Anna, Marc, Lise e Hans e si dirige con loro verso il volo che lo dovrebbe portare sulle Alpi svizzere dove cominciare la sua nuova vita, ma l'americana e i suoi uomini li raggiungono nuovamente, resisi conto che il contenuto della fiala \u00e8 altrove. Ne nasce una sparatoria dove Marc li uccide tutti, ma Alex muore comunque tra le braccia di Anna sulla pista d'atterraggio per le ferite riportate in precedenza.\nProduzione.\nDopo \"Boy Meets Girl\", il venticinquenne Carax riceve un budget pi\u00f9 considerevole, pari a 11 milioni di franchi. Le riprese del film, tenutesi prevalentemente in teatri di posa pi\u00f9 alcuni esterni parigini, finiscono per\u00f2 per farlo lievitare fino a 15 milioni, durando 30 settimane invece delle 12 previste all'inizio a causa di continue interruzioni dovute al perfezionismo del regista, che lo porta anche a passare intere giornate senza girare nulla.\nIl titolo originale proviene dalla poesia \"Cattivo sangue\" di \"Una stagione all'inferno\" di Arthur Rimbaud.\nDistribuzione.\nIl film viene distribuito nelle sale cinematografiche francesi a partire dal 26 novembre 1986. In Italia arriva \u00abfugacemente\u00bb due anni pi\u00f9 tardi, il 5 febbraio 1988.\nAccoglienza.\nIncassi.\nIl film registra 504803 spettatori in Francia.\nCritica.\nIl film viene accolto entusiasticamente dalla critica, che gli assegner\u00e0 il premio Louis-Delluc. I \"Cahiers du cin\u00e9ma\" lo inseriscono al quinto posto nella loro lista annuale dei migliori film dell'anno, a pari merito con \"Maine Ocean\" di Jacques Rozier. Uscendo contemporaneamente alle proteste studentesche contro la riforma universitaria del governo Chirac (un morto e 200 feriti), ma evitando volutamente qualsiasi riferimento politico o sociale, si attira per\u00f2 anche accuse di qualunquismo e reazionarismo; in quest'ultimo senso ne viene criticata inoltre la rappresentazione che da dell'AIDS attraverso una malattia fittizia che si contrae \"facendo l'amore \"senza amore\"\".\nInfluenza.\n\"Rosso sangue\" \u00e8 riconosciuto come un film generazionale ed influente per tutta una serie di cineasti e cinefili francesi. Tuttavia, il critico Jean-Marc Lalanne, scrivendo nel 2010 su \"Les Inrockuptibles\", sostiene che tale eredit\u00e0 non sia mai stata raccolta, sottolineando l'arenarsi della \u00abpromettente carriera\u00bb di Carax in seguito ai problemi di produzione del successivo \"Gli amanti del Pont-Neuf\" e il fatto che \u00abi giovani registi francesi del decennio successivo, in varia misura Beauvois, Desplechin, Kahn, Lvovsky, Poirier, Zonca\u00bb gli abbiano \u00abpreferito un ritorno al realismo, ai dialoghi, all'ancoraggio politico e sociale\u00bb.\nLa carrellata che riprende la corsa senza meta di Alex con il brano di David Bowie \"Modern Love\" come colonna sonora \u00e8 considerata la sequenza pi\u00f9 celebre di tutto il film ed \u00e8 stata definita una scena \"cult\". Per Richard Brody del \"New Yorker\": \u00abl'esultanza auto-punitiva del selvaggio Lavant sulle note di \"Modern Love\" [...] \u00e8 uno dei tanti momenti da antologia del film\u00bb. Nel 2018, il sito web Vulture l'ha inserita al 10\u00ba posto nella sua lista delle migliori 50 scene di ballo della storia del cinema. Ne \u00e8 stato realizzato un omaggio da parte di Noah Baumbach nel film \"Frances Ha\" (2012), dove, in una scena simile, la protagonista Greta Gerwig corre e balla per le strade di New York."}
{"id": "1271464", "revid": "15756", "url": "https://it.wikipedia.org/wiki?curid=1271464", "title": "Polittico di san Luca", "text": "Il Polittico di San Luca \u00e8 un'opera tempera su tavola (177x230 cm) realizzata da Andrea Mantegna tra il 1453 e il 1454 e conservata nella Pinacoteca di Brera a Milano.\nStoria.\nIl polittico venne commissionato dai monaci benedettini dell'abbazia di Santa Giustina a Padova per la cappella di San Luca della chiesa, nell'agosto del 1453, dall'abate Mauro, al secolo Sigismondo de' Folperti da Pavia.\nL'opera fu completata entro la fine del 1454, mentre l'artista era contemporaneamente impegnato agli affreschi della cappella Ovetari nella chiesa degli Eremitani. La pala \u00e8 firmata in caratteri romani sulla colonna che regge il leggio di san Luca al centro ().\nLa pala rimase in loco fino al 1797, quando con le soppressioni napoleoniche venne destinata all'Accademia di Milano, dove arriv\u00f2 nel 1811.\nDescrizione e stile.\nImpaginazione generale.\nIl polittico \u00e8 composto da dodici scomparti organizzati su due registri. Perduta \u00e8 la cornice lignea originale che, come nella \"Pala di San Zeno\", doveva essere stata disegnata dall'artista stesso e doveva raccordare unitariamente i vari pannelli. I documenti parlando della sua realizzazione da parte di maestro Guglielmo, con rifiniture pittoriche in oro e blu d'Alemagna, queste ultime pagate a un tale maestro Guzon nel 1455.\nNella pala si trovano fusi elementi arcaici, come il fondo oro e le diverse proporzioni tra le figure, ed elementi innovativi come l'unificazione spaziale prospettica nel gradino in marmi policromi che fa da base ai santi del registro inferiore e la veduta scorciata dal basso dei personaggi del registro superiore, estremamente soldi e monumentali, che con la cornice originale dovevano dare l'idea di affacciarsi da una loggia ad arcate, posta in alto rispetto al punto di vista dello spettatore. Le figure hanno contorni nitidi, evidenziati dalla brillantezza quasi metallica dei colori.\nLa scelta dei santi \u00e8 strettamente legata alla storia dell'ordine benedettino e a quella dell'abbazia, in particolare alle leggende sul culto delle reliquie presenti fin dalle origini nel monastero. Essi, a parte Benedetto, fondatore dei benedettini, si trovano tutti citati in una miscellanea quattrocentesca di manoscritti della biblioteca dell'abbazia, copia di un pi\u00f9 antico testo del XII secolo, intitolata \"Passio beatae Iustinae virginis, vita sancti Prosdocimi, legende sanctorum monasterii Sanctae Iustinae\". Vi si trovano infatti capitoli dedicati al sermone di san Girolamo su san Luca e alla storie del rinvenimento delle reliquie dei santi Massimo, Giustina, Luca e altri.\nFascia inferiore.\nNella fascia inferiore, la figura centrale \u00e8 quella di san Luca evangelista (140x67 cm), seduto su uno scranno marmoreo che sembra un trono (con delfini scolpiti sui braccioli, marmi policromi, megalioni, ecc.) e concentrato nella scrittura del Vangelo, che \u00e8 appoggiato su un piano inclinato ligneo a sua volta retto da un tavolo marmoreo circolare su un'alta colonnina. Tra il piano dello scrittoio e la base marmorea si trova una natura morta con due libri, una lucerna rossa e due calamai infilati in due buchi nel legno, contenenti inchiostro rosso e nero. Evidente \u00e8 anche qui lo scorcio dal basso verso l'alto e curatissima \u00e8 la raffigurazione dei marmi policromi, derivata dall'esempio del maestro di Mantegna, Francesco Squarcione. La scelta di raffigurare Luca come un amanuense, con un'estrema cura nella descrizione degli strumenti del mestiere, \u00e8 legata senz'altro anche alla presenza di un importante \"scriptorium\" in Santa Giustina.\nDa sinistra verso destra si riconoscono santa Felicita; san Prosdocimo, in abiti vescovili, con il pastorale e la brocca, simbolo del Battesimo; san Benedetto da Norcia, in abito scuro, con il libro della Regola e un fascio di verghe, che indicano le norme della Regola; santa Giustina, con la palma del martirio e un pugnale nel cuore, variazione della spada che la decapit\u00f2. Santa Scolastica era sorella di san Benedetto, mentre santa Giustina venne battezzata da san Prosdocimo: la loro disposizione crea una preziosa alternanza cromatica tra gli abiti neri dei religiosi regolari e gli abiti chiari e rosati dei due protettori di Padova. Ciascuna di queste tavole laterali misura 118x42 cm.\nFascia superiore.\nNella fascia superiore, al centro la \"Piet\u00e0\" (51x30 cm) con Maria e san Giovanni (70x19 cm ciascuno), dove si nota la lezione dei rilievi dell'altare del Santo di Donatello (come quello del \"Cristo morto\"), anche se Mantegna non raggiunge la drammaticit\u00e0 profondamente umana dello scultore fiorentino: le ferite di Cristo infatti non sembrano scalfire il suo corpo quasi pietrificato e la sua sofferenza viene esaltata solo in virt\u00f9 dei gesti delle due figure dolenti di Giovanni e Maria ai lati.\nLa \"Piet\u00e0\" \u00e8 affiancata da quattro santi: da sinistra, san Daniele diacono, patrono di Padova, san Girolamo, con il manto rosso di cardinale e una pietra in mano, con cui si percuoteva il petto in segno di penitenza; sant'Agostino o san Massimo vescovo di Padova, con mitria e pastorale di vescovo e san Sebastiano, in veste di soldato, con la spada e la palma del martirio, talvolta erroneamente indicato come san Giuliano l'ospitaliere (che porta pure la spada, ma non fu martirizzato). Ciascuna di queste tavole misura 69x40 cm."}
{"id": "1271465", "revid": "1305772", "url": "https://it.wikipedia.org/wiki?curid=1271465", "title": "Kv\u00edv\u00edk", "text": "Kv\u00edv\u00edk \u00e8 un comune delle Isole F\u00e6r \u00d8er. Ha una popolazione di 607 abitanti e fa parte della regione di Streymoy sull'isola omonima.\nIl comune occupa la porzione centro-occidentale dell'isola, e comprende cinque localit\u00e0: Kv\u00edv\u00edk (capoluogo), Leynar, Sk\u00e6lingur, Stykki\u00f0 e V\u00e1lur."}
{"id": "1271468", "revid": "1305772", "url": "https://it.wikipedia.org/wiki?curid=1271468", "title": "Mi\u00f0v\u00e1gur", "text": "Mi\u00f0v\u00e1gur (in danese \"Midv\u00e5g\") era un comune delle Isole F\u00e6r \u00d8er. Aveva una popolazione di 1.101 abitanti e faceva parte della regione di V\u00e1gar sull'isola omonima.\nIl territorio del comune copriva la fascia centrale dell'isola di V\u00e1gar (dalla costa nord alla costa sud) e includeva due centri abitati: Mi\u00f0v\u00e1gur (capoluogo) e Vatnsoyrar.\nIl 1\u00ba gennaio 2009 il comune si \u00e8 fuso con Sandav\u00e1gur creando comune di V\u00e1gar."}
{"id": "1271471", "revid": "1305772", "url": "https://it.wikipedia.org/wiki?curid=1271471", "title": "S\u00f8rv\u00e1gur", "text": "S\u00f8rv\u00e1gur \u00e8 un comune delle Isole F\u00e6r \u00d8er. Ha una popolazione di 1.066 abitanti e fa parte della regione di V\u00e1gar. Comprende la parte occidentale di V\u00e1gar e l'intera isola di Mykines.\nIl 1\u00ba gennaio 2005 ha inglobato i territori dei comuni soppressi di B\u00edggjar e Mykines. Il comune comprende 4 localit\u00e0: B\u00f8ur, G\u00e1sadalur, Mykines (unico insediamento sull'isola omonima) e S\u00f8rv\u00e1gur (capoluogo).\nInfrastrutture e trasporti.\nA S\u00f8rv\u00e1gur si trova l'unico aeroporto delle Isole F\u00e6r \u00d8er, l'Aeroporto di V\u00e1gar."}
{"id": "1271473", "revid": "92723", "url": "https://it.wikipedia.org/wiki?curid=1271473", "title": "Guglielmo Caccia", "text": "Biografia.\nGuglielmo Caccia, soprannominato \"Moncalvo\" perch\u00e9 trascorse la maturit\u00e0 nel comune di Moncalvo dove mor\u00ec nel 1625, nacque a Montabone il 9 maggio 1568. Allievo di Giovanni Francesco Biancaro, viene considerato come il pi\u00f9 importante esponente dell'arte della Controriforma in Piemonte, tanto da essere definito il \"Raffaello del Monferrato\".\nTra il 1605-1607 dipinse la galleria di Palazzo Reale di Torino voluta da Carlo Emanuele I, insieme al pittore Federico Zuccari, opera andata distrutta in seguito ad un incendio. \nTra le sue opere pi\u00f9 importanti \u00e8 la \"Deposizione dalla Croce\" nella Basilica di San Gaudenzio a Novara. Inoltre, fra il 1613 e il 1615, dipinse la volta dell'abside e la cupola della chiesa di San Marco, sempre a Novara; la chiesa di San Francesco a Moncalvo, l\"Annuncio ai pastori\" (1614) per l'Arciconfraternita di San Michele a Casale Monferrato e il \"San Paolo con Sant'Andrea\" per la chiesa di Sant'Antonio Abate. Tra il 1614 e il 1619 Guglielmo Caccia risiedette a Pavia, dove l'artista era gi\u00e0 proprietario di una casa, e, temporaneamente, a Monza. A Pavia realizz\u00f2 il \"ciclo delle sibille\", per la chiesa di Santa Maria di Canepanova, la \"pala di Sant'Anna\" (1618) per la chiesa del Carmine e altre opere per la basilica di San Michele Maggiore, mentre per la cattedrale di Monza dipinse la \"Decollazione di San Giovanni Battista\". Sempre negli stessi anni l'artista esegu\u00ec numerosi lavori per diversi ordini religiosi, e soprattutto per i Barnabiti, e collabor\u00f2 con l'architetto milanese Lorenzo Binaghi, tanto che gli furono commissionate opere per le chiese milanesi di Sant'Alessandro in Zebedia, San Barnaba e San Paolo Converso e nel 1619 gli furono richieste tre tele (\"San Gerolamo, Cristo\" e \"la Vergine\") per il Tribunale di Provvisione di Milano.\nOper\u00f2 anche a Guarene, Vercelli, al Sacro Monte di Crea, a Torino, Novara e Milano. A Carabbia nella chiesa parrocchiale di San Siro si conserva una sua tela raffigurante la \"Madonna col Bambino tra i Santi Giacomo Maggiore e Francesco d'Assisi\".\nIl pittore soggiorn\u00f2 a Chieri attorno al 1606, dove si possono ammirare molte sue opere, come il ciclo di affreschi e grandi tele nella chiesa di San Domenico, la \"Resurrezione\" nella chiesa di San Giorgio, la \"Madonna con il Bambino e San Bernardino da Siena\" e l\"Incoronazione con i Santi Rocco, Sebastiano, Giorgio e Guglielmo\" nella chiesa dei Santi Bernardino e Rocco, la tela di San Nicola da Tolentino presso la medesima chiesa ed altri dipinti in parecchi edifici religiosi. Si ritiene anche, ma senza documentazione a supporto della tesi, che abbia realizzato alcune delle Madonne visibili sulle facciate di edifici civili nella stessa cittadina.\nNel 1589 spos\u00f2 a Casale Laura Oliva, figlia del pittore Ambrogio Oliva.\nNel 1625 ottenne l'autorizzazione dal vescovo di Casale Monferrato Scipione Agnelli di far aprire a Moncalvo, in un edificio di sua propriet\u00e0, un convento delle Orsoline all'interno del quale furono trasferite quattro sue figlie, tra le quali vi era Orsola Maddalena Caccia, che rimase nel convento fino alla sua morte avvenuta nel 1676. Orsola Maddalena segu\u00ec le orme del padre, diventando una valente pittrice come testimoniano le tele \"Nativit\u00e0 di San Giovanni Battista\", \"San Luca nello Studio\" e \"Sacra famiglia con Sant'Anna\" presenti a Moncalvo ed esposte dal dicembre 2014 all'aprile 2015 al \"National Museum of Women in the Arts\" di Washington. Secondo Luigi Antonio Lanzi ebbe come allievo Giorgio Alberino."}
{"id": "1271474", "revid": "1776051", "url": "https://it.wikipedia.org/wiki?curid=1271474", "title": "Eske Brun", "text": "Biografia.\nBrun nacque ad Aalborg, in Danimarca. Il padre mor\u00ec quando Eske aveva solo 15 anni e la famiglia si trasfer\u00ec a Ordrup, a nord di Copenaghen. Consegu\u00ec la laurea in legge all'Universit\u00e0 di Copenaghen nel 1929. Nel 1932 assunse la funzione di sostituto governatore della Groenlandia Settentrionale; nel 1939 ottenne la carica di governatore in maniera permanente. Quando cominci\u00f2 la Seconda guerra mondiale e i contatti con la Danimarca furono interrotti in seguito all'invasione tedesca, Eske Brun e il suo collega Aksel Svane, in base ad una legge del 1925 sul governo della Groenlandia, presero il controllo dell'isola. Stabilirono linee di approvvigionamento da Stati Uniti e Canada grazie anche all'aiuto dell'ambasciatore danese a Washington, Henrik Kauffmann. Dal 1941 fino alla fine della guerra Aksel Svane rimase in America ad organizzare gli aiuti ed Eske Brun rimase l'unico governatore di tutta la Groenlandia; in questo periodo l'amministrazione fu centralizzata a Godth\u00e5b (Nuuk). Dopo la guerra Eske Brun fu eletto vicepresidente dell'Amministrazione della Groenlandia (Gr\u00f8nlands Styrelse) nel 1947; nel gennaio del 1949 succedette a Knud Oldendow come presidente. Eske Brun lavor\u00f2 nella pubblica amministrazione fino al suo pensionamento nel 1964, avvenuto dopo dispute sull'eguaglianza di danesi e groenlandesi."}
{"id": "1271475", "revid": "1305772", "url": "https://it.wikipedia.org/wiki?curid=1271475", "title": "Sandav\u00e1gur", "text": "Sandav\u00e1gur era un comune delle Isole F\u00e6r \u00d8er. Aveva una popolazione di 768 abitanti e faceva parte della regione di V\u00e1gar, sulla parte orientale dell'isola omonima.\nQui nacque il ministro luterano e linguista Venceslaus Ulricus Hammershaimb. \nIl 1\u00ba gennaio 2009 il comune si \u00e8 fuso con Mi\u00f0v\u00e1gur creando il comune di V\u00e1gar. "}
{"id": "1271480", "revid": "404338", "url": "https://it.wikipedia.org/wiki?curid=1271480", "title": "Ti sposer\u00f2 (Jovanotti)", "text": "Ti sposer\u00f2 \u00e8 il secondo singolo estratto dall'album di Jovanotti \"Il quinto mondo\", distribuito nel 2002."}
{"id": "1271490", "revid": "2045841", "url": "https://it.wikipedia.org/wiki?curid=1271490", "title": "Phantasmagoria (The Damned)", "text": "Phantasmagoria \u00e8 un album in studio del gruppo musicale britannico The Damned, pubblicato nel 1985.\nDescrizione.\nL'album \u00e8 stato pubblicato nel 1985 dall'etichetta discografica MCA Records in molti paesi del mondo, in varie edizioni, in formato LP, CD e musicassetta. In seguito \u00e8 stato ristampato numerose volte e in varie edizioni, comprensive di tracce bonus. Nel 2009 \u00e8 stata pubblicata l'edizione \"Phantasmagoria: Expanded Edition\" dalla Universal/Island Records in doppio CD, con un intero disco di tracce bonus."}
{"id": "1271493", "revid": "547992", "url": "https://it.wikipedia.org/wiki?curid=1271493", "title": "Arrigo Lucchini", "text": "Biografia.\nViene introdotto dal padre poeta e attore nel mondo della recitazione.\nNel 1945 crea la sua filodrammatica assieme al parroco Alfonso Bonetti nella quale appariranno alcuni dei volti che lo accompagneranno per tutta la vita, basti citare il suo scenografo Carlo Colombini.\nCaratterista e attore teatrale dialettale bolognese, nonch\u00e9 autore di numerose commedie in dialetto, fu spesso utilizzato da Pupi Avati nei suoi primi film. \u00c8 stato anche un prolifico autore di libri tra i quali \"Cara Bologna\" e \"Cronache del Teatro Dialettale Bolognese\"."}
{"id": "1271494", "revid": "2184720", "url": "https://it.wikipedia.org/wiki?curid=1271494", "title": "Morir\u00f2 d'amore (Jovanotti)", "text": "Morir\u00f2 d'amore \u00e8 il terzo singolo estratto dall'album di Jovanotti \"Il quinto mondo\", distribuito nel 2002."}
{"id": "1271499", "revid": "1543377", "url": "https://it.wikipedia.org/wiki?curid=1271499", "title": "Capitano Spaulding", "text": "Capitano Spaulding \u00e8 un personaggio creato da Rob Zombie per i film \"La casa dei 1000 corpi\", \"La casa del diavolo\" e \"3 from Hell\". \u00c8 stato interpretato da Sid Haig in tutte e tre le pellicole.\nSid Haig si \u00e8 trovato in difficolt\u00e0 a girare alcune scene, soprattutto quelle particolarmente violente. La scena pi\u00f9 difficile in assoluto per\u00f2 \u00e8 stata quella con la ex pornostar Ginger Lynn in cui ha dovuto faticare non poco per riuscire a \"concentrarsi\", e \u00abper evitare che il film cambiasse totalmente genere\u2026\u00bb.\nBackground.\nPer promuovere l'uscita dei film sulla famiglia Firefly, Rob Zombie ha creato dei retroscena per i tre protagonisti (Baby, Otis e Spaulding) sul sito web ufficiale, usando vecchie fotografie degli attori e finti ritagli di giornali per renderli pi\u00f9 realistici. Nel caso di Spaulding, sono state usate foto e immagini di precedenti interpretazioni di Sid Haig.\nSecondo la sua biografia, Capitano Spaulding, il cui vero nome \u00e8 Johnny Lee Johns, \u00e8 nato il 13 aprile 1918 a El Paso, Texas. Trascorso un breve periodo nell'orfanotrofio della contea, viene adottato da una famiglia di colore nella quale cresce accanto al fratello adottivo Charlie. Johnny Lee manifesta molto presto un morboso interesse per deformit\u00e0, fenomeni da baraccone e fotografie che ritraggono crimini violenti. La personalit\u00e0 deviata di Johnny Lee comincia quindi ad emergere e cominciano anche i primi omicidi per i quali assume lo pseudonimo di \"Mr. Ding Dong a Bo-Bo\" prima di essere ribattezzato \"Cutter\" da Charlie.\nIntorno al 1947, Cutter incontra Mother Firefly (alias \"Eve Wilson\" in quel periodo) che ha gi\u00e0 due figli, Rufus e Tiny. Cutter e Eve si mettono insieme e dalla coppia nasce Vera Ellen (alias Baby Firefly). Durante l'estate del 1965 giunge nella contea un violento psicopatico, Otis B. Driftwood. Otis e Cutter diventano presto compagni affiatati ma nello stesso tempo rivali, litigando spesso per il controllo della famiglia. Lo stesso Otis crea i nomi \"Firefly\" per la famiglia e \"Capitano Spaulding\" per Cutter. Nel contempo, Spaulding e Charlie iniziano un commercio illegale di alcolici nel ranch, ormai trasformato a tutti gli effetti in un bordello.\nIn questo periodo cominciano anche a nascere le prime ostilit\u00e0 tra Charlie e Otis: non \u00e8 chiaro quale sia la causa ma si pensa che Charlie rifornisca di donne e alcolici le forze dell'ordine locali all'insaputa di Spaulding, tenendo per s\u00e9 i profitti. Nel 1971, Spaulding costruisce il \"Captain Spaulding's Museum of Monsters and Madmen\" vero e proprio museo degli orrori che richiama curiosi e appassionati da tutto il Paese, attratti soprattutto dalla leggenda che riguarda \"Doctor Satan\", uno psicopatico locale del quale Otis e Baby sono nel frattempo diventati adepti.\nFilm.\nNel primo capitolo della serie, Spaulding gestisce il \"Capt. Spaulding's Museum of Monsters and Madmen\", attrazione che richiama soprattutto teenager incuriositi dai racconti sullo scienziato pazzo Doctor Satan. Il ruolo di Spaulding in questo film \u00e8 ancora piuttosto marginale, anche se il suo museo degli orrori rappresenta il punto cruciale attraverso il quale passano inizialmente tutte le vittime dei Firefly: prima i quattro ragazzi, poi i due poliziotti col padre di una delle ragazze scomparse. Tutti infatti cominciano il loro calvario proprio da Spaulding, prima di finire nelle grinfie della famiglia omicida e, infine, in quelle di Doctor Satan.\nIl ruolo di Capitano Spaulding \u00e8 ampliato in \"La casa del diavolo\", nel quale viene dato maggior risalto alla sua figura patriarcale nella famiglia Firefly. Alcuni mesi dopo le vicende del primo film, Baby e Otis si riuniscono a Spaulding, col quale raggiungono il fratellastro Charlie Altamont in cerca di rifugio. Pi\u00f9 avanti, quando lo sceriffo Wydell sottopone i Firefly ad una serie di torture, Spaulding cerca di prendersi la colpa di un omicidio commesso da Baby, tentando invano di salvarla, in un momento di surreale tenerezza. Nelle sequenze finali, quando i tre \"reietti del diavolo\" sono in auto davanti alla polizia che li sta braccando, Otis porge a Spaulding la pistola pi\u00f9 grande (gesto che potrebbe simboleggiare l'accettazione da parte di Otis della \"leadership\" di Spaulding nella famiglia) e dirige l'auto verso i poliziotti nell'epico scontro a fuoco finale.\nNel terzo film della serie, \"3 from Hell\", viene rivelato che Spaulding, cos\u00ec come gli altri membri della famiglia Firefly, sopravvive alla pioggia di proiettili delle forze dell'ordine. Dopo essere stato sottoposto al processo per gli omicidi compiuti, viene incarcerato e condannato a morte tramite iniezione letale."}
{"id": "1271501", "revid": "1829344", "url": "https://it.wikipedia.org/wiki?curid=1271501", "title": "Helge Ingstad", "text": "Dopo aver mappato alcuni insediamenti norvegesi, Ingstad e sua moglie Anne Stine, un'archeologa, trovarono nel 1961 le rovine di un insediamento vichingo nell'Anse aux Meadows nel Terranova. Grazie a questa scoperta furono i primi a portare una prova conclusiva dell'ipotesi che i Vichinghi Norvegesi e Islandesi avessero trovato una via attraverso l'Oceano Atlantico per arrivare in America Settentrionale, circa cinquecento anni prima di Cristoforo Colombo e Giovanni Caboto. Ingstad inoltre riteneva che la misteriosa scomparsa degli insediamenti vichinghi in Groenlandia nel XV secolo potesse essere spiegata da una loro emigrazione in Nordamerica.\nCarriera.\nHelge Ingstad si laure\u00f2 in legge ed in origine esercit\u00f2 la professione di avvocato sino a quando, per inseguire il proprio spirito, non decise di vendere il suo studio legale a Levanger e trasferirsi nei Territori del Nord-Ovest (Canada) nel 1926, divenendo un cacciatore. Nei tre anni successivi viaggi\u00f2 insieme alla trib\u00f9 indiana dei Mangiatori di Carib\u00f9 per studiarne gli usi ed i costumi, condividendone la vita nella quotidianit\u00e0. Tornato in Norvegia scrisse \"Pelsjegerliv\" (\"Vita da cacciatore\", tradotto con \"La Terra di Festa e Carestia\"), che divenne un best seller per l'epoca.\nIngstad divenne il governatore (\"Sysselmann\") della Terra di Erik il Rosso nel 1932-1933, una parte della Groenlandia che fu annessa alla Norvegia. La Corte permanente di giustizia internazionale a L'Aia stabil\u00ec che quella terra apparteneva alla Danimarca, e cos\u00ec la presenza ufficiale norvegese fin\u00ec. Dopo il verdetto Ingstad venne trasferito e divenne governatore delle Isole Svalbard, una posizione adatta a lui, considerando la sua professione di avvocato e la sua esperienza di vita nelle regioni artiche.\nMatrimonio.\nNei suoi anni alle Svalbard Helge Ingstad incontr\u00f2 sua moglie, Anne Stine, circa vent'anni pi\u00f9 giovane di lui. Lei aveva letto i suoi libri su Canada e Groenlandia con grande ammirazione; scrisse all'esploratore e dopo un certo periodo di corrispondenza furono fidanzati e sposati. Nel 1946 gli Ingstad si costruirono una casa vicino ad Oslo, presso la collina Holmenkollen, dove trascorsero il resto delle loro vite (quando non viaggiavano per il mondo). Ebbero una figlia, Benedicte, che divenne un'archeologa come sua madre. Quando fu in et\u00e0 adolescenziale Benedicte cominci\u00f2 ad accompagnare i suoi genitori nei loro viaggi di esplorazione.\nOpere.\nHelge Ingstad fu un autore famoso, i cui libri sulle sue esplorazioni in luoghi remoti del mondo gli procurarono fama in Norvegia. In Groenlandia scrisse \"\u00d8st for den store bre\" (\"L'Est del Grande Ghiacciaio\"), nelle Svalbard scrisse \"Landet med de kalde kyster\" (\"La Terra dalle Fredde Coste\"). Visit\u00f2 anche gli Apache del Messico nordoccidentale, presso i quali scrisse \"Apache-indianerne - jakten p\u00e5 den tapte stamme\" (\"Gli Apache - La Caccia per la Trib\u00f9 Perduta\"). Dopo la Seconda guerra mondiale risiedette per un certo tempo nella Catena di Brooks nel nord dell'Alaska presso la trib\u00f9 Inuit dei Nunamiut, e su di loro scrisse \"Nunamiut - blant Alaskas innlandseskimoer\" (\"Nunamiut - Gli Eschimesi dell'Entroterra dell'Alaska\").\nDue toponimi americani sono dedicati a Helge Ingstad. In Canada, un piccolo torrente, l'Ingstad Creek, \u00e8 un immissario del Gran Lago degli Schiavi. In Alaska, il nome \"Monte Ingstad\" per una montagna di 1461 m nella Catena di Brooks \u00e8 stato ufficialmente approvato dall'Ufficio per i Nomi Geografici statunitense il 19 aprile 2006. Il nome fu suggerito dalla trib\u00f9 dei Nunamiut in ringraziamento per gli sforzi fatti per loro da Ingstad.\nHelge Ingstad mor\u00ec a Oslo a 101 anni. Durante gli ultimi anni della sua vita, lavor\u00f2 alla categorizzazione e al commento di una grande quantit\u00e0 di foto e registrazioni audio (141 canzoni) che aveva scattato e registrato mentre viveva con i Nunamuit intorno al 1950. gli sforzi culminarono nella stesura di \"Canzoni dei Nunamiut\", accompagnato da un CD contenente il materiale audio. Questo \u00e8 un grandissimo contributo alla conservazione della cultura Nunamiut, perch\u00e9 \u00e8 stato notato che molto di quello che raccolse nella met\u00e0 del XX secolo \u00e8 ora perduto e conservato solo nelle sue registrazioni.\nInsediamenti vichinghi in Nord America.\nNel 1960 Ingstad fece la scoperta pi\u00f9 importante della sua vita che divenne destinata a mutare l'opinione scientifica e storica sulla scoperta delle Americhe: egli infatti scopr\u00ec i resti di quello che si dimostr\u00f2 in seguito essere un insediamento vichingo a L'Anse aux Meadows nella parte settentrionale dell'isola di Terranova, in Canada, il quale \u00e8 ancora oggi l'unico sito comprovato di un insediamento vichingo in Canada ed in Nord America al di fuori della Groenlandia. Datati attorno all'anno 1000, i resti del villaggio di Anse aux Meadows sono inoltre l'unica traccia di un contatto transoceanico precolombiano e con qualche collegamento coi tentativi di colonizzazione intrapresi da Leif Ericson nel medesimo periodo, nel corso dell'esplorazione delle Americhe da parte degli \"uomini del nord\".\nGli scavi archeologici nel sito hanno condotto negli anni '60 un team archeologico internazionale ad interessarsi al caso e, sotto la direzione del governo canadese, negli anni '70, il sito \u00e8 stato sepolto nuovamente per poterlo conservare al meglio.\nUna datazione precisa al radiocarbonio ha precisato che anche i manufatti ritrovati in loco sarebbero databili all'anno 1000 circa. Sono stati ritrovati in tutto i resti di otto costruzioni, realizzate con muri di erba e fango posti su un intreccio di legname. Sono stati ritrovati anche resti di aree produttive. La struttura pi\u00f9 grande ritrovata (28.8 m x 15.6 m) \u00e8 composta di diverse stanze. \u00c8 stata ritrovata una forgia per il ferro ed una carpenteria specializzata nella riparazione di barche. Sono stati ritrovati anche molti oggetti di uso comune come ad esempio una lampada ad olio in pietra, una cote, una spilla di bronzo, un ago di osso e parti di un fuso da tessitura, fatto quest'ultimo che potrebbe suggerire in loco la presenza anche di donne oltre che di colonizzatori maschi. I resti di cibi ritrovati includevano noci, fatto inoltre che indica frequenti viaggi intrapresi verso le aree pi\u00f9 a sud dove tali specie crescono. Gli archeologi hanno comunque concluso che l'insediamento venne abitato per un periodo relativamente breve."}
{"id": "1271503", "revid": "339392", "url": "https://it.wikipedia.org/wiki?curid=1271503", "title": "Nassau (ducato)", "text": ""}
{"id": "1271506", "revid": "1305772", "url": "https://it.wikipedia.org/wiki?curid=1271506", "title": "Gran Premio di Monaco 2005", "text": "Il Gran Premio di Monaco 2005 si \u00e8 corso il 22 maggio sul circuito di Montecarlo, sesta prova della stagione 2005 del Campionato mondiale di Formula 1. La gara \u00e8 stata vinta da Kimi R\u00e4ikk\u00f6nen su McLaren-Mercedes davanti alle due Williams-BMW di Nick Heidfeld e Mark Webber.\nVigilia.\nAspetti sportivi.\nNelle prove libere del gioved\u00ec oltre ai piloti titolari corrono Alexander Wurz con la McLaren, Christian Klien con la Red Bull, Ricardo Zonta con la Toyota e Robert Doornbos con la Jordan.\nProve.\nRisultati.\nNella prima sessione del gioved\u00ec si \u00e8 avuta questa situazione:\nNella seconda sessione del gioved\u00ec si \u00e8 avuta questa situazione'\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nResoconto.\nLa prima sessione vede il dominio di Kimi R\u00e4ikk\u00f6nen, che stacca di 5 decimi Fernando Alonso. In seconda fila provvisoria Mark Webber e Giancarlo Fisichella. Non segna un tempo valido Ralf Schumacher, che parte cos\u00ec dal fondo dello schieramento.\nNella Q2 \u00e8 il turno di Fernando Alonso, che prende quasi 4 decimi a Kimi R\u00e4ikk\u00f6nen, mentre dietro ancora Mark Webber e Giancarlo Fisichella facevano segnare il terzo e quarto tempo. Non faceva un giro il colombiano Juan Pablo Montoya, che partiva cos\u00ec al fianco di Ralf Schumacher.\nCon la somma dei tempi conquistava la pole Kimi R\u00e4ikk\u00f6nen, con 83 millesimi di vantaggio su Fernando Alonso. In seconda fila, a oltre un secondo, Mark Webber e Giancarlo Fisichella, seguiti, a oltre due secondi, da Jarno Trulli e Nick Heidfeld; mentre in quarta fila a pi\u00f9 di 3 secondi e mezzo, David Coulthard e Michael Schumacher.\nRalf Schumacher viene penalizzato con mezzo secondo da aggiungersi al tempo totale delle qualifiche per aver utilizzato una gomma non ufficialmente destinata a lui; tuttavia un incidente nella sessione del sabato gli impedisce di registrare tempi cronometrati.\nNarain Karthikeyan viene retrocesso di dieci posizioni sulla griglia di partenza per aver sostituito il motore. Il tempo fatto segnare da Juan Pablo Montoya nella prima sessione di qualifiche viene cancellato su decisione degli \"steward\", in quanto il pilota colombiano, durante le prove libere del sabato, avendo tenuto una velocit\u00e0 eccessivamente bassa, ha portato altri tre piloti, Ralf Schumacher, Coulthard e Villeneuve, a entrare in collisione dietro di lui.\nRisultati.\nNelle sessioni di qualifica si \u00e8 avuta questa situazione:\nCon i tempi in grassetto sono visualizzate le migliori prestazioni in ciascuna sessione.\nGara.\nResoconto.\nLa gara ha visto la vittoria di Kimi R\u00e4ikk\u00f6nen, che ha condotto in testa tutta la gara. Alla partenza il finlandese mantiene la propria posizione, seguito da Alonso, Fisichella e Trulli. Al giro 23, Christijan Albers, gi\u00e0 doppiato, va in testacoda al centro della curva Mirabeau, e cos\u00ec Michael Schumacher tampona irreparabilmente David Coulthard, che aveva rallentato per evitare l'olandese; il tracciato rimane temporaneamente bloccato e viene mandata in pista la safety car, per permettere ai commissari di percorso di far ripartire la Minardi che ostruiva il passaggio. Le due Renault approfittano della neutralizzazione per fermarsi insieme al 25\u00ba giro, cosa che R\u00e4ikk\u00f6nen non fa dato il maggiore carico di carburante con cui era partito. Al rientro della safety car, R\u00e4ikk\u00f6nen inizia a segnare giri veloci e riesce, dopo il suo unico pit-stop al giro 42, a mantenere la testa della corsa davanti ad Alonso, che nell'ultima fase di gara, in crisi di gomme, viene sorpassato dalle due Williams di Heidfeld e Webber (entrambi su una strategia a due soste), che distaccano il pilota spagnolo e riescono a salire sul podio. Alonso giunge quarto al traguardo, seguito a breve distanza da Montoya, partito nelle retrovie cos\u00ec come Ralf Schumacher, davanti alle due Ferrari del fratello Michael e di Barrichello, che chiudono la zona punti.\nRisultati.\nI risultati del Gran Premio sono i seguenti:"}
{"id": "1271507", "revid": "767487", "url": "https://it.wikipedia.org/wiki?curid=1271507", "title": "Autunno del Medioevo", "text": "Autunno del Medioevo. Studio sulle forme di vita e di pensiero del quattordicesimo e quindicesimo secolo in Francia e nei Paesi Bassi (titolo originale in nederlandese Herfsttij der Middeleeuwen. Studie over levensen gedachtvormen der veertiende en vijftiende eeuw in Frankrijk en de Nederlanden) \u00e8 una celebre opera dello storico olandese Johan Huizinga, uscita nel 1919. Pi\u00f9 volte ripubblicata e riveduta, vivente l'autore - dal 1921 al 1940 - \u00e8 un'opera di indagine sulla cultura, la vita artistica e la societ\u00e0 di un periodo storico, il Medioevo, giunto al suo crepuscolo.\nTemi.\nLa definizione contenuta nel titolo \u00e8 attribuita ai periodi del Trecento e del Quattrocento, visti come un grandioso riepilogo e, insieme, tramonto della civilt\u00e0 medioevale e dell'arte tardogotica.\nDunque, Huizinga sottolinea la continuit\u00e0 della civilt\u00e0 medioevale durante il Trecento e il Quattrocento, ma anche il senso della sua fine; nutrito di nostalgia per il mondo che sta scomparendo, ma anche di sentimenti di precariet\u00e0, di morte, da cui l'uomo cerca di evadere, sfuggendo alla malinconia, per rifugiarsi nella dimora del sogno in contrapposizione alla esplosione gioiosa della vita che il Rinascimento annuncia. \n\u00c8 un'epoca segnata da numerose lotte politiche e religiose e dal diffondersi della peste nera. L'atteggiamento nei confronti della religione oscill\u00f2 tra un sentimento di autentico fervore spirituale e un atteggiamento di indifferenza, scetticismo e derisione.\nLa moralit\u00e0, nel XIV secolo, conobbe le pi\u00f9 alte forme di ascesi e di piet\u00e0 e le pi\u00f9 basse di violenza, crudelt\u00e0 e dissolutezza."}
{"id": "1271509", "revid": "1086846", "url": "https://it.wikipedia.org/wiki?curid=1271509", "title": "Associazione Sportiva Roma 2007-2008", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 2007-2008.\nStagione.\nI giallorossi aprono la stagione vincendo la Supercoppa italiana, in cui ritrovano l': a decidere l'incontro \u00e8 un rigore segnato da De Rossi. Dopo 3 giornate di campionato, la squadra di Spalletti guida la classifica con 9 punti e nessuna rete subita. I 2 pareggi di fila con e costano, tuttavia, l'aggancio da parte dei nerazzurri. Lo scontro diretto della 6\u00aa giornata \u00e8 ospitato proprio dai capitolini: l'Inter vince per 4-1 (anche approfittando della superiorit\u00e0 numerica, per l'espulsione di Giuly) facendo suo il primato. In coppa, arriva un'altra sconfitta: il si impone per 1-0. Nel resto del girone di andata, la Roma si trova distanziata dai milanesi nonostante i buoni risultati (come le vittorie con e ). In Europa ottiene invece il passaggio del turno, dietro agli inglesi. In 19 giornate sono 42 i punti ottenuti, 7 in meno dei campioni d'Italia. Le sconfitte in trasferta, a Siena e Torino, spingono ancora pi\u00f9 in alto i nerazzurri. Nell'andata degli ottavi di Champions League, il viene battuto per 2-1: l'identico punteggio nella gara di ritorno vale l'accesso ai quarti di finale.\nNel mese di marzo, la formazione recupera alcuni punti sull'Inter portandosi a \u22124 e malgrado la sconfitta patita nel derby di ritorno (3-2). In coppa viene eliminata, per il secondo anno consecutivo, dal Manchester. Il distacco dai nerazzurri andr\u00e0 a -6 alla 33\u00aa giornata quando la Roma pareggia per 1-1 in casa contro il Livorno e l'Inter vince contro il Torino in trasferta. Alla terzultima giornata: la sconfitta della squadra di Mancini nel derby e il 3-0 alla riducono a 3 punti il divario. Prima dell'ultima giornata, l'Inter ha un solo punto sui capitolini per via del successo di quest'ultimi contro l'Atalanta (2-1) e il pareggio dei nerazzurri contro un Siena gi\u00e0 salvo (2-2). I nerazzurri si confermano campioni, sconfiggendo per 2-0 il : la Roma \u00e8 invece fermata sul pari dal , nonostante il vantaggio all'intervallo (che avrebbe causato il sorpasso in classifica). Il campionato termina con un altro secondo posto a 82 punti (record di punti a venti squadre), seguito da un'altra vittoria in Coppa Italia ai danni dei lombardi (replicando quanto avvenuto nella stagione precedente).\nIn questa stagione la Lupa partecipa anche alla Superleague Formula 2008 arrivando quinta.\nMaglie e sponsor.\nIn questa stagione il nuovo main sponsor \u00e8 Wind e il fornitore tecnico \u00e8 Kappa. La prima divisa \u00e8 costituita da maglia rossa con bordi manica e colletto gialli, pantaloncini bianchi e calzettoni neri. In trasferta i Lupi usano una costituita da maglia bianca con decorazioni rosse, pantaloncini bianchi, calzettoni bianchi. Come terza divisa viene usato un kit completamente nero con dettagli gialli. I portieri usano tre divise: una nera, una gialla, una giallo fluorescente, tutte con dettagli giallorossi. Tutte le divise presentano la coccarda della Coppa Italia cucita sul petto (nelle competizioni nazionali) o sulla manica sinistra (in UEFA Champions League).\nOrganigramma societario.\nDi seguito l'organigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.&lt;ref name=\"Rosa AS Roma - Saison 07/08\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra aggiornate al 18 maggio 2008.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso. Tra parentesi le autoreti.\nGiovanili.\nOrganigramma societario.\nArea direttiva"}
{"id": "1271511", "revid": "1226", "url": "https://it.wikipedia.org/wiki?curid=1271511", "title": "Res gestae Divi Augusti", "text": ""}
{"id": "1271513", "revid": "38120", "url": "https://it.wikipedia.org/wiki?curid=1271513", "title": "Periodo medioevale caldo", "text": ""}
{"id": "1271516", "revid": "2184720", "url": "https://it.wikipedia.org/wiki?curid=1271516", "title": "Date al diavolo un bimbo per cena", "text": "Date al diavolo un bimbo per cena \u00e8 il quarto singolo estratto dall'album di Jovanotti \"Il quinto mondo\", distribuito nel 2002.\nIl brano \u00e8 scritto da Jovanotti, con musica di Saturnino e di Jovanotti.\nIl brano \u00e8 totalmente rap, senza parti melodiche, e nel testo Jovanotti sfoga i propri sentimenti in un flusso di coscienza che combina giochi di parole e citazioni (fra le quali il Canzoniere di Petrarca, la Divina Commedia di Dante, il Libro dei Mutamenti e altri). Il titolo fa riferimento invece agli ingoiatori di bambini de La bussola d'oro di Philip Pullman. La canzone \u00e8 la pi\u00f9 acre e pi\u00f9 lunga del disco, dura 12 minuti, ma \u00e8 stata commercializzata come singolo solo nella prima parte, lunga oltre 4 minuti. Contiene, attorno al quarto minuto, un assolo di sassofono di Kenny Garrett."}
{"id": "1271526", "revid": "155634", "url": "https://it.wikipedia.org/wiki?curid=1271526", "title": "Adriano Bonaiuti", "text": "Carriera.\nGiocatore.\nClub.\nComincia la carriera nell'Artiglio, squadra della capitale. Dopo essere stato scartato a un provino con la Roma approda al settore giovanile del dove rimane una sola stagione.\nNel 1985 passa alla dove debutta tra i professionisti nella stagione di Serie B 1987-1988 giocando una partita. L'anno successivo viene promosso titolare collezionando 31 presenze e una retrocessione in Serie C1.\nViene quindi acquistato dal Verona, che lo cede poi alla Juventus nell'ambito dell'operazione che porta Luciano Bodini a Verona. A Torino gioca una sola partita in due stagioni, debuttando in Serie A l'8 aprile 1990 in Juventus-Cremonese (4-0).\nNel 1991 passa al Padova, in Serie B, dove nel 1994 ottiene una storica promozione in Serie A dopo 32 anni, giocando in totale cinque stagioni di cui due in massima serie.\nSuccessivamente gioca con il Palermo e con il in Serie B, in Serie C2 con il e di nuovo in Serie B con il Pescara.\nNel 2001 torna in Serie A con l'Udinese, dove non giocher\u00e0 mai nessuna partita in campionato. Nella stagione 2004-2005, pur mantenendo il ruolo di terzo portiere della squadra comincia la carriera da preparatore dei portieri. Al termine delle stagione si ritira dal calcio giocato.\nNazionale.\nFu convocato con la Nazionale Under-21 cadetta guidata da Sergio Brighenti.\nAllenatore.\n\u00c8 stato preparatore dei portieri per l'Udinese sotto la guida di Luciano Spalletti, Gian Piero Ventura, Roy Hodgson, Francesco Guidolin e Luigi De Canio. Successivamente ha svolto questo incarico anche nella Roma con Luciano Spalletti e Marco Domenichini, lasciando questo staff quando Spalletti \u00e8 andato ad allenare in Russia.\nDal 2010 fa parte dello staff tecnico dell'Udinese, agli ordini di Francesco Guidolin, con il ruolo di collaboratore tecnico.\nNell'agosto 2013 passa all'Inter in qualit\u00e0 di preparatore dei portieri."}
{"id": "1271528", "revid": "1573940", "url": "https://it.wikipedia.org/wiki?curid=1271528", "title": "In My Chair (album)", "text": "In My Chair \u00e8 una raccolta del gruppo musicale britannico Status Quo, pubblicata nel 1979 dalla Vogue P.I.P..\nIl disco.\nContiene materiale inciso dal gruppo durante la prima fase della loro carriera, dal 1968 al 1971, nella vigenza del primo contratto con la Pye Records."}
{"id": "1271529", "revid": "599013", "url": "https://it.wikipedia.org/wiki?curid=1271529", "title": "Ian Woosnam", "text": "Nel 2006 \u00e8 stato capitano della squadra europea di Ryder Cup, nell'edizione tenutasi al K Club, Straffan, Contea di Kildare, nella Repubblica d'Irlanda, conseguendo la vittoria per la sua squadra.\nIn carriera, Woosnam ha ottenuto 44 vittorie professionali, di cui 2 al PGA Tour e 28 all'European Tour. Nel 1991, vinse un Master Tournament. Nel 1987 e nel 1990, riceve l'Ordine di Merito dell'European Tour."}
{"id": "1271532", "revid": "110157", "url": "https://it.wikipedia.org/wiki?curid=1271532", "title": "Anything (album The Damned)", "text": "Anything \u00e8 un album del gruppo punk rock inglese The Damned, pubblicato nel 1986 dalla MCA."}
{"id": "1271533", "revid": "287204", "url": "https://it.wikipedia.org/wiki?curid=1271533", "title": "Fuoco di soppressione", "text": ""}
{"id": "1271534", "revid": "1772257", "url": "https://it.wikipedia.org/wiki?curid=1271534", "title": "Rocket jump", "text": "Il termine rocket jump appartiene al gergo degli sparatutto in soggettiva, in particolare all'ambiente del gioco in rete. Si tratta di una tecnica usata per compiere salti (\"jump\" in inglese) pi\u00f9 alti delle normali possibilit\u00e0 del personaggio che si controlla nel gioco, basata sull'effetto dello spostamento d'aria causato dall'esplosione di un missile (\"rocket\"). Si usa per raggiungere postazioni molto alte, impossibili da raggiungere con un normale salto, o scavalcare muri, usare scorciatoie, fuggire da un inseguimento.\nCome fare.\nPer effettuare un \"rocket jump\", generalmente bisogna selezionare il lanciamissili come arma corrente, correre verso la destinazione da raggiungere, abbassare la mira verso i propri piedi, saltare e fare fuoco immediatamente: si viene cos\u00ec spinti violentemente verso l'alto dall'esplosione. Una variante pi\u00f9 complicata consiste nell'accovacciarsi e sparare contemporaneamente durante la fase di ascesa del salto: in questo modo \u00e8 possibile saltare perfino pi\u00f9 in alto, ma spesso apprendere questa tecnica \u00e8 piuttosto arduo.\nQuesta tecnica va usata solo se si possiede un'adeguata protezione (cio\u00e8 un'armatura) e un livello elevato di punti ferita, per non incorrere in un suicidio del personaggio. Se ne pu\u00f2 approfittare abbondantemente quando si ha l'invulnerabilit\u00e0 temporanea (nei giochi in cui \u00e8 prevista).\nStoria.\nL'origine del termine e l'invenzione di questa tecnica provengono, probabilmente, dalla comunit\u00e0 di giocatori di \"Quake\", primo sparatutto a implementare un modello fisico capace di simulare l'onda d'urto di un'esplosione; tuttavia, gi\u00e0 con il lanciarazzi di \"Doom\" \u00e8 possibile realizzare un rocket jump \"orizzontale\", necessario ad esempio per raggiungere l'uscita segreta dell'episodio E3M6 (\"Mt. Erebus\") ); mentre il primo che rendeva possibile un rocket jump verticale \u00e8 stato \"Rise of the Triad\". Successivamente, il \"rocket jump\" \u00e8 diventato una pratica diffusissima negli sparatutto di tipo deathmatch non troppo realistici, quali \"Quake II\", \"Quake III\", \"Unreal Tournament\", \"Half-Life\".\nIn \"Team Fortress 2\" \u00e8 stata creata una classe di personaggio per la quale il \"rocket jump\" \u00e8 fondamentale: il soldato, unico personaggio armato di lanciarazzi e quindi in grado di usare tale tecnica. Tale personaggio pu\u00f2 equipaggiarsi perfino di oggetti che influiscono sul cosiddetto \"salto-razzo\", come un paracadute per rallentare la discesa, degli stivali per aumentare il danno inflitto cadendo in testa ai nemici, o uno speciale lanciarazzi che non infligge alcun danno, adatto proprio per i rocket jumps.\nVarianti.\nAlcune varianti includono il \"grenade jump\", se si utilizza una granata a tempo al posto di un razzo, \"grenade rocket jump\" se si usano entrambe, e altre che prendono il nome dall'arma usata."}
{"id": "1271536", "revid": "175558", "url": "https://it.wikipedia.org/wiki?curid=1271536", "title": "Succinato-CoA ligasi", "text": ""}
{"id": "1271538", "revid": "1305772", "url": "https://it.wikipedia.org/wiki?curid=1271538", "title": "Rivettatura", "text": "La rivettatura \u00e8 una tecnica di giunzione usata comunemente nelle lavorazioni meccaniche per giuntare fra loro lamiere e/o lamine plastiche di modesto spessore e parzialmente sovrapposte che prevede l'utilizzo di rivetti. \u00c8 in realt\u00e0 una tecnica estremamente flessibile per i tipi di impiego, ad esempio viene usata anche per la giunzione delle sacche delle cornamuse o come ausilio alla forgiatura, precedente alla bronzatura, per la creazione di campanacci .\nSistemi.\nCi sono vari sistemi di rivettatura, tra cui la rivettatura a rivetti filettati e a rivetti filettati prigionieri, che prevede vari cicli di avvitamento e svitamento; la rivettatura fatta con rivetti a strappo, definitiva, e la rivettatura autoperforante, fatta in maniera automatizzata.\nI rivetti in materiali plastico utilizzati in carrozzeria o altri impieghi si chiamano anche \"clip\".\nTecniche.\nRivettatura di parti perforate.\nLa rivettatura pu\u00f2 essere fatta a freddo o a caldo, e classicamente veniva fatta perforando le lamine da unire e inserendo nei fori sovrapposti e allineati i rivetti o i ribattini.\nRivettatura di parti non perforate.\nTecnica pi\u00f9 recente prevede la giunzione di lamine senza perforazione: vengono usati ribattini auto-foranti o la punzonatura e rivettatura integrata ad altri sistemi.\nRivettatura a ultrasuoni.\nLa rivettatura per mezzo di ultrasuoni, ad esempio, \u00e8 una tecnica utilizzata con successo per unire tra loro materiali termiplastici con lamine di altri materiali. "}
{"id": "1271539", "revid": "90522", "url": "https://it.wikipedia.org/wiki?curid=1271539", "title": "Municipalit\u00e0 di Bjurholm", "text": ""}
{"id": "1271541", "revid": "767487", "url": "https://it.wikipedia.org/wiki?curid=1271541", "title": "Mean Girl (album)", "text": "Mean Girl \u00e8 un album rarit\u00e0 del gruppo inglese Status Quo, uscito nel 1979.\nIl disco.\nL'album contiene brani incisi dagli Status Quo nel biennio 1970-1971, nella fase di ricerca sonora che li conduce all'aggancio col genere hard boogie rock.\nTracce.\nLato A\nLato B"}
{"id": "1271544", "revid": "1573940", "url": "https://it.wikipedia.org/wiki?curid=1271544", "title": "Trachemys scripta troostii", "text": "La tartaruga dalle orecchie arancioni, o scivolatrice del Cumberland, (Trachemys scripta troostii ()) \u00e8 una testuggine appartenente alla famiglia degli emididi, diffusa negli Stati Uniti. \u00c8 una sottospecie della tartaruga palustre americana.\nEtimologia.\nIl nome specifico \"troostii\" \u00e8 in onore del naturalista americano di origini olandesi Gerard Troost, di Nashville, Tennessee, che forn\u00ec a Holbrook il tipo nomenclaturale.\nIl nome comune \"scivolatrice del Cumberland\" (in inglese \"Cumberland slider\") fa riferimento al fiume Cumberland, in cui, secondo quanto riportato da Holbrook, venne rinvenuto il tipo nomenclaturale.\nDistribuzione e habitat.\nQuesta sottospecie \u00e8 diffusa lungo l'alto bacino del fiume Tennessee ed \u00e8 presente nella parte orientale e nordorientale dello stato del Tennessee, nella parte occidentale della Carolina del Nord, e nel nord dell'Alabama e della Georgia.\nIl suo habitat ideale \u00e8 costituito acque calme con fondale fangoso, ricche di vegetazione e tronchi su cui emergere per crogiolarsi al sole.\nDescrizione.\nLa \"Trachemys scripta troostii\" \u00e8 molto simile alla \"Trachemys scripta elegans\" (o \"tartaruga dalle orecchie rosse\"), ma se ne differenzia per il colore della macchia posta poco al di sopra della membrana timpanica che, in questa sottospecie, \u00e8 gialla con delle sfumature tendenti all'arancione che le hanno valso il nome comune di \"tartaruga dalle orecchie arancioni\".\nIl carapace cambia colore a seconda dell'et\u00e0: quando l'individuo \u00e8 pi\u00f9 giovane il colore \u00e8 verde acceso, poi con il passare del tempo si scurisce fino ad arrivare al marrone scuro e, nei maschi, perfino a nero, perdendo oltretutto i motivi striati tipici della sottospecie.\nIl piastrone degli esemplari giovani \u00e8 giallo, con delle caratteristiche macchie su ogni scuto, di color marrone chiaro a chi si sovrappongono degli anelli neri. Queste macchie diventano marrone scuro o nere negli esemplari adulti, e si accrescono assumendo man mano una forma a goccia.\nIl riconoscimento del sesso avviene attraverso l'individuazione dei caratteri sessuali secondari.\nLa coda del maschio \u00e8 lunga, robusta e grossa alla base, con la cloaca posta in prossimit\u00e0 della punta della coda e unghie molto sviluppate. La femmina ha unghie e coda corte e la cloaca \u00e8 posta in prossimit\u00e0 della base della coda o comunque mai oltre il bordo del carapace.\nComportamento.\nRiproduzione.\nL'accoppiamento avviene in acqua, durante il quale il maschio esegue una singolare danza facendo vibrare le unghie anteriori contro il muso della femmina, dopodich\u00e9 avviene la vera e propria copula.\nLa femmina sar\u00e0 pronta per la deposizione dopo circa 30 giorni, e cercher\u00e0 un luogo sabbioso e umido dove deporre le uova. Capita spesso che scavi diverse buche di prova prima di deporre. Una volta trovato il luogo adatto depone dalle 2 alle 30 uova in una buca a forma di fiasco profonda una 8\u201312\u00a0cm, dopodich\u00e9 la ricopre con cura e non lascia alcuna traccia. Le deposizioni variano da una a tre nell'arco di una stagione riproduttiva.\nLe uova schiudono dopo 70-120 giorni, a seconda della temperatura di incubazione che deve essere compresa tra i 26 e i 32 gradi centigradi (temperature pi\u00f9 basse comportano tempi pi\u00f9 lunghi e prevalenza di nascite di sesso maschile e viceversa). Le uova assorbono acqua durante l'incubazione, diventando man mano pi\u00f9 grandi e rigide. \u00c8 molto importante che le uova non vengano girate rispetto alla posizione iniziale in quanto ci\u00f2 comporterebbe la morte dell'embrione.\nTerrariofilia.\nMolto sensibile alle malattie:\nEco-etologia in Italia.\nLa specie \u00e8 stata inserita nell'elenco delle 100 tra le specie esotiche invasive pi\u00f9 dannose al mondo.\nQuesta specie viene comunemente ritenuta una temibile predatrice di anfibi, pesci e uccelli acquatici e concausa della diminuzione degli esemplari dell'autoctona \"Emys orbicularis\".\nTale luogo comune \u00e8 in contrasto con innumerevoli studi italiani ed europei evidenziano che la specie nei primi anni di vita \u00e8 prevalentemente insettivora e da adulta \u00e8 prettamente vegetariana ed opportunistica, con scarse capacit\u00e0 predatorie, al contrario della prettamente carnivora \"E. orbicularis\", inoltre non sono stati evidenziati casi di predazione alla piccola fauna simpatrica, pesci e pulli di ralli, di anatidi.\nSi stima che in Italia giungano circa 900.000 testuggini l'anno e l'abnorme diffusione degli esemplari, negli specchi, corsi d'acqua, finanche nelle fontane e laghi dei parchi pubblici \u00e8 dovuta esclusivamente al continuo rilascio di esemplari adulti o subadulti capaci di superare con un fase di letargo i rigori invernali, cosa non possibile per i giovani esemplari. \nNelle varie zone climatiche italiane \u00e8 stato osservato che le deposizioni di uova raramente portano alla schiusa e che gli esemplari sopravvivono solo in condizioni di semilibert\u00e0 in ambienti lacustri protetti e nelle zone meridionali con inverni meno rigidi.\nLa \"T. s. troostii\" \u00e8 soggetta a tutti i fattori antropici negativi a cui \u00e8 soggetta la \"E. orbicularis\" e la sua massiccia presenza \u00e8 dovuta solo al continuo costante rilascio di svariate decine di migliaia di esemplari adulti e subadulti ben alimentati nella fase di allevamento domestico, cosa che fa superare la fase di riduzione naturale per predazione a cui sono sottoposti i giovani esemplari selvatici.\nAnalizzando tutti questi fattori \u00e8 stato ipotizzato che senza questi continui rilasci questa specie sarebbe destinata a invadere tutti i corsi d'acqua dolce in Italia (dal centro al sud) in alcune decine di anni per la sua alta capacit\u00e0 di riprodursi e quindi sia da ritenere alloctona e dannosa per l'ambiente in quanto si nutre prevalentemente di uova e di piccoli di pesce."}
{"id": "1271546", "revid": "158286", "url": "https://it.wikipedia.org/wiki?curid=1271546", "title": "Municipalit\u00e0 di Stoccolma", "text": ""}
{"id": "1271547", "revid": "34119", "url": "https://it.wikipedia.org/wiki?curid=1271547", "title": "Avventisti del settimo giorno", "text": ""}
{"id": "1271549", "revid": "15277448", "url": "https://it.wikipedia.org/wiki?curid=1271549", "title": "Municipalit\u00e0 di G\u00f6teborg", "text": ""}
{"id": "1271550", "revid": "1833487", "url": "https://it.wikipedia.org/wiki?curid=1271550", "title": "Preumanesimo", "text": "Con il termine preumanesimo alcuni storici del pensiero, della letteratura e dell'arte tendono a inquadrare e definire il periodo a cavallo del XIII e XIV secolo in cui si assiste a un mutamento profondo della concezione dell'uomo, fino a quell'affermazione della centralit\u00e0 dell'uomo rispetto alla natura, che sar\u00e0 propria dell'umanesimo.\nPreumanesimo e filosofia.\nNell'ambito pi\u00f9 strettamente filosofico, nel periodo in questione, successivo alla definitiva formulazione della filosofia scolastica, attribuibile in particolare a San Tommaso d'Aquino, che poneva la ragione come il massimo e pi\u00f9 perfetto strumento della conoscenza umana, in grado di assisterlo nel cammino verso la fede e indirizzare l'uomo a Dio, si assiste a una crisi sempre pi\u00f9 profonda della fiducia nella ragione. In particolare, con pensatori quali Duns Scoto e Guglielmo d'Ockham, i dogmi religiosi, la svalutazione del corpo rispetto all'anima, la sfiducia nei sensi e nell'intuizione, sono gli aspetti del pensiero medioevale e tomistico che pi\u00f9 radicalmente vengono posti in crisi; a partire da questo momento, l'individuo verr\u00e0 concepito sempre pi\u00f9 spesso come soggetto capace di accedere autonomamente alla conoscenza mediante i suoi sensi, il suo intuito, liberandolo cos\u00ec almeno in parte dalle costrizioni dell'autorit\u00e0 dei testi sacri e profani, o meglio dalle interpretazioni ufficiali di questi.\nPreumanesimo e letteratura.\nNell'ambito letterario, figura centrale del periodo preumanistico, assieme per certi versi a Boccaccio, \u00e8 quella di Francesco Petrarca, esemplare come figura di intellettuale di questo periodo, anche per la complessit\u00e0 e la contraddittoriet\u00e0 della sua attivit\u00e0 letteraria e di pensiero, in continua conflittualit\u00e0 fra l'adesione ai valori religiosi concepiti come occasione di trasfigurazione e mutamento interiore, e i valori terreni, materiali, quale innanzitutto l'amore, o la cultura."}
{"id": "1271553", "revid": "547034", "url": "https://it.wikipedia.org/wiki?curid=1271553", "title": "Episodi di CSI - Scena del crimine (seconda stagione)", "text": "La seconda stagione della serie televisiva statunitense CSI - Scena del crimine viene trasmessa per la prima volta Dalla CBS dal 27 settembre 2001 al 16 maggio 2002, mentre in Italia la prima parte della stagione (episodi 1-15) \u00e8 stata trasmessa in prima visione dal 21 marzo al 9 maggio 2002, mentre la seconda (episodi 16-23) dal 22 settembre al 19 ottobre dello stesso anno sul canale a pagamento Tele+. Invece in chiaro viene trasmessa su Italia 1 dal 21 marzo al 9 maggio 2003 la prima parte della stagione (ep. 1-15) e dal 22 settembre al 10 ottobre 2003 la seconda parte (ep. 16-23). \nSoffocato.\nTrama.\nIl figlio tossicodipendente di Sam Braun, un ricco proprietario di casin\u00f2 e amico della madre di Catherine, viene trovato morto nella sua abitazione. Apparentemente \u00e8 un caso di overdose, tuttavia alcuni indizi porteranno Grissom e la squadra a considerare l'ipotesi di omicidio.\nLa teoria del caos.\nTrama.\nIl team si occupa della sparizione di una studentessa universitaria. Durante le indagini si scoprir\u00e0 che la giovane aveva una relazione con un professore sposato, che viene quindi sospettato della scomparsa. Quando il corpo della ragazza viene ritrovato, la squadra scopre infine la vera causa della morte.\nCorto circuito.\nTrama.\nUn operaio viene ritrovato morto in un cantiere edile. Del caso si occupano Grissom, Warrick e Sara. Grissom in particolare propender\u00e0 per l'ipotesi di omicidio, e questo lo porter\u00e0 in conflitto con lo sceriffo Mobley, che crede invece ad un suicidio. Intanto Catherine e Nick indagano sulla morte di un ragazzo, avvenuta durante una seduta psicoanalitica, apparentemente per un violento attacco epilettico. Nick prender\u00e0 molto a cuore il caso.\nIl bullo.\nTrama.\nGrissom, Warrick e Catherine indagano sulla morte di uno studente, trovato morto nei bagni della scuola che frequentava. Il ragazzo era solito comportarsi da bullo nei confronti degli altri studenti. Intanto Nick e Sara si occupano di un cadavere decomposto trovato dentro una valigia.\nVolare sott'acqua.\nTrama.\nGrissom, Warrick e Sara hanno a che fare con un caso complicato: un appartamento viene trovato pieno di schizzi e macchie di sangue. Come se non bastasse, la fidanzata dell'inquilino dell'appartamento risulta scomparsa. Non meno strano \u00e8 il caso di Catherine e Nick: un sommozzatore viene trovato morto su un albero, mentre la foresta intorno sta bruciando. La scena del crimine \u00e8 uguale in tutto e per tutto a quello di una nota leggenda metropolitana.\nAmore fraterno.\nTrama.\nUn ragazzo viene sorpreso nell'atto di seppellire nel deserto due cadaveri. Sembra un caso gi\u00e0 risolto, ma Grissom, che partecipa alle indagini con Nick e Sara ha molti dubbi sull'effettiva colpevolezza del giovane. Catherine e Warrick si occupano invece della morte di una donna, avvenuta nella sauna di un hotel di lusso.\nIn gabbia.\nTrama.\nGrissom e Nick tentano di fare luce sull'omicidio di una restauratrice di libri, trovata morta in una gabbia chiusa da un lucchetto. L'unico testimone oculare \u00e8 l'assistente autistico del capo di quella antica e preziosa libreria. Nel frattempo, Sara e Catherine sono chiamate sulla scena del delitto di una signora che \u00e8 stata investita da un treno dopo essere passata sui binari con l'auto. Le tracce e l'auto della vittima, porteranno le due colleghe ad un bar in cui \u00e8 avvenuta una lite che ha coinvolto la ragazza. Grissom scopre di avere qualcosa in comune con il testimone, poich\u00e9 entrambi adorano Shakespeare. Anche se non vorrebbe ammetterlo, Grissom dovr\u00e0 convincersi che il ragazzo centri qualcosa con l'omicidio. Catherine e Sara, grazie alle informazioni delle bariste e alle tracce di caff\u00e8 trovate nella macchina del primo sospettato, capiranno lo svolgimento della lite fra i due.\nSchiavi di Las Vegas.\nTrama.\nIl cadavere completamente nudo di una donna viene trovato in un luna park. Il lattice e le numerose cicatrici trovate sul corpo porteranno Grissom, Catherine e Nick a indagare su un locale fetish frequentato dalla vittima. Warrick e Sara, aiutati dal detective Vega, si occupano invece del caso di un uomo ferito da alcuni rapinatori.\nL'ultimo della banda.\nTrama.\nGrissom, Nick e Warrick indagano su una rapina da duecentocinquantamila dollari avvenuta al Tower Casin\u00f2. I testimoni forniscono versioni discordanti sul numero degli assalitori. L'unica cosa su cui tutti concordano \u00e8 il fatto che le rapinatrici erano donne. Per\u00f2 una sua complice, ha ucciso un'assalitrice a distanza ravvicinata. Grissom capisce immediatamente che si tratta di \"finte donne\" con parrucche e reggiseni finti. Nel frattempo, Sara e Catherine si recano in un mini market nel deserto in cui il proprietario, Adam, \u00e8 stato ucciso da una pistola con silenziatore una patata. Trovando varie impronte risaliranno al ritorno di Tammy Falton e il suo complice Daryl (1.17). Mentre Nick e Warrick trovano delle tracce di pneumatici ed olio perso da un'auto e risalgono al fatto che la debba aver cambiata uno dei ladri, Grissom e Catherine confrontando i due casi scoprono che \u00e8 firmato dalla stessa persona. Il gruppo, intelligentemente, scoprir\u00e0 che anche Adam era un complice della rapina e Warrick nota nelle telecamere del Tower Casin\u00f2 che un poliziotto si \u00e8 abbassato prima del primo sparo. Dopo aver trovato la macchina che perdeva olio, la squadra capisce che sono andati via con un motorino e viene ritrovato il corpo di Tammy Felton. Pensando che sia opera di Daryl, lo cercano, trovandolo ucciso. Quando il caso inizia ad essere complicato, interrogando il poliziotto sospettato, in modo impressionante, la scientifica riuscir\u00e0 a ricostruire l'intera storia: uno degli assalitori ha sparato ad un altro per avere pi\u00f9 soldi. Dopo si sono separati e, per avere ancora pi\u00f9 bottino, i due si sono recati nel mini market ed hanno ucciso Adam. L\u00ec li ha sorpresi il poliziotto, ma poich\u00e9 loro gli hanno promesso piuttosto soldi e lui era povero, ognuno \u00e8 andato per la propria via. Per egoismo, facendo finta di baciarla, Daryl strangola Tammy e, dopo essersene andato con una moto ed essersi fermato in un bagno, il poliziotto l'ha sorpreso e gli ha sparato.\nEllie.\nTrama.\nGrissom e Catherine si trovano fuori citt\u00e0 per una conferenza. Il comando della Scientifica passa quindi temporaneamente a Warrick, che dovr\u00e0 occuparsi dell'omicidio di un uomo dedito a truffe. Nel caso risulter\u00e0 coinvolta la giovane Ellie, la figlia del capitano Brass ed anche un paio di falsari gi\u00e0 noti alle forze dell'ordine.\nSuonatore di organi.\nTrama.\nUn imprenditore immobiliare viene trovato svenuto in un ascensore; successivamente muore apparentemente ucciso da un ictus cerebrale, in realt\u00e0 avvelenato. Le principali sospettate sono la moglie e la segretaria dell'uomo, ma Grissom ed il team non possono esaminare il corpo in quanto gli organi sono stati prelevati ed il cadavere \u00e8 stato cremato in gran fretta.\nLe sorelle.\nTrama.\nUna donna viene trovata morta in un tubo in un cantiere. Poco lontano viene ritrovato il cadavere della sorella. Il primo sospettato di Grissom, Sara e Warrick \u00e8 un uomo con cui una delle due donne intratteneva una relazione via e mail. Catherine e Nick indagano invece sulla morte di un uomo, apparentemente per un incidente di caccia.\nMillander \u00e8 tornato.\nTrama.\nIl serial killer Paul Millander torna a colpire. Un altro uomo viene trovato morto in vasca da bagno come era successo anni prima al padre dell'omicida. Grissom e Catherine riprenderanno ad indagare, scoprendo molti segreti del passato dell'assassino. Guardando la progressione delle date di nascita delle vittime, Grissom capir\u00e0 chi sar\u00e0 la prossima vittima del killer, ma l'epilogo sar\u00e0 gi\u00e0 scritto.\nIl dito.\nTrama.\nL'amante di un ricco uomo d'affari viene rapita e come riscatto viene chiesto un milione di dollari. Il rapitore esige che l'uomo si presenti al momento della consegna dei soldi con Catherine, che l'aveva interrogato. Lei cerca di lasciare agli altri componenti della scientifica degli indizi sul sequestro, tra cui un dito mozzato.\nEsperimenti scientifici.\nTrama.\nIl corpo di un fotografo viene ritrovato nei pressi di un laboratorio: \u00e8 stato ucciso da un'arma da fuoco, ma sulla scena del crimine non vengono ritrovati proiettili. Il caso si fa ancora pi\u00f9 complicato quando si scopre che la figliastra dodicenne dell'uomo \u00e8 stata vittima di molestie sessuali. Tutta la squadra si occuper\u00e0 del caso, ma la pi\u00f9 coinvolta sul piano emotivo sar\u00e0 Catherine. Sara invece decide di lasciare la scientifica per passare all'FBI dal momento che non si sente rispettata da Grissom.\nL'apparenza inganna.\nTrama.\nGrissom, Catherine e Sara saranno alle prese con la morte di un giocatore di hockey su ghiaccio, ucciso nel bel mezzo di una partita durante una violenta mischia. Warrick e Nick invece indagano sulla morte di un sassofonista, forse per cause legate alla droga. Warrick in particolare rimarr\u00e0 affascinato da Lily, la bella cantante che lavorava con la vittima, ma sar\u00e0 costretto a lasciarla dal momento che anche lei fa uso di droga.\nChi \u00e8 senza peccato.\nTrama.\nGrissom, Sara e Nick indagano sulla morte di quattro monaci buddisti, uccisi mentre stavano pregando nel loro tempio non lontano dalla citt\u00e0. Catherine riapre un vecchio caso di quindici anni prima, in cui la vittima era una sua vecchia amica. Il presunto colpevole, vicino alla morte, insiste a dichiararsi innocente. E Catherine sospetta che un suo collega, nonch\u00e9 suo mentore, sia intervenuto sulle prove.\nL'autobus della morte.\nTrama.\nL'intera squadra, incluso Greg, indaga sull'incidente stradale in cui sono morti nove passeggeri dell'autobus di linea che collega Las Vegas con Los Angeles, scontratosi con un'auto sportiva. Prima di morire, il conducente ha raccontato che lo sterzo vibrava talmente forte da rendere il mezzo ingovernabile. Tocca al team scoprire se \u00e8 stata una tragica fatalit\u00e0 oppure un sabotaggio.\nIl segugio.\nTrama.\nUna giovane donna viene assassinata in casa sua, nonostante le notevoli misure di sicurezza che aveva adottato per proteggersi. Nick rimarr\u00e0 turbato dal caso ed inizier\u00e0 a capire, in seguito a vari indizi, di essere lui il prossimo obiettivo del serial killer.\nGatta ci cova.\nTrama.\nUn'anziana signora, che viveva da sola in casa con molti gatti, viene trovata morta. Ad indagare sono Grissom, Catherine e Warrick. Nick e Sara invece cercheranno di fare luce su un tentato omicidio, che doveva essere attuato tramite un'autobomba.\nAffogare nel deserto.\nTrama.\nIl cadavere di un uomo viene ritrovato in un parco, ricoperto da soda caustica. Grissom e Sara capiranno che l'uomo \u00e8 morto in un incidente d'auto. Nick invece si occupa di un'atleta trovata morta in mezzo al deserto. L'autopsia rivela che, incredibilmente, \u00e8 morta annegata.\nDoppia giurisdizione.\nTrama.\nL'ex capo della polizia di Las Vegas viene trovato morto durante un party in casa sua, apparentemente a causa di una vera e propria esecuzione. Inoltre la moglie e la figlia di sette anni dell'uomo sono scomparse. Alcuni testimoni sostengono per\u00f2 di avere visto la bambina a Miami. Grissom manda Catherine e Warrick sul posto, dove ad aiutarli ci sar\u00e0 la locale squadra CSI e, insieme, riusciranno, in parte, ad evitare un altro massacro.\nL'arte della fame.\nTrama.\nIl corpo di una giovane donna viene ritrovato, orribilmente sfigurato in volto e parzialmente decomposto, dentro un carrello della spesa, sotto un passaggio dell'autostrada. Accanto al cadavere viene ritrovata un'agenda con alcune annotazioni in codice. La squadra scopre che la vittima era una modella e la sorella senzatetto \u00e8 la principale sospettata. Nel frattempo Grissom scopre che, per una malattia ereditaria, sar\u00e0 destinato a perdere l'udito."}
{"id": "1271559", "revid": "287204", "url": "https://it.wikipedia.org/wiki?curid=1271559", "title": "Nicola Galeone", "text": "Il Galeone fu un pittore francavillese che giovanissimo si trasfer\u00ec a Massafra dove spos\u00f2 Fedela Petrelli nel 1836, qui trascorse la sua vita dove mor\u00ec dimenticato e nella pi\u00f9 nera indigenza.\nLe sue opere sono presenti nelle province di Taranto e Brindisi ( Ceglie Messapica, Carovigno) sono lavori per lo pi\u00f9 non firmati e di soggetto sacro, e sono conservati in ville di campagna e chiese.\nUna sua tela \u00e8 presente nel Santuario della Madonna della Scala a Massafra.\nNel 1957 la Pro Loco di Massafra allest\u00ec una retrospettiva a lui dedicata in occasione del 150\u00ba anniversario della nascita"}
{"id": "1271560", "revid": "90522", "url": "https://it.wikipedia.org/wiki?curid=1271560", "title": "Municipalit\u00e0 di Link\u00f6ping", "text": ""}
{"id": "1271562", "revid": "74173", "url": "https://it.wikipedia.org/wiki?curid=1271562", "title": "Pace di Oliva", "text": ""}
{"id": "1271564", "revid": "466539", "url": "https://it.wikipedia.org/wiki?curid=1271564", "title": "Araucaria araucana", "text": "Araucaria araucana \u00e8 la specie pi\u00f9 rustica nel genere \"Araucaria\" e pu\u00f2 crescere fino in Norvegia (ad \u00c5lesund). La conifera \u00e8 nativa del Cile centrale e dell'Argentina centro-occidentale ed \u00e8 un albero sempreverde alto fino a 50\u00a0m, con un tronco dalla circonferenza massima di 2\u00a0m. Viene considerato l'albero nazionale del Cile.\nDescrizione.\nLe foglie sono spesse, dure e appuntite, di forma triangolare, lunghe 3\u20134\u00a0cm e larghe 1\u20133\u00a0cm alla base, con il bordo tagliente come un rasoio. Rimangono sull'albero per 10-15 anni e ricoprono gran parte dell'albero a eccezione dei rami pi\u00f9 vecchi.\nSi tratta di una pianta dioica, con gli sporofilli maschili e femminili posti su piante differenti, anche se si conoscono esemplari con entrambi. Gli sporofilli maschili contengono polline e hanno una forma oblunga, simile a un cetriolo, lunghi 4\u00a0cm all'inizio e poi ingrandendosi fino a 8\u201312\u00a0cm di lunghezza per 5\u20136\u00a0cm di larghezza quando viene rilasciato il polline.\nCome tutte le conifere, l'impollinazione avviene tramite il vento. Gli sporofilli femminili sono riuniti in infiorescenze sferiche. Quando sono impollinati, producono uno strobilo legnoso grande, del diametro di 12\u201320\u00a0cm con semi simili a noci posti alla base di ogni scaglia. Lo strobilo pu\u00f2 contenere fino a 200 semi: si disintegra a maturit\u00e0 per rilasciare i semi che vengono poi dispersi dagli animali.\nDistribuzione e habitat.\nIl suo ambiente naturale sono i pendii delle Ande cilene e argentine, in particolare sopra 1000\u00a0m, in regioni contraddistinte da grandi nevicate invernali. Il peso della neve spesso rompe i rami pi\u00f9 vecchi cos\u00ec l'albero mantiene solo una piccola chioma di rami nuovi sopra un tronco a colonna: un portamento abbastanza differente dalla forma conica che assume nei giardini temperati.\nTassonomia.\nScoperto in Cile intorno al 1780, venne chiamato \"Pinus araucana\" da Juan Ignacio Molina nel 1782. Nel 1789, de Jussieu cre\u00f2 il nuovo genere \"Araucaria\" e nel 1797 Pav\u00f3n pubblic\u00f2 una nuova descrizione della specie col nome di \"Araucaria imbricata\" (nome invalido, perch\u00e9 non usa il nome specifico usato in precedenza da Molina). Finalmente, nel 1873, Karl Koch pubblic\u00f2 la combinazione \"Araucaria araucana\", rendendo valido il nome di Molina nel nuovo genere.\nNomi comuni.\nIn italiano si chiama comunemente \"pino del Cile\" od \"Albero della scimmia\" anche se sarebbe pi\u00f9 corretto chiamarlo \"araucaria del Cile\" dato che non \u00e8 un pino.\nIn spagnolo si chiama comunemente: \"araucaria\", \"pehu\u00e9n\", \"pi\u00f1onero\", \"pino araucaria\" o \"pino de brazos\". In inglese e francese si chiama rispettivamente \"Monkey-puzzle tree\" e \"d\u00e9sespoir des singes\", letteralmente \"rompicapo delle scimmie\", riferendosi all'intreccio dei rami che \"avrebbe confuso notevolmente una scimmia che avesse voluto scalare l'albero\".\nQuesta frase sarebbe stata realmente pronunciata in Cornovaglia dall'amico di un proprietario della pianta. Siccome per\u00f2 una scimmia non potrebbe scalare l'albero senza rimanere ferita dalle spine e dato che nell'ambiente naturale della pianta non ci sono scimmie, gli anglosassoni preferiscono ora chiamarlo \"pehu\u00e9n\", il nome originale in lingua mapudungun."}
{"id": "1271566", "revid": "97701", "url": "https://it.wikipedia.org/wiki?curid=1271566", "title": "Scurtab\u00f2", "text": ""}
{"id": "1271575", "revid": "90522", "url": "https://it.wikipedia.org/wiki?curid=1271575", "title": "Municipalit\u00e0 di Malm\u00f6", "text": ""}
{"id": "1271576", "revid": "90522", "url": "https://it.wikipedia.org/wiki?curid=1271576", "title": "Municipalit\u00e0 di Uppsala", "text": ""}
{"id": "1271577", "revid": "90522", "url": "https://it.wikipedia.org/wiki?curid=1271577", "title": "Municipalit\u00e0 di V\u00e4ster\u00e5s", "text": ""}
{"id": "1271578", "revid": "90522", "url": "https://it.wikipedia.org/wiki?curid=1271578", "title": "Municipalit\u00e0 di \u00d6rebro", "text": ""}
{"id": "1271579", "revid": "599013", "url": "https://it.wikipedia.org/wiki?curid=1271579", "title": "Galeone (disambigua)", "text": ""}
{"id": "1271580", "revid": "90522", "url": "https://it.wikipedia.org/wiki?curid=1271580", "title": "Municipalit\u00e0 di Norrk\u00f6ping", "text": ""}
{"id": "1271581", "revid": "125825250", "url": "https://it.wikipedia.org/wiki?curid=1271581", "title": "Gossip Girl (serie televisiva)", "text": "Gossip Girl \u00e8 una serie televisiva statunitense trasmessa dal network The CW dal 2007 al 2012, basata sugli omonimi romanzi di Cecily von Ziegesar. \nIn Italia la serie \u00e8 stata trasmessa in anteprima assoluta da Mya, canale pay della piattaforma Mediaset Premium, dal 19 gennaio 2008 al 5 marzo 2013; in chiaro la serie \u00e8 stata invece trasmessa dal 7 gennaio 2009 al 4 gennaio 2014 su Italia 1.\nTrama.\nPrima stagione.\nSerena van der Woodsen torna inaspettatamente nell'Upper East Side dal collegio per il quale era partita improvvisamente senza dare spiegazioni a nessuno. Blair, arrabbiata per non aver pi\u00f9 ricevuto notizie di Serena dalla sua partenza e per non aver avuto nessuno con cui confidarsi in merito ai suoi problemi familiari, non \u00e8 contenta del ritorno di Serena e cerca di tagliarla fuori dalla cerchia di vecchie conoscenze nel timore che possa riprendersi il titolo di regina della Constance Billard, la loro scuola, conquistato nell'ultimo anno proprio grazie all'assenza di Serena, da sempre pi\u00f9 popolare di lei. Il contrasto tra le due ex amiche si fa pi\u00f9 aspro quando Blair scopre che, prima di lasciare New York, Serena \u00e8 andata a letto con il suo ragazzo, Nate Archibald, ma le due riescono a superare la cosa quando Blair confida all'amica quello che ha provato negli ultimi mesi e Serena le confessa di essere tornata perch\u00e9 il fratello minore Eric, ha tentato il suicidio. Blair rimane comunque con Nate, ma quando scopre che il ragazzo \u00e8 ancora innamorato di Serena lo lascia, finendo poco dopo a letto con Chuck Bass, migliore amico di Nate. Mentre il padre di Nate, Howard, viene denunciato per frode e appropriazione indebita, Serena comincia a uscire con Dan Humphrey, suo coetaneo di Brooklyn con ambizioni letterarie innamorato da tempo di lei: la relazione tra i due non \u00e8 per\u00f2 vista di buon occhio dai rispettivi genitori, Lily van der Woodsen e Rufus Humphrey, che iniziano a sentire che i sentimenti che li legavano da giovani sono ancora vivi nonostante Lily sia fidanzata con Bart Bass, padre di Chuck. Quest'ultimo ha intanto intrecciato una relazione clandestina con Blair, che la ragazza tronca poco dopo per tornare con Nate. Per vendetta, Chuck fa sapere a tutti, tramite Gossip Girl, di lui e Blair: detronizzata dal suo ruolo di regina per essere stata con due ragazzi in poco tempo e lasciata da Nate, che comincia a uscire con Vanessa Abrams, amica da sempre di Dan Humphrey, Blair rimane con solo Serena al fianco mentre Jenny Humphrey, sorella minore di Dan, cerca di prendere il suo posto come nuova regina della Constance. Anche a causa dei sabotaggi di Blair, Jenny non riesce nel suo intento e decide di tornare a Brooklyn, avendo sacrificato troppe cose importanti.\nMentre Blair riprende il suo posto di regina, il rapporto tra Serena e Dan \u00e8 messo a dura prova dall'arrivo della spregiudicata Georgina Sparks, vecchia conoscenza della ragazza, che vuole farla tornare alle sue abitudini festaiole ricattandola con un segreto del quale sono a conoscenza solo loro due. Per non rovinare l'immagine che Dan ha di lei, Serena comincia a raccontargli delle bugie, finendo per allontanarlo da s\u00e9 e farlo avvicinare alla stessa Georgina, che si presenta a lui sotto falso nome e ne conquista la fiducia. Spinta da Blair, Nate e Chuck, Serena racconta loro che, un anno prima, Georgina l'aveva filmata di nascosto mentre passava una dose di cocaina a un ragazzo, mandandolo in overdose e facendolo cos\u00ec morire: questo \u00e8 anche il motivo per cui ha lasciato New York per andare in collegio. Blair racconta tutto a Dan e insieme riescono a mandare Georgina in un centro di recupero; la relazione tra Serena e Dan ha comunque fine al matrimonio di Lily e Bart, durante il quale il padre di Nate scappa per sfuggire all'arresto e Nate lascia Vanessa per non coinvolgerla nei problemi finanziari della sua famiglia. Sempre al matrimonio, Blair e Chuck tornano insieme, ma una settimana dopo il ragazzo abbandona Blair all'aeroporto, non volendo affrontare le responsabilit\u00e0 di una relazione seria: la ragazza parte cos\u00ec per trascorrere l'estate in Europa senza di lui.\nSeconda stagione.\nBlair torna dall'Europa con un nuovo ragazzo di nome Marcus Beaton, scatenando la gelosia di Chuck. La coppia si lascia poco dopo quando, grazie a Vanessa, Blair scopre che Marcus va a letto con la matrigna. Con l'inizio dell'ultimo anno scolastico, mentre Blair e Chuck cercano di dirsi \"ti amo\", Jenny comincia a saltare la scuola per lavorare alla Waldorf Design, di propriet\u00e0 della madre di Blair, Eleanor, nota stilista. Nate e Dan diventano amici e, quando quest'ultimo scopre che Nate vive accampato in casa dopo il pignoramento dei beni avvenuto in seguito alla fuga del padre, gli offre di stare un po' al loft degli Humphrey. Nate comincia presto una relazione con Jenny, che intanto decide di dedicarsi completamente alla moda e studiare da privatista; la ragazza conosce inoltre la modella Agnes, che la spinge a licenziarsi per creare insieme un proprio marchio. L'iniziativa incontra l'opposizione di Rufus, e Jenny, avendo bisogno dell'approvazione dei genitori perch\u00e9 \u00e8 ancora minorenne, decide di chiedere l'emancipazione legale, ma alla fine rinuncia. Nel frattempo, mentre Serena comincia a vedere Aaron e il padre di Nate, tornato in citt\u00e0, viene arrestato grazie al figlio, Lily scopre che Bart ha fatto delle indagini su di lei e sui figli e decide di lasciarlo per tornare con Rufus. Il marito muore per\u00f2 in un incidente stradale e Chuck accusa la matrigna di esserne la causa. Blair cerca di stargli vicino e, il giorno del funerale del padre, gli dice di amarlo, ma il ragazzo si allontana, sparendo dalla circolazione. Parallelamente, Rufus, scoperto che diciannove anni prima Lily aspettava un figlio da lui, parte con la donna per ritrovarlo, ma i genitori adottivi mentono loro dicendo che \u00e8 morto.\nAll'inizio dell'anno nuovo, Chuck torna a New York con lo zio Jack Bass per la lettura del testamento del padre, nel quale Bart lascia le industrie Bass nelle mani del figlio. Jack, non soddisfatto, sabota il nipote, ma viene infine cacciato in Australia quando Lily, adottando Chuck, diventa sua tutrice al posto di Jack. Lasciato nuovamente Dan a causa delle loro differenze, Serena comincia una relazione con Gabriel, che coinvolge amici e parenti della ragazza in una truffa organizzata dalla ex Poppy Lifton: l'intervento di Georgina, tornata in citt\u00e0, risolve la situazione. Poco tempo dopo, Gossip Girl rovina la cerimonia del diploma e Serena, meditando vendetta, cerca di scoprire la sua identit\u00e0, finendo per far arrabbiare la blogger, che rivela i segreti fino a quel momento tenuti nascosti.\nLa settimana seguente, mentre Blair sceglie Jenny come regina che la sostituir\u00e0 l'anno successivo e Lily accetta di sposare Rufus, Chuck dice a Blair di amarla e i due tornano insieme.\nTerza stagione.\nDan, Vanessa, Blair e Georgina cominciano a frequentare la NYU. Qui Vanessa incontra Scott Rosson, il figlio di Lily e Rufus venuto a New York per conoscere i suoi genitori dopo aver scoperto di essere stato adottato. Il ragazzo rivela solo a Vanessa la sua vera identit\u00e0, ma la sua confidenza viene origliata da Georgina, che ha intanto cominciato a uscire con Dan. Quest'ultimo, rendendosi conto dell'attaccamento patologico della ragazza nei suoi confronti, la lascia per cominciare a uscire con Olivia Burke. Parallelamente, mentre Nate inizia a frequentare la Columbia e Chuck investe dei soldi nell'acquisto dell'hotel Empire, Serena decide di rimandare di un anno l'iscrizione alla Brown ed entrare nel mondo del lavoro. Georgina, arrabbiata con Dan per essere stata lasciata, si presenta al matrimonio di Lily e Rufus, rivelando a tutti che Scott \u00e8 loro figlio, ma Blair e Chuck la mandano in Bielorussia in modo che non faccia altri danni. Dopo il matrimonio, Jenny decide di diventare la regina di tutto l'Upper East Side, incontrando per\u00f2 l'opposizione di Eric, che la vede troppo cambiata. La ragazza comincia anche a uscire con Damien Dalgaard, figlio di un diplomatico che la trascina nello spaccio di droga. Mentre Dan e Vanessa capiscono di non essere pi\u00f9 solo amici, Serena comincia una relazione con Trip van der Bilt, cugino di Nate, nonostante l'uomo sia sposato. La coppia ha per\u00f2 un incidente d'auto nel quale Serena finisce in ospedale. Serena lascia Trip e si avvicina a Nate. Tra Serena e Nate scoppia subito una storia d'amore travolgente, anche se non mancano della piccole incomprensioni. Nonostante le varie vicende che mettono a rischio la loro relazione i due tornano sempre l'uno dall'altro dimostrando che il loro \u00e8 vero amore. I due infatti citando loro stessi \"hanno aspettato veramente tanto tempo per poter stare insieme\".\nParallelamente, Chuck scopre che la madre \u00e8 ancora viva, ma la donna trama contro di lui per far avere l'hotel Empire a Jack Bass, del quale \u00e8 innamorata, e, per riavere l'hotel, il ragazzo baratta Blair, che lo lascia. Tempo dopo, William van der Woodsen arriva a New York per cercare di riconquistare Lily. Nonostante Serena sia felice di rivedere il padre, che aveva cercato per tutta l'estate, gli amici non sono convinti della sincerit\u00e0 dell'uomo e scoprono che ha fatto credere a Lily di essere malata di cancro. Ricercato dalla polizia, William scappa dalla citt\u00e0 e Serena, ferita, si rifugia da Dan, l'unica persona a esserle rimasta vicina. Jenny, ancora innamorata di Nate, prova a intromettersi nella tra lui e Serena ma non avendo successo finisce a letto con Chuck, depresso perch\u00e9 crede che Blair non lo ami pi\u00f9. Quando quest'ultima lo raggiunge per tornare con lui, scopre quello che \u00e8 successo con Jenny e la bandisce da New York, partendo poi per le vacanze estive con Serena che si \u00e8 appena lasciata con Nate perch\u00e9 bisognosa di un periodo di riflessione. Mentre Jenny si trasferisce a Hudson dalla madre e Georgina si presenta a Dan incinta, Chuck viene gravemente ferito a Praga da un colpo di pistola durante una rapina.\nQuarta stagione.\nChuck torna dall'Europa con Eva, la ragazza che l'ha curato dalla ferita e che l'ha profondamente cambiato facendolo diventare un uomo migliore. Blair, ancora innamorata di lui, fa per\u00f2 in modo che il ragazzo cacci Eva e, quando Chuck lo scopre, le dichiara guerra, arrivando a riportare Jenny in citt\u00e0. Serena \u00e8 pronta a fare la sua scelta tra Dan e Nate, ma li trova entrambi impegnati rispettivamente con Vanessa e Juliet Sharp. Quest'ultima ha un conto in sospeso con Serena e cerca di sabotarla in ogni modo. Intanto, Blair e Chuck capiscono di amarsi ancora e nonostante a nessuno dei due convenga si baciano davanti a tutti e si dicono ti amo; decidono per\u00f2 di aspettare a cominciare una nuova relazione. Per poter infine avere la sua vendetta, Juliet droga pesantemente Serena, spiegandole poi che dietro il suo gesto c'\u00e8 la volont\u00e0 di fargliela pagare per aver denunciato ingiustamente per stupro suo fratello Ben, professore al vecchio collegio di Serena. Non sapendo di cosa Juliet stia parlando, Serena deduce che la denuncia sia stata fatta da Lily e, mentre il padre di Nate esce di prigione e finisce agli arresti domiciliari, la ragazza si prodiga per far uscire Ben di prigione, riuscendo infine nell'intento. Blair inizia uno stage alla rivista W e un'amicizia/rivalit\u00e0 con Dan. Parallelamente, Russell Thorpe, rivale in affari di Bart, cerca di acquisire le industrie Bass spinto dal rancore verso l'uomo con cui sua moglie lo tradiva. Insieme a Nate, Blair e Raina, figlia di Russell, Chuck scopre che l'uomo uccise erroneamente la moglie al posto di Bart e lo fa quindi arrestare.\nPoco tempo dopo, Charlie Rhodes, figlia della sorella di Lily, Carol, e cugina di Serena, arriva a New York per passare del tempo con il resto della famiglia e rimane affascinata dal mondo opulento dell'Upper East Side. La ragazza comincia a uscire con Dan, manifestando per\u00f2 dei comportamenti riconducibili a uno squilibrio psicologico, e, dopo un tentato suicidio, torna a Miami dalla madre. Qui si scopre che la ragazza presentatasi come Charlie \u00e8 in realt\u00e0 l'attrice Ivy Dickens, pagata da Carol per impersonare la figlia e avere accesso al suo fondo fiduciario. Con l'arrivo dell'estate, Serena inizia a lavorare nel mondo del cinema e, mentre Vanessa vende a una casa editrice un romanzo di Dan prima di trasferirsi a Barcellona, Blair parte in yacht con Louis Grimaldi, principe di Monaco conosciuto l'estate precedente, del quale ha accettato la proposta di matrimonio.\nQuinta stagione.\nDurante i preparativi delle nozze, Blair scopre di essere incinta, ma, nonostante il bambino sia di Louis, quest'ultimo continua a essere molto geloso di Chuck, che ha intanto accettato pienamente di aver perso Blair, guadagnando cos\u00ec una ritrovata serenit\u00e0. Intanto \"Inside\", il romanzo di Dan, viene pubblicato, scalando velocemente le classifiche, ma portando il ragazzo a un temporaneo distacco dagli amici, dai quali ha preso ispirazione per i personaggi, descritti non sempre positivamente. Mentre Nate diventa giornalista per il \"New York Spectator\", Serena riporta in citt\u00e0 Ivy, incontrata per caso a Los Angeles: quest'ultima viene accolta a braccia aperte dalla famiglia nonostante gli eventi dell'anno precedente, ma comincia a temere che la sua vera identit\u00e0 possa venire alla luce a causa dell'arrivo in citt\u00e0 del suo ex fidanzato Max, venuto a cercarla. Con il passare del tempo, Blair comincia a dubitare di aver fatto la cosa giusta scegliendo Louis e, anche grazie all'aiuto di Dan, matura infine la decisione di tornare con Chuck. La coppia ha per\u00f2 un incidente d'auto scappando dai paparazzi e, mentre Blair perde il bambino, Chuck finisce in coma. Affinch\u00e9 lui si salvi, Blair promette a Dio di sposare Louis: il matrimonio tra i due finisce comunque pochi mesi dopo e, ottenuto il divorzio, Blair comincia una relazione con Dan, ferendo Serena, che ne \u00e8 ancora innamorata. Quest'ultima si consola occupandosi del blog di Gossip Girl, lasciatole da Georgina, che ne era entrata in possesso dopo l'incidente di Blair e Chuck.\nPoco tempo dopo, Cece, la nonna di Serena, muore e al suo capezzale si presenta Lola, la nuova ragazza di Nate, nonch\u00e9 la vera Charlie Rhodes: l'inganno di Ivy e Carol viene cos\u00ec allo scoperto e quest'ultima \u00e8 arrestata per frode. Mentre comincia una battaglia legale tra Lily e Ivy, che ha ereditato tutto il patrimonio di Cece, Serena scopre che lei e Lola condividono il padre e sono quindi sorellastre. Gi\u00e0 sconvolta dalla notizia, Serena perde anche il suo ruolo di nuova Gossip Girl quando quella vera, grazie all'aiuto di Nate, riesce a rubarle il portatile. Parallelamente Chuck, indagando su chi gli abbia donato il sangue mentre era in coma, scopre che il padre Bart \u00e8 vivo e ha solo finto la sua morte: il ritorno dell'uomo mette ancora pi\u00f9 in crisi il matrimonio di Rufus e Lily, che decide di tornare dall'ex marito. Le pagine del diario di Blair vengono intanto pubblicate da Gossip Girl, rivelando che la ragazza ama ancora Chuck: quando Blair scopre che la colpa \u00e8 di Serena, la caccia di casa e, lasciato Dan, si prepara a ereditare la Waldorf Design e sostenere Chuck nella sua lotta contro Bart per riprendere il controllo delle industrie Bass. Mentre Dan parte con Georgina per scrivere un nuovo libro sull'Upper East Side ancora pi\u00f9 scandaloso di \"Inside,\" e Lola chiede a Ivy di farla pagare a Lily per aver mandato sua madre in prigione, Serena ricade nel vortice della droga e Nate riceve un video che mostra la vera Gossip Girl mentre ruba il portatile di Serena.\nSesta stagione.\nNate \u00e8 costretto a rinunciare alla sua indagine su Gossip Girl a cui chiede aiuto per scoprire dove si trova Serena, sparita per tutta l'estate: una volta trovata dagli amici nelle campagne vicino a New York, la ragazza torna a Manhattan con Steven Spence, imprenditore e suo nuovo amore, ma non vuole avere pi\u00f9 niente a che fare con Blair. Quest'ultima prende intanto in mano la Waldorf Design, mentre Chuck comincia a indagare sugli affari di Bart a Dubai, arrivando a scoprire che il vero motivo per cui il padre ha finto la sua morte \u00e8 perch\u00e9 ha violato l'embargo acquistando del petrolio dal Sudan. \nNel frattempo, mentre Ivy cerca, fallendo, di togliere a Lily tutto ci\u00f2 che possiede, il romanzo di Dan, \"Inside Out\", comincia a essere pubblicato a puntate, destando molto scalpore per la presenza dei veri nomi dei protagonisti, ma portando anche a un allontanamento di Dan dalla famiglia: l'unica a restargli vicino \u00e8 Serena, con la quale comincia una nuova relazione dopo che la storia della ragazza con Steven finisce, ma Serena scopre che Dan la sta solo sfruttando per scrivere il suo libro. \nIntanto, Chuck riesce a ottenere le prove che Bart ha ucciso coloro che sapevano dei suoi traffici illeciti e, durante un'accesa discussione con il padre sulla terrazza di un grattacielo, Bart precipita e muore. Chuck, scappato insieme a Blair, viene ricercato dalla polizia come persona informata sui fatti, e lui e Blair si sposano cosicch\u00e9 la ragazza, in qualit\u00e0 di sua moglie, non possa essere costretta a testimoniare contro il marito. Poco dopo, comunque, la morte di Bart viene archiviata come incidente, mentre Dan riesce a riconquistare Serena e consegna a Nate il capitolo finale di \"Inside Out\", nel quale rivela a tutti di essere Gossip Girl perch\u00e9 voleva entrare a far parte, in qualche modo, del mondo di Serena. Cinque anni dopo, nel 2017, Dan e Serena si sposano, mentre Chuck e Blair hanno un figlio, Henry, e Nate, direttore di successo dello \"Spectator\", \u00e8 in testa ai sondaggi come futuro sindaco di New York.\nEpisodi.\nTutti gli episodi nella versione originale hanno come titolo un gioco di parole, che richiama ogni volta un film celebre, e d\u00e0 delle anticipazioni sulla story line.\nProduzione.\nI libri di \"Gossip Girl\" dovevano inizialmente essere adattati in un film con Lindsay Lohan, ma il progetto non prese piede e fu affidato a Stephanie Savage e Josh Schwartz per essere trasformato in una serie televisiva. Le caratteristiche dei personaggi furono prese dal primo libro della serie. A Bob Levy e Leslie Morgenstein di Alloy Entertainment fu affidato il compito di adattare i romanzi per la televisione.\nLa serie viene considerata uno degli show pi\u00f9 attesi della stagione televisiva 2007-2008: il primo episodio, mandato il onda il 19 settembre, viene seguito da tre milioni e mezzo di spettatori. In seguito al successo di \"Gossip Girl\", il co-produttore di \"Una mamma per amica\" John Stephens viene avvicinato da Schwartz e Savage, che avevano precedentemente lavorato con lui in \"The O.C.\", per unirsi a loro come produttore esecutivo.\nIl 3 marzo 2008 la serie viene rinnovata per una seconda stagione, che debutta il 1\u00ba settembre. Gli episodi pianificati sono inizialmente ventidue, ma ne vengono ordinati altri due a met\u00e0 ottobre e un venticinquesimo alla fine dello stesso mese.\nDopo l'annuncio di una terza stagione, il 1\u00ba luglio 2009 il cast torna sul set e i nuovi episodi arrivano il 14 settembre.\nLa quarta stagione viene annunciata il 16 febbraio 2010 e le riprese cominciano a Parigi il 5 luglio. Il primo episodio viene trasmesso il 13 settembre.\nIl 26 aprile 2011 la serie viene rinnovata per una quinta stagione, che comincia ad andare in onda dal 26 settembre; le riprese cominciano il 6 luglio e ad agosto The CW ordina altri due episodi, portando la stagione a un totale di 24. Il 24 aprile 2012 viene annunciato che Safran lascer\u00e0 lo show al termine della quinta stagione: il suo posto viene preso da Sara Goodman.\nL'11 maggio 2012 \u00e8 stato annunciato il ritorno della serie con una sesta e ultima stagione di dieci episodi con la possibilit\u00e0 di una retrospettiva pi\u00f9 lunga. La stagione comincia l'8 ottobre e termina il 17 dicembre 2012. Le riprese dell'ultimo episodio si sono svolte a met\u00e0 ottobre.\nCasting.\nIl cast iniziale di \"Gossip Girl\" \u00e8 composto da nove attori regolari: Blake Lively e Leighton Meester sono state le prime due attrici ad essere scelte a febbraio 2007 per i ruoli, rispettivamente, di Serena van der Woodsen e Blair Waldorf. Chace Crawford, Taylor Momsen, Penn Badgley e Kelly Rutherford sono stati ingaggiati in marzo per i ruoli di Nate Archibald, Jenny Humphrey, Dan Humphrey e Lily van der Woodsen.\nGli attori per i ruoli di Chuck Bass e Rufus Humphrey, ovvero Ed Westwick e Matthew Settle, sono stati invece trovati in aprile. A maggio \u00e8 stata scelta la voce di Kristen Bell per il ruolo di Gossip Girl, narratrice della storia, e Michelle Trachtenberg \u00e8 entrata nel cast come guest star nel ruolo di Georgina Sparks, precedentemente offerto a Mischa Barton.\nCon l'annuncio della produzione della quinta stagione, viene rivelato che Taylor Momsen, Jessica Szohr e Connor Paolo hanno abbandonato la serie. Kaylee DeFer, unitasi al cast nel diciottesimo episodio della quarta stagione, viene promossa a personaggio regolare per la quinta.\nA ottobre 2012 viene confermata la partecipazione di Taylor Momsen e Connor Paolo all'ultimo episodio della serie.\nRiprese.\nLa serie \u00e8 principalmente girata a New York. Il club di burlesque di Chuck Bass \"Victor Victrola\" \u00e8 il The Box Manhattan, mentre gli esterni della scuola Constance Billard-St. Judes sono quelli del Museum of the City of New York.\nLa Cooper's Beach del primo episodio della seconda stagione \u00e8 in realt\u00e0 la Rockaway Beach, mentre il campus di Yale nel sesto episodio \u00e8 la Columbia University.\nI primi episodi della quarta stagione sono ambientati a Parigi: le scene sono state girate alla Sorbona, al museo d'Orsay, alla torre Eiffel, alla gare du nord, in Avenue Montaigne e a Saint-Germain-des-Pr\u00e9s. La Columbia University \u00e8 diventata la location principale dei primi episodi dopo il ritorno da Parigi.\nCostumi.\nIl costumista dello show \u00e8 Eric Daman, ex-modello di Calvin Klein e collaboratore di Patricia Field in \"Sex and the City\". Per le prime tre stagioni \u00e8 stato stimato che il valore dell'immenso guardaroba di ben 460 metri quadrati sia arrivato a 12 milioni di sterline. In un'intervista con \"Vanity Fair\", Daman e Meredith Markworth-Pollack hanno dichiarato di essersi ispirati ad Audrey Hepburn e Anna Wintour per il guardaroba di Blair, e a Kate Moss per Serena, mentre Tinsley Mortimer e Arden Wohl hanno fatto da ispirazione per entrambe.\nNel 2009, Anna Sui ha creato una linea di moda ispirata alla serie. Il 16 settembre 2011, la Warner Bros. e il marchio \"Romeo &amp; Juliet Couture\" si sono uniti per creare la linea di moda ufficiale, ispirata a Serena e Blair, che \u00e8 stata lanciata il 26 settembre, giorno della messa in onda del primo episodio della quinta stagione.\nColonna sonora.\nIl tema principale della colonna sonora di Gossip Girl \u00e8 \"Gossip Girl Main Title\", realizzato dai The Transcenders. Alexandra Patsavas, gi\u00e0 supervisore sonoro di \"The O.C.\" e di \"Grey's Anatomy\", \u00e8 stata accreditata per la selezione sonora utilizzata in \"Gossip Girl\".\nIn contrasto con il largo uso di band indipendenti e artisti alternativi, che hanno segnato le due creazioni sopracitate, Patsavas ha incorporato in questa serie numerosi successi di musica pi\u00f9 commerciale. Ha cos\u00ec motivato tale scelta: \u00abSiccome lo show gira principalmente intorno ad un gruppo di studenti di una high school di New York, usiamo sonorit\u00e0 di molte band newyorkesi. Ma questi ragazzi ascoltano, anche loro, la radio\u00bb. Il 2 settembre 2008 \u00e8 uscito anche un album ufficiale, che raccoglie parte della colonna sonora, dal titolo \"OMFGG No. 1\".\nDistribuzione.\nDoppiaggio italiano.\nL'edizione italiana \u00e8 curata prima da Antonio Restivo (st. 1-5), poi da Alberto Porto per Mediaset. Il doppiaggio \u00e8 stato eseguito dalla SEDIF, sotto la direzione di Francesca Guadagno e Marco Guadagno (st. 1).\nAccoglienza.\nCritica.\n\"Gossip Girl\" ha ricevuto recensioni miste. Essendo l'adattamento dei romanzi bestseller del \"The New York Times\", la serie \u00e8 stata considerata uno degli show pi\u00f9 attesi della stagione televisiva 2007\u20132008; in un'indagine condotta nell'agosto 2007 da OTX, una societ\u00e0 di ricerca sui media globali, la serie risultava nella top ten degli show dei quali i telespettatori erano pi\u00f9 consapevoli. Nonostante il primo episodio sia stato lodato da molte pubblicazioni come \"Variety\", \"The Washington Post\", \"San Francisco Chronicle\" e \"Boston Globe\", altri lo descrissero come un \"guilty pleasure\" pi\u00f9 che come un'ora di televisione che bisognava assolutamente guardare. \u00c8 stata inoltre apprezzata per i costumi: nel 2008, \"Entertainment Weekly\" ha indicato Chuck e Blair come i personaggi televisivi meglio vestiti dell'anno, mentre \"Glamour\" ha scelto Blair come il personaggio televisivo meglio vestito di sempre; anche lo stile di Serena \u00e8 stato lodato da periodici quali \"InStyle\" e \"Nylon\".\nVerso la fine della prima stagione, Janet Malcolm del \"The New Yorker\" critic\u00f2 la serie per essersi allontanata dai romanzi, asserendo che fosse legata a loro \"solo nei nomi e nelle descrizioni dei personaggi\"; tuttavia, l'autrice Cecily von Ziegesar support\u00f2 lo show dicendo che tutti i punti principali della trama erano presenti nel primo episodio. Con il passare del tempo, per\u00f2, le critiche migliorarono, diventando pi\u00f9 positive con la seconda stagione, e il \"New York Magazine\" design\u00f2 la serie \"Miglior teen drama di tutti i tempi\".\nIl Parents Television Council ha criticato la campagna pubblicitaria della serie dell'aprile 2008, che mostrava la sigla \"OMFG\" (Oh My Fucking Gosh), dicendo anche che il settimo episodio della prima stagione, \"Victor Victrola\", era il peggior programma televisivo della settimana in cui fu originariamente trasmesso. Citazioni dalla recensione del Parents Television Council e da quelle negative di \"San Diego Union-Tribune\", \"New York Post\" e \"Boston Herald\" furono usate sui manifesti pubblicitari della seconda stagione.\nNel 2008 AOL TV classific\u00f2 \"Gossip Girl\" al ventesimo posto tra i migliori show scolastici di tutti i tempi e al quarto tra i pi\u00f9 grandi \"guilty pleasure\" televisivi.\nDopo l'episodio 20 della quarta stagione, che presenta una scena in cui Chuck diventa violento con Blair, il produttore esecutivo Josh Safran dichiar\u00f2 che lui e la produzione non credevano che si potesse parlare di abuso nella relazione della coppia perch\u00e9 Chuck non avrebbe mai fatto del male a Blair, e che entrambi i personaggi ne erano consci, aggiungendo che, nel caso Blair fosse stata spaventata, sarebbe stato per ci\u00f2 che Chuck avrebbe potuto fare a se stesso. Carina MacKenzie di \"Zap2it\" rispose a questo commento sottolineando come Blair fosse tornata a casa sanguinante, concludendo che il comportamento di Chuck nel corso della quarta stagione rispecchiasse i segni di una relazione violenta, e giudic\u00f2 la spiegazione dei produttori \"sconvolgente, specialmente dato il target di giovani ragazze al quale \"Gossip Girl\" e il canale The CW si rivolgono\".\nInfluenza culturale.\nIn onore del centesimo episodio della serie, il sindaco di New York Michael Bloomberg, dopo aver visitato il set, ha proclamato il 26 gennaio 2012 \"Gossip Girl Day\", parlando dell'influenza culturale della serie e dell'impatto sull'economia cittadina. \"\"Gossip Girl\" ha reso New York un personaggio centrale. Oltre a tenere i fan sulle spine con i colpi di scena, lo show ne attrae anche molti in visita a New York, contribuendo a raggiungere la straordinaria quota di 50.5 milioni di visitatori all'anno. Infatti, l'impatto economico di \"Gossip Girl\" e di altre serie e film ambientati a New York si sente distintamente in tutti i cinque borghi. Il centesimo episodio di \"Gossip Girl\" \u00e8 un vero punto di riferimento, e voglio congratularmi con il cast e lo staff.\" ha affermato. La popolarit\u00e0 della serie \u00e8 stata anche indirettamente responsabile della creazione del reality \"NYC Prep\", durato una stagione sul canale televisivo statunitense Bravo.\nRemake.\nIl 5 marzo 2012 Warner Bros. International Television e Metan Development Group hanno annunciato la produzione, insieme a due compagnie cinesi, di una serie televisiva cinese ispirata a \"Gossip Girl\", intitolata \"China Girl\". Un secondo adattamento della serie, prodotto dal messicano Pedro Torres, \u00e8 andato in onda, con il titolo ', dal 5 agosto al 6 settembre 2013, per un totale di venticinque episodi che adattano le prime due stagioni. Il 27 febbraio 2014 \u00e8 stato invece annunciato l'adattamento tailandese di \"Gossip Girl\", ', andato in seguito in onda per una sola stagione.\nSpin-off.\nIl 15 gennaio 2009 venne annunciata la realizzazione di uno spin-off sulla giovinezza e l'amore di Rufus Humphrey e Lily van der Woodsen. Il ventiquattresimo episodio della seconda stagione, \"Ragazze della Valley\" (\"Valley Girls\"), sarebbe dovuto servire come back-door pilot e avrebbe dato inoltre il nome allo spin-off. A causa dei bassi ascolti, il progetto venne per\u00f2 abbandonato.\nParallelamente, nel 2009 sono stati realizzati sei mini-episodi da tre minuti l'uno, disponibili sul web, dal titolo \"Chasing Dorota\", incentrati sul personaggio di Dorota, la fidata governante di casa Waldorf.\nA luglio 2019 HBO Max ha ordinato un sequel in dieci episodi ambientato otto anni dopo, con protagonista Emily Alyn Lind."}
{"id": "1271582", "revid": "90522", "url": "https://it.wikipedia.org/wiki?curid=1271582", "title": "Municipalit\u00e0 di Helsingborg", "text": ""}
{"id": "1271584", "revid": "90522", "url": "https://it.wikipedia.org/wiki?curid=1271584", "title": "Municipalit\u00e0 di J\u00f6nk\u00f6ping", "text": ""}
{"id": "1271585", "revid": "599013", "url": "https://it.wikipedia.org/wiki?curid=1271585", "title": "Giuseppe Rizzi", "text": "Carriera.\nClub.\nNel maggio 1902 partecipa con i rossoneri al torneo calcistico del campionato nazionale di ginnastica. Dopo aver superato il in semifinale, si aggiudica la vittoria ad ex aequo con l' al termine della finale contro i genovesi, terminata a reti bianche, ed il titolo di campione d'Italia, la Coppa Forza e Coraggio e la Corona di Quercia.\nHa debuttato nella prima squadra rossonera in campionato il 12 febbraio 1905 all'et\u00e0 di 19 anni, e l'anno successivo si laure\u00f2 campione d'Italia coi rossoneri. Abbandonata la squadra a fine stagione, and\u00f2 all' e vi fece ritorno nel 1910 affermandosi come prolifico realizzatore specialmente nella stagione 1911-1912 che vide il \"Diavolo\" perdere il titolo per un punto a vantaggio della .\nNel 1913 pass\u00f2 ai rivali cittadini dell' come difensore fino allo scoppiare della Prima guerra mondiale, collezionando 20 presenze.\nNazionale.\nHa giocato la prima storica partita della Nazionale italiana, disputata il 15 maggio 1910 all'Arena di Milano contro la Francia, battuta per 6-2.\nCon la maglia azzurra vanta 4 presenze con 2 reti."}
{"id": "1271586", "revid": "90522", "url": "https://it.wikipedia.org/wiki?curid=1271586", "title": "Municipalit\u00e0 di Ume\u00e5", "text": ""}
{"id": "1271587", "revid": "90522", "url": "https://it.wikipedia.org/wiki?curid=1271587", "title": "Municipalit\u00e0 di Lund", "text": ""}
{"id": "1271588", "revid": "90522", "url": "https://it.wikipedia.org/wiki?curid=1271588", "title": "Municipalit\u00e0 di Bor\u00e5s", "text": ""}
{"id": "1271589", "revid": "90522", "url": "https://it.wikipedia.org/wiki?curid=1271589", "title": "Municipalit\u00e0 di Sundsvall", "text": ""}
{"id": "1271590", "revid": "90522", "url": "https://it.wikipedia.org/wiki?curid=1271590", "title": "Municipalit\u00e0 di G\u00e4vle", "text": ""}
{"id": "1271591", "revid": "289247", "url": "https://it.wikipedia.org/wiki?curid=1271591", "title": "Municipalit\u00e0 di Eskilstuna", "text": ""}
{"id": "1271592", "revid": "90522", "url": "https://it.wikipedia.org/wiki?curid=1271592", "title": "Municipalit\u00e0 di Halmstad", "text": ""}
{"id": "1271594", "revid": "90522", "url": "https://it.wikipedia.org/wiki?curid=1271594", "title": "Municipalit\u00e0 di Huddinge", "text": ""}
{"id": "1271595", "revid": "90522", "url": "https://it.wikipedia.org/wiki?curid=1271595", "title": "Municipalit\u00e0 di Karlstad", "text": ""}
{"id": "1271597", "revid": "90522", "url": "https://it.wikipedia.org/wiki?curid=1271597", "title": "Municipalit\u00e0 di S\u00f6dert\u00e4lje", "text": ""}
{"id": "1271600", "revid": "90522", "url": "https://it.wikipedia.org/wiki?curid=1271600", "title": "Municipalit\u00e0 di Nacka", "text": ""}
{"id": "1271602", "revid": "90522", "url": "https://it.wikipedia.org/wiki?curid=1271602", "title": "Municipalit\u00e0 di V\u00e4xj\u00f6", "text": ""}
{"id": "1271603", "revid": "161374", "url": "https://it.wikipedia.org/wiki?curid=1271603", "title": "Municipalit\u00e0 di Botkyrka", "text": ""}
{"id": "1271604", "revid": "90522", "url": "https://it.wikipedia.org/wiki?curid=1271604", "title": "Municipalit\u00e0 di Kristianstad", "text": ""}
{"id": "1271606", "revid": "599013", "url": "https://it.wikipedia.org/wiki?curid=1271606", "title": "Zinzan Brooke", "text": "Biografia.\nCresciuto insieme a suo fratello minore Robin a Waiuku, un villaggio della regione di Auckland, in una famiglia dedita all'agricoltura, Zinzan Brooke si accost\u00f2 al rugby casualmente, apprendendo da un quotidiano di una selezione di giocatori per una squadra di rugby a 7 nella zona; dopo avere risposto all'annuncio inizi\u00f2 la pratica.\nA 15 anni lasci\u00f2 la scuola per continuare a giocare a rugby, poi fu selezionato per la Nuova Zelanda U-17 nel ruolo di pilone e nella selezione a 7, prima di trasformarsi in terza linea centro.\nInizi\u00f2 quindi a rappresentare la selezione provinciale di Auckland nel 1986 e l'anno successivo, senza alcun \"test match\" alle spalle, fu convocato per la selezione neozelandese che affrontava la prima edizione della Coppa del Mondo, esordendovi il 1\u00ba giugno contro l'.\nNegli anni successivi altern\u00f2 la militanza nel campionato provinciale neozelandese a esperienze nell'Emisfero nord: gi\u00e0 dal 1986 infatti militava in Italia alla Lazio tra serie A1 e A2.\nPrese parte alla dove la giunse terza, e nel 1992 pass\u00f2 dalla Lazio al Casale in serie A1.\nAlla giunse fino alla finale, riuscendo cos\u00ec a classificarsi sul podio in ogni partecipazione mondiale; pass\u00f2 professionista nel 1996 ed entr\u00f2 nella \"franchise\" di Auckland dei Blues in Super 12, vincendo le prime due edizioni di tale torneo.\nDisput\u00f2 nel 1997 l'ultimo dei suoi 58 \"test match\" per gli \"All Blacks\", al termine dei quali pot\u00e9 vantare uno score di 17 mete segnate, record nazionale per un avanti.\nIl 1998 fu il suo ultimo anno nel Super 12, al termine del quale emigr\u00f2 in Europa nella squadra inglese degli Harlequins; dopo due stagioni termin\u00f2 l'attivit\u00e0 agonistica professionistica e divenne allenatore dello stesso club, tuttavia lasciando l'incarico tecnico dopo pochi mesi.\nEbbe un breve ritorno al rugby giocato come dilettante nel Coventry a fine 2001; rinnov\u00f2 il suo impegno per un'ulteriore stagione; alla fine del campionato, nel 2003, giunse il definitivo ritiro.\nVanta anche diversi inviti nei Barbarians, dei quali \u00e8 stato anche capitano.\nDopo il ritiro si \u00e8 dedicato a varie attivit\u00e0, tra le quali quelle di albergatore in Inghilterra con la sua famiglia."}
{"id": "1271609", "revid": "90522", "url": "https://it.wikipedia.org/wiki?curid=1271609", "title": "Municipalit\u00e0 di Lule\u00e5", "text": ""}
{"id": "1271610", "revid": "640277", "url": "https://it.wikipedia.org/wiki?curid=1271610", "title": "Zond 5", "text": "La Zond 5 () \u00e8 stata una sonda sovietica del programma Zond. Doveva precedere le future missioni umane con equipaggio e fu la prima missione sovietica che dopo un flyby con la Luna ritorn\u00f2 sulla Terra con successo.\nLa sonda.\nLa sonda includeva un carico biologico composto da tartarughe, mosche, vermi della farina, piante, semi, batteri e altre creature viventi. Inoltre, secondo l'Accademia Russa delle Scienze, sul sedile del pilota c'era un manichino alto 175 cm del peso di 70 kg contenente rilevatori di radiazioni.\nLa massa asciutta in orbita era di 5375 kg.\nLa missione.\nLa sonda venne lanciata in orbita terrestre il 14 settembre 1968 dal lanciatore Proton 8K82K e diretta verso la Luna dallo stadio \"Tja\u017eelij Sputnik\". Durante il viaggio verso la Luna ci fu un guasto e per guidare la sonda vennero utilizzati i sensori di riserva. Il 18 settembre 1968 la sonda vol\u00f2 attorno alla Luna, spingendosi fino a una distanza minima di 1950 km. Vennero scattate fotografie della Terra di alta qualit\u00e0 da una distanza di 90.000 km.\nIl 21 settembre 1968 la capsula di rientro entr\u00f2 nell'atmosfera terrestre, aprendo i paracadute a 7 km di altezza. A causa di un guasto ad un sensore di controllo si rese impossibile l'ingresso guidato previsto. La capsula fin\u00ec nell'area di riserva nell'Oceano Indiano a 32,63\u00b0S, 65,55\u00b0E e venne recuperata con successo assieme al carico biologico. Venne poi annunciato che le tartarughe avevano perso circa il 10% della loro massa corporea ma erano rimaste attive e non dimostravano meno appetito."}
{"id": "1271611", "revid": "90522", "url": "https://it.wikipedia.org/wiki?curid=1271611", "title": "Municipalit\u00e0 di Skellefte\u00e5", "text": ""}
{"id": "1271612", "revid": "486946", "url": "https://it.wikipedia.org/wiki?curid=1271612", "title": "Municipalit\u00e0 di Haninge", "text": ""}
{"id": "1271613", "revid": "90522", "url": "https://it.wikipedia.org/wiki?curid=1271613", "title": "Municipalit\u00e0 di Kungsbacka", "text": ""}
{"id": "1271614", "revid": "339392", "url": "https://it.wikipedia.org/wiki?curid=1271614", "title": "Municipalit\u00e0 di J\u00e4rf\u00e4lla", "text": ""}
{"id": "1271615", "revid": "90522", "url": "https://it.wikipedia.org/wiki?curid=1271615", "title": "Municipalit\u00e0 di Karlskrona", "text": ""}
{"id": "1271616", "revid": "90522", "url": "https://it.wikipedia.org/wiki?curid=1271616", "title": "Municipalit\u00e0 di Kalmar", "text": ""}
{"id": "1271617", "revid": "834", "url": "https://it.wikipedia.org/wiki?curid=1271617", "title": "Municipalit\u00e0 di T\u00e4by", "text": ""}
{"id": "1271618", "revid": "2009872", "url": "https://it.wikipedia.org/wiki?curid=1271618", "title": "Chiesa delle Anime Sante (Scanno)", "text": "La chiesa delle Anime Sante o delle Anime del Purgatorio \u00e8 un luogo di culto sconsacrato sito a Scanno, in provincia dell'Aquila, di fronte alla Fontana Sarracco.\nStoria.\nL'edificio \u00e8 stato costruito verso la fine del XVII secolo ma subito danneggiata dai terremoti dell'inizio del secolo seguente, cos\u00ec si ritard\u00f2 la consacrazione e l'apertura. Quest'ultima avvenuta solamente nel 1716.\nI lavori furono condotti dall'Universit\u00e0 di Scanno e dei cittadini locali che fecero fare gli interventi di ricostruzione a proprie spese, istituendovi una confraternita laicale.\nDal 1727 vi vennero sepolti dei sacerdoti come si pu\u00f2 notare dalla scritta su una lapide all'interno.\nL'edificio fu costruito du un terreno inclinato verso nord, in modo da ricavare sotto al pavimento delle tombe. Verosimilmente questi ambienti sepolcrali erano accessibili anche dall'esterno tramite delle aperture ancora oggi visibili nel lato occidentale dell'edificio.\nIn seguito, gi\u00e0 nel 1792, per volont\u00e0 del re, l'edificio venne adibito a teatro comunale.\nNel secolo successivo fu destinato nuovamente a luogo di culto, Gaetano Ciarletta ne cur\u00f2 le stuccature e gli ornamenti (nel 1855).\nDi questo periodo \u00e8 anche il campanile a vela sito a destra della facciata principale.\nNel secolo successivo l'edificio venne di nuovo sconsacrato per utilizzata come sala da ballo e come cinematografo fino al 1968 quando croll\u00f2 il soffitto per eccessiva incuria nella manutenzione.\nRimase abbandonato fino al 1975 quando fu realizzata una nuova copertura.\nNel 1991 un grande intervento di restauro ha permesso di destinare l'edificio definitivamente come auditorium.\nIl tetto fu nuovamente restaurato realizzando una struttura in cemento armato con la realizzazione di una volta a botte simile a quella che originariamente copriva l'aula, vennero costruiti due ballatoi raggiungibili mediante due scalinate a chiocciola presso l'arco interno principale e nel restauro delle opere in stucco.\nNell'auditorium si tengono varie manifestazioni, tra cui convegni.\nDescrizione.\nGran parte della primitiva decorazione all'interno \u00e8 scomparsa dopo il crollo della copertura avvenuto nel 1968 e per via dell'imperversare degli agenti atmosferici fino al 1975. Le decorazioni rimaste, per la maggior parte si trovano nella zona presbiteriale.\nL'esterno.\nLa facciata \u00e8 in stile romanico. L'interno ad unica navata presenta resti della chiesa originaria.\nUna targa posta nella facciata ricorda l'evento della dedica dell'ex-presidente della repubblica Ciampi a Guido Calogero il 17 maggio 2001\nIl portale d'accesso presenta un timpano con sopra una nicchia che doveva ospitare un dipinto. Nel campo superiore vi \u00e8 una grande finestra rettangolare in stile cinquecentesco sormontato da un timpano spezzato.\nA destra della facciata vi \u00e8 un piccolo ambiente, su cui vi \u00e8 il piccolo campanile a vela, che separa lo spazio angusto tra l'ex chiesa e il palazzo alla destra di chi guarda l'edificio.\nGli altri prospetti dell'edificio mmostrano delle murature legate con malta ad imitare l\"'opus incertum\" dei romani. In queste facciate vi sono delle grandi finestre.\nL'interno.\nL'altare \u00e8 posto nella parete di fondo accessibile sia dall'accesso principale che da un ingresso secondario sito sotto il campanile a vela, questo ingresso immette ad un disimpegno sito ad un'altezza pi\u00f9 alta dell'aula.\nIl presbiterio \u00e8 a volta ribassata ed ellittica e la zona d'ingresso \u00e8 coperta da una cantoria con tre volte a vela, invece, il prospetto principale \u00e8 suddiviso da un doppio ordine di lesene angolari tuscaniche in pietra da taglio e diviso in due mediante una cornice.\nVari particolari dell'interno che mostrano i lavori fatti per il recupero dei fregi architettonici rimasti:"}
{"id": "1271619", "revid": "339392", "url": "https://it.wikipedia.org/wiki?curid=1271619", "title": "Municipalit\u00e0 di Solna", "text": ""}
{"id": "1271621", "revid": "104458", "url": "https://it.wikipedia.org/wiki?curid=1271621", "title": "Municipalit\u00e0 di Sollentuna", "text": ""}
{"id": "1271622", "revid": "90522", "url": "https://it.wikipedia.org/wiki?curid=1271622", "title": "Municipalit\u00e0 di \u00d6stersund", "text": ""}
{"id": "1271623", "revid": "90522", "url": "https://it.wikipedia.org/wiki?curid=1271623", "title": "Municipalit\u00e0 di M\u00f6lndal", "text": ""}
{"id": "1271624", "revid": "90522", "url": "https://it.wikipedia.org/wiki?curid=1271624", "title": "Municipalit\u00e0 di Gotland", "text": ""}
{"id": "1271625", "revid": "90522", "url": "https://it.wikipedia.org/wiki?curid=1271625", "title": "Municipalit\u00e0 di Falun", "text": ""}
{"id": "1271626", "revid": "90522", "url": "https://it.wikipedia.org/wiki?curid=1271626", "title": "Municipalit\u00e0 di \u00d6rnsk\u00f6ldsvik", "text": ""}
{"id": "1271628", "revid": "90522", "url": "https://it.wikipedia.org/wiki?curid=1271628", "title": "Municipalit\u00e0 di Norrt\u00e4lje", "text": ""}
{"id": "1271629", "revid": "90522", "url": "https://it.wikipedia.org/wiki?curid=1271629", "title": "Municipalit\u00e0 di Varberg", "text": ""}
{"id": "1271630", "revid": "339392", "url": "https://it.wikipedia.org/wiki?curid=1271630", "title": "Auditorium &quot;Guido Calogero&quot;", "text": ""}
{"id": "1271631", "revid": "90522", "url": "https://it.wikipedia.org/wiki?curid=1271631", "title": "Municipalit\u00e0 di Trollh\u00e4ttan", "text": ""}
{"id": "1271632", "revid": "90522", "url": "https://it.wikipedia.org/wiki?curid=1271632", "title": "Municipalit\u00e0 di Uddevalla", "text": ""}
{"id": "1271633", "revid": "90522", "url": "https://it.wikipedia.org/wiki?curid=1271633", "title": "Municipalit\u00e0 di Sk\u00f6vde", "text": ""}
{"id": "1271634", "revid": "90522", "url": "https://it.wikipedia.org/wiki?curid=1271634", "title": "Municipalit\u00e0 di Nyk\u00f6ping", "text": ""}
{"id": "1271635", "revid": "90522", "url": "https://it.wikipedia.org/wiki?curid=1271635", "title": "Municipalit\u00e0 di H\u00e4ssleholm", "text": ""}
{"id": "1271636", "revid": "90522", "url": "https://it.wikipedia.org/wiki?curid=1271636", "title": "Municipalit\u00e0 di Borl\u00e4nge", "text": ""}
{"id": "1271637", "revid": "131358", "url": "https://it.wikipedia.org/wiki?curid=1271637", "title": "Montpellier H\u00e9rault SC", "text": ""}
{"id": "1271638", "revid": "90522", "url": "https://it.wikipedia.org/wiki?curid=1271638", "title": "Municipalit\u00e0 di Motala", "text": ""}
{"id": "1271639", "revid": "90522", "url": "https://it.wikipedia.org/wiki?curid=1271639", "title": "Municipalit\u00e0 di Liding\u00f6", "text": ""}
{"id": "1271640", "revid": "90522", "url": "https://it.wikipedia.org/wiki?curid=1271640", "title": "Municipalit\u00e0 di Pite\u00e5", "text": ""}
{"id": "1271641", "revid": "339392", "url": "https://it.wikipedia.org/wiki?curid=1271641", "title": "Municipalit\u00e0 di Tyres\u00f6", "text": ""}
{"id": "1271642", "revid": "90522", "url": "https://it.wikipedia.org/wiki?curid=1271642", "title": "Municipalit\u00e0 di Trelleborg", "text": ""}
{"id": "1271643", "revid": "90522", "url": "https://it.wikipedia.org/wiki?curid=1271643", "title": "Municipalit\u00e0 di Falkenberg", "text": ""}
{"id": "1271644", "revid": "90522", "url": "https://it.wikipedia.org/wiki?curid=1271644", "title": "Municipalit\u00e0 di Landskrona", "text": ""}
{"id": "1271645", "revid": "90522", "url": "https://it.wikipedia.org/wiki?curid=1271645", "title": "Municipalit\u00e0 di Kung\u00e4lv", "text": ""}
{"id": "1271646", "revid": "90522", "url": "https://it.wikipedia.org/wiki?curid=1271646", "title": "Municipalit\u00e0 di Enk\u00f6ping", "text": ""}
{"id": "1271647", "revid": "90522", "url": "https://it.wikipedia.org/wiki?curid=1271647", "title": "Municipalit\u00e0 di \u00c4ngelholm", "text": ""}
{"id": "1271649", "revid": "90522", "url": "https://it.wikipedia.org/wiki?curid=1271649", "title": "Municipalit\u00e0 di Lidk\u00f6ping", "text": ""}
{"id": "1271650", "revid": "90522", "url": "https://it.wikipedia.org/wiki?curid=1271650", "title": "Municipalit\u00e0 di V\u00e4nersborg", "text": ""}
{"id": "1271651", "revid": "90522", "url": "https://it.wikipedia.org/wiki?curid=1271651", "title": "Municipalit\u00e0 di Hudiksvall", "text": ""}
{"id": "1271652", "revid": "339392", "url": "https://it.wikipedia.org/wiki?curid=1271652", "title": "Municipalit\u00e0 di \u00d6ster\u00e5ker", "text": ""}
{"id": "1271653", "revid": "90522", "url": "https://it.wikipedia.org/wiki?curid=1271653", "title": "Municipalit\u00e0 di Sandviken", "text": ""}
{"id": "1271654", "revid": "90522", "url": "https://it.wikipedia.org/wiki?curid=1271654", "title": "Municipalit\u00e0 di V\u00e4stervik", "text": ""}
{"id": "1271655", "revid": "767487", "url": "https://it.wikipedia.org/wiki?curid=1271655", "title": "Josep Samitier", "text": "Caratteristiche tecniche.\nSamitier inizi\u00f2 a giocare come centrocampista\ne in seguito divent\u00f2 attaccante.\nGiocando come attaccante ottenne i successi pi\u00f9 grandi, tanto da essere considerato uno dei migliori nel suo ruolo in Europa e nel mondo.\nAveva una grande capacit\u00e0 realizzativa, era abile nei dribbling e nei tiri al volo, letale in area di rigore e accurato nei passaggi.\nAbile con entrambi i piedi e di testa, sapeva fare salti e acrobazie spettacolari. A Barcellona fu soprannominato \"Il Mago\" e \"L'Aragosta\".\nCarriera.\nGiocatore.\nClub.\nNacque a Barcellona e inizi\u00f2 a giocare nelle giovanili dei \"blaugrana\". Per alcuni anni gioc\u00f2 nell'Internacional, prima di entrare a far parte della prima squadra del Barcellona il 1\u00ba giugno 1919.\nEsord\u00ec con il Barcellona in un'amichevole contro una squadra formata da calciatori francesi, inglesi e belgi.\nVinse la Coppa del Re nel 1920, nel 1922, nel 1925, nel 1926 e nel 1928.\nNel 1928 la finale contro la Real Sociedad fu ripetuta tre volte per stabilire il vincitore. Samitier segn\u00f2 nella prima finale, terminata 1-1 a Santander, e nella seconda ripetizione, che fu vinta dai catalani per 3-1. Nello stesso anno divent\u00f2 il capitano della squadra.\nIl 20 maggio 1922 gioc\u00f2 la partita inaugurale del Camp de Les Corts, il nuovo stadio del Barcellona.\nIl 26 aprile 1925, al termine della semifinale di Coppa del Re tra Athletic Club de Madrid e Barcellona, viene arrestato dalla Guardia Civile madrilena per aver aggredito un tifoso che lo aveva insultato.\nDurante la sua militanza nel Barcellona divent\u00f2 l'idolo dei tifosi e segn\u00f2 326 gol in 454 partite, risultando secondo solo a Paulino Alc\u00e1ntara come numero di reti segnate con la maglia blaugrana. Vinse anche 12 campionati catalani.\nNel 1932 pass\u00f2 al Madrid CF con cui vinse il campionato nella prima stagione e la Coppa della Repubblica in quella seguente. In totale con il Madrid gioc\u00f2 22 partite ufficiali e segn\u00f2 12 gol.\nDurante la Guerra civile spagnola, dal 1936 al 1939, visse in Francia e gioc\u00f2 nel Nizza.\nNazionale.\nPartecip\u00f2 alle Olimpiadi del 1920 e vest\u00ec per la prima volta la maglia della Nazionale spagnola in quella competizione, il 28 agosto nella partita vinta per 1-0 contro la Danimarca. Alla fine gli spagnoli vinsero la medaglia d'argento.\nGioc\u00f2 la sua ultima partita in Nazionale il 13 dicembre 1931 a Dublino contro l'Irlanda.\nIn totale gioc\u00f2 21 partite segnando due gol.\nAllenatore.\nDopo aver lasciato il Madrid, prese il posto di Frederick Pentland sulla panchina dell'Atl\u00e9tico Madrid, ma la sua esperienza con i \"Colchoneros\" fu breve.\nNel 1942 allen\u00f2 il Nizza, dove aveva trascorso i suoi ultimi anni da giocatore.\nNel 1944 divent\u00f2 allenatore del Barcellona e nel 1945 condusse il club catalano alla conquista della Liga e della Coppa Eva Duarte, che per quell'anno fu denominata Copa de Oro Argentina e che fu vinta battendo l'Athletic Bilbao per 5-4.\nSegretario tecnico.\nNel 1947 smise di allenare e divent\u00f2 segretario tecnico del Barcellona.\nNel 1950 ingaggi\u00f2 l'ungherese L\u00e1szl\u00f3 Kubala, che sarebbe divenuto una stella del Bar\u00e7a.\nNel 1959 pass\u00f2 al Real Madrid, dove ricopr\u00ec lo stesso incarico, e nel 1962 torn\u00f2 al Barcellona. Fu segretario tecnico dei catalani fino alla sua morte, avvenuta il 4 maggio 1972.\nDediche.\nDal 16 settembre 1993 una strada di Barcellona porta il suo nome."}
{"id": "1271656", "revid": "83531", "url": "https://it.wikipedia.org/wiki?curid=1271656", "title": "Municipalit\u00e0 di Sigtuna", "text": ""}
{"id": "1271659", "revid": "90522", "url": "https://it.wikipedia.org/wiki?curid=1271659", "title": "Municipalit\u00e0 di Lerum", "text": ""}
{"id": "1271660", "revid": "90522", "url": "https://it.wikipedia.org/wiki?curid=1271660", "title": "Municipalit\u00e0 di Alings\u00e5s", "text": ""}
{"id": "1271661", "revid": "486946", "url": "https://it.wikipedia.org/wiki?curid=1271661", "title": "Municipalit\u00e0 di V\u00e4rmd\u00f6", "text": ""}
{"id": "1271663", "revid": "339392", "url": "https://it.wikipedia.org/wiki?curid=1271663", "title": "Municipalit\u00e0 di Sundbyberg", "text": ""}
{"id": "1271664", "revid": "90522", "url": "https://it.wikipedia.org/wiki?curid=1271664", "title": "Municipalit\u00e0 di Mark", "text": ""}
{"id": "1271665", "revid": "436907", "url": "https://it.wikipedia.org/wiki?curid=1271665", "title": "Loudpark", "text": "Il Loudpark \u00e8 un festival che si svolge annualmente nel mese di ottobre alla Saitama Super Arena di Saitama, Giappone.\nEdizioni.\n2009.\nBand confermate: Judas Priest, Slayer, Rob Zombie, Megadeth, Arch Enemy, Fates Warning, Napalm Death, Outrage, Poison the Well, Lazarus A.D., Galneryus."}
{"id": "1271666", "revid": "90522", "url": "https://it.wikipedia.org/wiki?curid=1271666", "title": "Municipalit\u00e0 di Partille", "text": ""}
{"id": "1271667", "revid": "90522", "url": "https://it.wikipedia.org/wiki?curid=1271667", "title": "Municipalit\u00e0 di V\u00e4rnamo", "text": ""}
{"id": "1271668", "revid": "90522", "url": "https://it.wikipedia.org/wiki?curid=1271668", "title": "Municipalit\u00e0 di Katrineholm", "text": ""}
{"id": "1271669", "revid": "90522", "url": "https://it.wikipedia.org/wiki?curid=1271669", "title": "Municipalit\u00e0 di H\u00e4rryda", "text": ""}
{"id": "1271670", "revid": "90522", "url": "https://it.wikipedia.org/wiki?curid=1271670", "title": "Municipalit\u00e0 di Vellinge", "text": ""}
{"id": "1271671", "revid": "90522", "url": "https://it.wikipedia.org/wiki?curid=1271671", "title": "Municipalit\u00e0 di Falk\u00f6ping", "text": ""}
{"id": "1271672", "revid": "90522", "url": "https://it.wikipedia.org/wiki?curid=1271672", "title": "Municipalit\u00e0 di Karlshamn", "text": ""}
{"id": "1271673", "revid": "90522", "url": "https://it.wikipedia.org/wiki?curid=1271673", "title": "Municipalit\u00e0 di Str\u00e4ngn\u00e4s", "text": ""}
{"id": "1271674", "revid": "90522", "url": "https://it.wikipedia.org/wiki?curid=1271674", "title": "Municipalit\u00e0 di Karlskoga", "text": ""}
{"id": "1271675", "revid": "486946", "url": "https://it.wikipedia.org/wiki?curid=1271675", "title": "Municipalit\u00e0 di Danderyd", "text": ""}
{"id": "1271676", "revid": "90522", "url": "https://it.wikipedia.org/wiki?curid=1271676", "title": "Municipalit\u00e0 di Gislaved", "text": ""}
{"id": "1271677", "revid": "90522", "url": "https://it.wikipedia.org/wiki?curid=1271677", "title": "Municipalit\u00e0 di Esl\u00f6v", "text": ""}
{"id": "1271679", "revid": "90522", "url": "https://it.wikipedia.org/wiki?curid=1271679", "title": "Municipalit\u00e0 di N\u00e4ssj\u00f6", "text": ""}
{"id": "1271681", "revid": "90522", "url": "https://it.wikipedia.org/wiki?curid=1271681", "title": "Municipalit\u00e0 di Ronneby", "text": ""}
{"id": "1271682", "revid": "90522", "url": "https://it.wikipedia.org/wiki?curid=1271682", "title": "Municipalit\u00e0 di Boden", "text": ""}
{"id": "1271683", "revid": "90522", "url": "https://it.wikipedia.org/wiki?curid=1271683", "title": "Municipalit\u00e0 di Ljungby", "text": ""}
{"id": "1271684", "revid": "90522", "url": "https://it.wikipedia.org/wiki?curid=1271684", "title": "Municipalit\u00e0 di Ystad", "text": ""}
{"id": "1271685", "revid": "90522", "url": "https://it.wikipedia.org/wiki?curid=1271685", "title": "Municipalit\u00e0 di Vallentuna", "text": ""}
{"id": "1271686", "revid": "90522", "url": "https://it.wikipedia.org/wiki?curid=1271686", "title": "Municipalit\u00e0 di S\u00f6derhamn", "text": ""}
{"id": "1271688", "revid": "90522", "url": "https://it.wikipedia.org/wiki?curid=1271688", "title": "Municipalit\u00e0 di Vetlanda", "text": ""}
{"id": "1271689", "revid": "90522", "url": "https://it.wikipedia.org/wiki?curid=1271689", "title": "Municipalit\u00e0 di Oskarshamn", "text": ""}
{"id": "1271690", "revid": "90522", "url": "https://it.wikipedia.org/wiki?curid=1271690", "title": "Municipalit\u00e0 di Ale", "text": ""}
{"id": "1271691", "revid": "90522", "url": "https://it.wikipedia.org/wiki?curid=1271691", "title": "Municipalit\u00e0 di Arvika", "text": ""}
{"id": "1271692", "revid": "90522", "url": "https://it.wikipedia.org/wiki?curid=1271692", "title": "Municipalit\u00e0 di Bolln\u00e4s", "text": ""}
{"id": "1271693", "revid": "90522", "url": "https://it.wikipedia.org/wiki?curid=1271693", "title": "Municipalit\u00e0 di K\u00e4vlinge", "text": ""}
{"id": "1271694", "revid": "90522", "url": "https://it.wikipedia.org/wiki?curid=1271694", "title": "Municipalit\u00e0 di Ludvika", "text": ""}
{"id": "1271695", "revid": "1873", "url": "https://it.wikipedia.org/wiki?curid=1271695", "title": "Dialetto valenzano", "text": "Il valenzano o valenciano (\"valenci\u00e0\" in valenzano) \u00e8 una variet\u00e0 normata della lingua catalana parlata in Spagna nella Comunit\u00e0 Valenzana.\nDal punto di vista linguistico, \u00e8 un dialetto meridionale del catalano, che viene regolato come variet\u00e0 colta propria della regione in modo da sottolineare le differenze con il catalano normato in Catalogna. \nValenzano \u00e8 dunque il nome storico, tradizionale e ufficiale utilizzato dalla Comunit\u00e0 autonoma (Regione), che ha Valencia come capoluogo, per definire la variet\u00e0 del catalano parlata nel proprio territorio, corrispondente in gran parte all'antico Regno di Valencia (confederato sotto la Corona d'Aragona fino al 1714, e poi aggregato al Regno di Spagna).\nLo statuto e le leggi regionali invece lo denominano \u201clingua propria\u201d della Comunit\u00e0 Valenzana.\nAlla luce della semplice mutua intelligibilit\u00e0 tra valenzano e catalano e delle marginali differenze che per lo pi\u00f9 riguardano lessico, pronuncia e coniugazioni verbali e che non si riflettono nella lingua scritta, la quasi totalit\u00e0 del mondo accademico concorda sulla definizione di dialetto del catalano, ma a riguardo esiste una controversia di natura politica. Se l'Acad\u00e8mia Valenciana de la Llengua \u00e8 concorde con il punto di vista accademico e l'Institut d'Estudis Catalans sottolinea che \"valenzano\" \u00e8 una delle denominazioni territoriali del catalano, l'adesione del valenzano al catalano resta dibattuta in ambito politico.\nFra coloro che hanno dato un contributo fondamentale al recupero ed alla riorganizzazione della lessicografia valenzana si deve citare lo scrittore Enric Valor i Vives.\nLe aree interne della Comunit\u00e0 Valenzana hanno comunque una consistente maggioranza di parlanti madrelingua spagnola, il che favorisce un uso dello spagnolo superiore rispetto alla confinante Catalogna. Il quotidiano pi\u00f9 diffuso della regione, il Levante-EMV, \u00e8 scritto prevalentemente in spagnolo.\nIl valenzano, oltre che nei territori regionali, \u00e8 utilizzato da una piccola comunit\u00e0 di circa 550 persone anche nella catena montuosa del Carxe, nella regione di Murcia.\nAtlante.\nControversie politiche.\nNella Comunit\u00e0 Valenzana, dove l\u2019uso dell\u2019idioma regionale \u00e8 meno diffuso rispetto alla Catalogna a causa della pi\u00f9 intensa pressione dello spagnolo, la condizione del valenzano come lingua autonoma o come variet\u00e0 del catalano \u00e8 disputata e interessata da controversie politiche fin dai tempi della Guerra civile spagnola. \nA sostenere la tesi per cui il valenzano sarebbe una lingua diversa da quella catalana sono alcuni gruppi politici di destra regionalista (blaverismo), che considerano il valenzano una lingua distinta dal catalano, distanziandosi cos\u00ec dall'indipendentismo catalano e riaffermando inoltre la piena appartenenza della Comunit\u00e0 Valenzana alla Spagna.\nNel proprio statuto regionale la Generalit\u00e0 Valenzana indica il valenzano come lingua coufficiale insieme allo spagnolo e designa la Acad\u00e8mia Valenciana de la Llengua come l\u2019istituzione incaricata della sua regolazione. Tuttavia, tale ente normativo precisa che \u201cvalenzano\u201d \u00e8 il nome attribuito al catalano nel territorio regionale, sancendo cos\u00ec l'appartenenza del valenzano al sistema linguistico catalano.\nNel 2004 l\u2019allora presidente della Generalit\u00e0 della Catalogna, Jordi Pujol, \ndichiar\u00f2 che la cosiddetta \u201cunit\u00e0 della lingua\u201d, cio\u00e8 l'identificazione del valenzano come variet\u00e0 del catalano, fu frutto di un accordo politico che sigl\u00f2 con il presidente della Generalit\u00e0 Valenzana, Eduardo Zaplana. In pratica, Convergenza e Unione, coalizione catalanista di centro-destra capeggiata dallo stesso Pujol, appoggi\u00f2 la nomina di Jos\u00e9 Mar\u00eda Aznar del Partito Popolare come presidente del governo spagnolo in cambio della creazione, avvenuta formalmente due anni dopo, della Acad\u00e8mia Valenciana de la Llengua (denominata appunto Accademia Valenzana della Lingua e non Accademia della Lingua Valenzana), che riconoscesse l\u2019appartenenza del valenzano al catalano. Zaplana, esponente valenzano del PP, neg\u00f2 l\u2019esistenza di una simile trattativa.\nLo stesso anno il Governo spagnolo chiese all\u2019Unione europea di riconoscere nella Costituzione europea le quattro lingue ufficiali dello Stato: spagnolo, catalano, basco e galiziano. Quando si tratt\u00f2 di recapitare al Governo centrale la traduzione della Costituzione europea nelle suddette lingue regionali di Spagna, l\u2019amministrazione regionale catalana invi\u00f2 a Madrid la stessa versione in valenzano presentata dalla Comunit\u00e0 Valenzana nell\u2019intento di uscire dallo stallo legato all\u2019annosa questione sulla separazione del valenzano dal catalano. Il testo conteneva espressioni dialettali insolite per i catalani barcellonesi e gerundensi, ma comunque familiari per i corregionali leridani e tarragonesi, i cui dialetti fanno parte dello stesso gruppo di quelli parlati nella regione confinante. Il 29 ottobre 2004, giorno della firma del Trattato di Roma, con il quale fu adottata la Costituzione dell\u2019unione, vennero consegnate al segretario generale del Consiglio dell'Unione europea, Javier Solana, le traduzioni della Costituzione in galiziano, basco, catalano e valenzano, con le ultime due identiche (oltre alla versione in spagnolo). Tali atti scatenarono avverse reazioni politiche valenzane. Successivamente, Solana comunic\u00f2 a tutti i paesi membri che, per quanto riguardava la Spagna, erano state depositate a Bruxelles due traduzioni identiche della Costituzione in una lingua denominata sia valenzano che catalano, in quanto i due vocaboli indicano lo stesso idioma: di fatto si certificava la realt\u00e0 di uno solo. Di nuovo non mancarono tensioni da parte valenzana. \nEppure, sul sito del Governo spagnolo furono caricate due differenti traduzioni in valenzano e catalano, nel rispetto delle proprie peculiarit\u00e0 dialettali, che non coincidevano quindi con quella unica presentata all\u2019Unione europea. A tal proposito l\u2019Institut d\u2019Estudis Catalans ribad\u00ec che nessuno specialista considera il valenzano una lingua diversa dal catalano. \nDa un\u2019indagine condotta tra il 2001 e il 2004 emerse che il 65% degli abitanti della regione riteneva il valenzano una lingua autonoma dal catalano, sebbene la percentuale fosse pi\u00f9 bassa tra le persone che avevano appreso a scuola l\u2019idioma e tra le generazioni pi\u00f9 giovani.\nNel 2013 il Partito Popolare rappresentato nel parlamento regionale chiese alla Real Academia Espa\u00f1ola di rivedere la voce del dizionario di lingua spagnola da essa pubblicato nel quale il valenzano viene definito variet\u00e0 del catalano, indicandolo invece come lingua con origini proprie. La Acad\u00e8mia Valenciana de la Llengua ribad\u00ec per\u00f2 la propria posizione, ovvero che valenzano e catalano sono la stessa lingua.\nNel 2015 il Consiglio d'Europa, in una relazione sull\u2019applicazione della Carta europea delle lingue regionali o minoritarie, design\u00f2 come lingue separate il valenzano e il catalano."}
{"id": "1271696", "revid": "90522", "url": "https://it.wikipedia.org/wiki?curid=1271696", "title": "Municipalit\u00e0 di Mj\u00f6lby", "text": ""}
{"id": "1271697", "revid": "90522", "url": "https://it.wikipedia.org/wiki?curid=1271697", "title": "Municipalit\u00e0 di H\u00e4rn\u00f6sand", "text": ""}
{"id": "1271698", "revid": "90522", "url": "https://it.wikipedia.org/wiki?curid=1271698", "title": "Municipalit\u00e0 di K\u00f6ping", "text": ""}
{"id": "1271700", "revid": "90522", "url": "https://it.wikipedia.org/wiki?curid=1271700", "title": "Municipalit\u00e0 di Nyn\u00e4shamn", "text": ""}
{"id": "1271701", "revid": "90522", "url": "https://it.wikipedia.org/wiki?curid=1271701", "title": "Municipalit\u00e0 di Kristinehamn", "text": ""}
{"id": "1271702", "revid": "33921", "url": "https://it.wikipedia.org/wiki?curid=1271702", "title": "Dermatologo", "text": ""}
{"id": "1271703", "revid": "90522", "url": "https://it.wikipedia.org/wiki?curid=1271703", "title": "Municipalit\u00e0 di Mariestad", "text": ""}
{"id": "1271704", "revid": "90522", "url": "https://it.wikipedia.org/wiki?curid=1271704", "title": "Municipalit\u00e0 di Eker\u00f6", "text": ""}
{"id": "1271705", "revid": "90522", "url": "https://it.wikipedia.org/wiki?curid=1271705", "title": "Municipalit\u00e0 di Lindesberg", "text": ""}
{"id": "1271706", "revid": "90522", "url": "https://it.wikipedia.org/wiki?curid=1271706", "title": "Municipalit\u00e0 di Kiruna", "text": ""}
{"id": "1271707", "revid": "90522", "url": "https://it.wikipedia.org/wiki?curid=1271707", "title": "Municipalit\u00e0 di H\u00f6gan\u00e4s", "text": ""}
{"id": "1271708", "revid": "90522", "url": "https://it.wikipedia.org/wiki?curid=1271708", "title": "Municipalit\u00e0 di Laholm", "text": ""}
{"id": "1271709", "revid": "90522", "url": "https://it.wikipedia.org/wiki?curid=1271709", "title": "Municipalit\u00e0 di Stenungsund", "text": ""}
{"id": "1271710", "revid": "90522", "url": "https://it.wikipedia.org/wiki?curid=1271710", "title": "Municipalit\u00e0 di Ulricehamn", "text": ""}
{"id": "1271712", "revid": "90522", "url": "https://it.wikipedia.org/wiki?curid=1271712", "title": "Municipalit\u00e0 di Avesta", "text": ""}
{"id": "1271713", "revid": "90522", "url": "https://it.wikipedia.org/wiki?curid=1271713", "title": "Municipalit\u00e0 di \u00d6sthammar", "text": ""}
{"id": "1271714", "revid": "339392", "url": "https://it.wikipedia.org/wiki?curid=1271714", "title": "Municipalit\u00e0 di Sala", "text": ""}
{"id": "1271715", "revid": "486946", "url": "https://it.wikipedia.org/wiki?curid=1271715", "title": "Municipalit\u00e0 di Upplands-Bro", "text": ""}
{"id": "1271716", "revid": "90522", "url": "https://it.wikipedia.org/wiki?curid=1271716", "title": "Municipalit\u00e0 di Sollefte\u00e5", "text": ""}
{"id": "1271717", "revid": "90522", "url": "https://it.wikipedia.org/wiki?curid=1271717", "title": "Municipalit\u00e0 di Finsp\u00e5ng", "text": ""}
{"id": "1271718", "revid": "90522", "url": "https://it.wikipedia.org/wiki?curid=1271718", "title": "Municipalit\u00e0 di Staffanstorp", "text": ""}
{"id": "1271722", "revid": "90522", "url": "https://it.wikipedia.org/wiki?curid=1271722", "title": "Municipalit\u00e0 di Kramfors", "text": ""}
{"id": "1271724", "revid": "339392", "url": "https://it.wikipedia.org/wiki?curid=1271724", "title": "Municipalit\u00e0 di Mora", "text": ""}
{"id": "1271725", "revid": "90522", "url": "https://it.wikipedia.org/wiki?curid=1271725", "title": "Municipalit\u00e0 di Tierp", "text": ""}
{"id": "1271726", "revid": "90522", "url": "https://it.wikipedia.org/wiki?curid=1271726", "title": "Municipalit\u00e0 di Nybro", "text": ""}
{"id": "1271727", "revid": "90522", "url": "https://it.wikipedia.org/wiki?curid=1271727", "title": "Municipalit\u00e0 di Ljusdal", "text": ""}
{"id": "1271730", "revid": "90522", "url": "https://it.wikipedia.org/wiki?curid=1271730", "title": "Municipalit\u00e0 di Simrishamn", "text": ""}
{"id": "1271731", "revid": "90522", "url": "https://it.wikipedia.org/wiki?curid=1271731", "title": "Municipalit\u00e0 di Kumla", "text": ""}
{"id": "1271732", "revid": "90522", "url": "https://it.wikipedia.org/wiki?curid=1271732", "title": "Municipalit\u00e0 di G\u00e4llivare", "text": ""}
{"id": "1271733", "revid": "90522", "url": "https://it.wikipedia.org/wiki?curid=1271733", "title": "Municipalit\u00e0 di Alvesta", "text": ""}
{"id": "1271734", "revid": "90522", "url": "https://it.wikipedia.org/wiki?curid=1271734", "title": "Municipalit\u00e0 di Lomma", "text": ""}
{"id": "1271736", "revid": "90522", "url": "https://it.wikipedia.org/wiki?curid=1271736", "title": "Municipalit\u00e0 di Svedala", "text": ""}
{"id": "1271737", "revid": "181699", "url": "https://it.wikipedia.org/wiki?curid=1271737", "title": "Comunit\u00e0 Valenzana", "text": ""}
{"id": "1271738", "revid": "90522", "url": "https://it.wikipedia.org/wiki?curid=1271738", "title": "Municipalit\u00e0 di Skara", "text": ""}
{"id": "1271739", "revid": "486946", "url": "https://it.wikipedia.org/wiki?curid=1271739", "title": "Municipalit\u00e0 di H\u00e5bo", "text": ""}
{"id": "1271740", "revid": "90522", "url": "https://it.wikipedia.org/wiki?curid=1271740", "title": "Municipalit\u00e0 di Timr\u00e5", "text": ""}
{"id": "1271741", "revid": "90522", "url": "https://it.wikipedia.org/wiki?curid=1271741", "title": "Municipalit\u00e0 di Tran\u00e5s", "text": ""}
{"id": "1271742", "revid": "90522", "url": "https://it.wikipedia.org/wiki?curid=1271742", "title": "Municipalit\u00e0 di Kalix", "text": ""}
{"id": "1271743", "revid": "90522", "url": "https://it.wikipedia.org/wiki?curid=1271743", "title": "Municipalit\u00e0 di Sj\u00f6bo", "text": ""}
{"id": "1271744", "revid": "90522", "url": "https://it.wikipedia.org/wiki?curid=1271744", "title": "Municipalit\u00e0 di Eksj\u00f6", "text": ""}
{"id": "1271745", "revid": "90522", "url": "https://it.wikipedia.org/wiki?curid=1271745", "title": "Municipalit\u00e0 di S\u00f6lvesborg", "text": ""}
{"id": "1271748", "revid": "90522", "url": "https://it.wikipedia.org/wiki?curid=1271748", "title": "Municipalit\u00e0 di Flen", "text": ""}
{"id": "1271749", "revid": "90522", "url": "https://it.wikipedia.org/wiki?curid=1271749", "title": "Municipalit\u00e0 di S\u00e4ffle", "text": ""}
{"id": "1271751", "revid": "339392", "url": "https://it.wikipedia.org/wiki?curid=1271751", "title": "Municipalit\u00e0 di Vara", "text": ""}
{"id": "1271752", "revid": "90522", "url": "https://it.wikipedia.org/wiki?curid=1271752", "title": "Municipalit\u00e0 di Klippan", "text": ""}
{"id": "1271753", "revid": "767487", "url": "https://it.wikipedia.org/wiki?curid=1271753", "title": "Vision of Disorder", "text": "I Vision of Disorder, spesso abbreviato in VOD sono una band hardcore punk/alternative metal di Long Island, appartenente alla scena hardcore locale. Il loro hardcore punk con influssi thrash metal e la loro attivit\u00e0 in campo sociale gli hanno procurato un notevole seguito nella scena underground.\nBiografia.\nI chitarristi Matt Baumbach e Mike Kennedy hanno formato la band nel 1992 insieme al cantante Tim Williams al batterista Brendon Cohen ed al bassista Mike Fleischmann. Fleischmann ha lasciato la band poco dopo la formazione e gli altri componenti hanno optato per suonare per un po' senza un bassista. Fleischmann \u00e8 pi\u00f9 tardi ritornato nel gruppo e il quintetto ha pubblicato una serie di demo e canzoni su compilation ed il loro primo EP, Still, per la Togetherness Records nel 1996.\nMentre registravano l'EP, la band \u00e8 stata invitata a partecipare al N.Y.H.C., un documentario sulla scena hardcore di New York. Gli \u00e8 stata fatta un'intervista approfondita e sono stati registrati due video live; uno a Newark, in New Jersey e l'altro nella loro casa di Northport, Long Island. Still gli ha procurato un seguito sulla scena underground piuttosto forte, particolarmente all'interno della comunit\u00e0 hardcore di Long Island. Questo fu sufficiente al gruppo per ottenere un contratto con un'etichetta sussidiaria della Roadrunner Records, la Supersoul, con la quale hanno inciso il primo omonimo disco che fu accolto positivamente per la sua miscela di suoni innovativi costruiti su radici tradizionali hardcore.\nL'album Imprint (pubblicato su Roadrunner Records), ha seguito l'omonimo album di due anni prima. Questo album ha ricevuto diversi parerii: alcuni vecchi fan dei VOD criticarono la loro nuova direzione creativa, mentre altri lo considerano come un maturazione.\nContinuando il loro desiderio di esplorare le loro capacit\u00e0 musicali, i Vision of Disorder hanno pubblicato il loro album pi\u00f9 influenzato dal rock, From Bliss a Devastation, pubblicato su TVT Records nel 2001, contenente anche pezzi che si rifanno a gruppi grunge come Soundgarden e Alice in Chains che i fan non amarono molto; anche per questo fu un fallimento commerciale.\nEvidentemente frustrati da una mancanza di supporto sia da parte dei fan che dalla Roadrunner e dalla TVT Records, i Vision di Disorder hanno deciso di sciogliersi.\nIl cantante Williams e il chitarrista Kennedy hanno formato la band metalcore Bloodsimple. Nel 2006 la band si \u00e8 riunita per suonare al Super Bowl di Hardcore a Manhattan.\nLa band si \u00e8 riunita definitivamente nel 2008."}
{"id": "1271754", "revid": "90522", "url": "https://it.wikipedia.org/wiki?curid=1271754", "title": "Municipalit\u00e0 di Vimmerby", "text": ""}
{"id": "1271756", "revid": "90522", "url": "https://it.wikipedia.org/wiki?curid=1271756", "title": "Municipalit\u00e0 di Hedemora", "text": ""}
{"id": "1271757", "revid": "90522", "url": "https://it.wikipedia.org/wiki?curid=1271757", "title": "Municipalit\u00e0 di Leksand", "text": ""}
{"id": "1271758", "revid": "90522", "url": "https://it.wikipedia.org/wiki?curid=1271758", "title": "Municipalit\u00e0 di \u00c4lmhult", "text": ""}
{"id": "1271761", "revid": "90522", "url": "https://it.wikipedia.org/wiki?curid=1271761", "title": "Municipalit\u00e0 di Hallsberg", "text": ""}
{"id": "1271762", "revid": "486946", "url": "https://it.wikipedia.org/wiki?curid=1271762", "title": "Municipalit\u00e0 di Burl\u00f6v", "text": ""}
{"id": "1271763", "revid": "90522", "url": "https://it.wikipedia.org/wiki?curid=1271763", "title": "Municipalit\u00e0 di Orust", "text": ""}
{"id": "1271764", "revid": "90522", "url": "https://it.wikipedia.org/wiki?curid=1271764", "title": "Municipalit\u00e0 di Hallstahammar", "text": ""}
{"id": "1271766", "revid": "90522", "url": "https://it.wikipedia.org/wiki?curid=1271766", "title": "Municipalit\u00e0 di Tj\u00f6rn", "text": ""}
{"id": "1271767", "revid": "125815829", "url": "https://it.wikipedia.org/wiki?curid=1271767", "title": "Angiolo Mazzoni", "text": "Fu uno dei maggiori progettisti di edifici pubblici, stazioni ed edifici ferroviari e postali della prima met\u00e0 del XX secolo.\nEstremamente eclettico nell'espressione progettuale, Mazzoni oper\u00f2 durante buona parte della sua attivit\u00e0 professionale come ingegnere capo per le Ferrovie dello Stato, realizzando significativi interventi in tale ambito nelle maggiori citt\u00e0 italiane: Firenze, Messina, Milano, Roma nonch\u00e9 numerosi edifici pubblici, tra i quali spiccano gli edifici postali di Grosseto, Sabaudia, Latina, Ostia, Palermo e Trento.\nIl notevole grado di sperimentazione che caratterizza l'opera complessiva di Mazzoni rende difficile ridurre ad un unico comune denominatore il suo linguaggio. Lo testimonia la variet\u00e0 stilistica cui sono improntate alcune delle sue opera pi\u00f9 significative, come la Colonia Rosa Maltoni Mussolini di Calambrone presso Pisa (1925-1926), futurista, l'edificio postale di Pola (1930), razionalista, o la Centrale termica della Stazione ferroviaria di Firenze, costruttivista.\nL'ostinata, pubblica adesione al fascismo da parte di Mazzoni (non rinnegata neanche dopo la seconda guerra mondiale, a costo di esiliarsi volontariamente in Colombia dal dopoguerra sino al 1963) \u00e8 costata gravi sacrifici all'architetto ed ha reso problematico per lunghi decenni, nell'ambito della critica architettonica italiana, il pieno riconoscimento tecnico ed artistico dovuto ad un autore di primissima importanza non solo per l'eccezionale abbondanza della sua produzione, ma anche per la sua straordinaria qualit\u00e0, testimoniata \"ad abundantiam\" dall'efficienza con la quale numerosi edifici pubblici realizzati da Angiolo Mazzoni restano ancor oggi in funzione soddisfacendo gran parte delle esigenze per le quali erano stati originariamente concepiti.\nIl tardivo e parziale riconoscimento della critica e una generale sottovalutazione (se non un disprezzo) per tutto quanto fosse collegabile al regime fascista (sentimenti assai diffusi nel secondo dopoguerra, in ragione del regime dittatoriale e del disastro nazionale causato dalla seconda guerra mondiale) ha condotto all'oblio e sovente alla distruzione precoce o a forti alterazioni di numerosi edifici realizzati da Mazzoni (e da altri architetti considerati \"di regime\") che meritavano, almeno in buona parte, un destino analogo a quelli ancor oggi intatti ed in funzione.\nNote biografiche.\nLa giovent\u00f9 e la formazione.\nNato a Bologna da genitori senesi il 21 maggio 1894, Mazzoni si trasfer\u00ec a Roma con la famiglia nel 1905. Dimostr\u00f2 un precoce interesse tecnico e artistico e gi\u00e0 nel 1910 quando, mentre frequentava l'Istituto Tecnico \"Leonardo da Vinci\", disegn\u00f2 delle scenografie.\nIscrittosi nel 1914 alla Scuola di applicazione per ingegneri di Roma, nel 1915 rest\u00f2 ammirato dalle pubblicazioni che illustravano l'Imperial Hotel di Frank Lloyd Wright.\nNel 1917, scrivendo su \"l'Avvenire d'Italia\", si oppose alla demolizione di torri ed edifici medioevali a Bologna.\nOttenne la laurea in Ingegneria civile nel 1919 e consegu\u00ec il diploma in Architettura presso l'Accademia di Belle Arti a Bologna, assieme all'abilitazione all'insegnamento del disegno architettonico.\nDurante la sua formazione romana risent\u00ec dell'insegnamento di Vincenzo Fasolo e di Gustavo Giovannoni, che ne indirizz\u00f2 sin dagli anni giovanili l'attenzione verso le architetture di Josef Hoffmann e Joseph Maria Olbrich. Non sar\u00e0 tuttavia lo spirito della Secessione viennese, incarnato dal Padiglione austriaco all'Esposizione universale di Roma del 1911 progettato da Hoffmann (che il giovane Angiolo osserv\u00f2 ammirato), a pervadere il linguaggio dell'opera mazzoniana, quanto piuttosto i pi\u00f9 tardi esiti della ricerca dell'architetto austriaco nella \"Vienna rossa\" a guida socialista (1919-1933), l\"'Hof\", l'abitazione operaia organizzata in un \"superblocco\" che comprende e coordina al suo interno una vasta gamma di funzioni e servizi secondo un disegno unitario e razionale e che si pone in rapporto con il tessuto urbano esistente accettandone i vincoli.\nNon mancarono nella formazione di Mazzoni anche influenze monumentaliste e storiciste tipiche dell'architettura di Marcello Piacentini, il cui studio Angiolo frequent\u00f2 per oltre un anno a partire dal 1920, ponendosi a capo di un gruppo di giovani architetti e chiedendo l'introduzione di un loro rappresentante nella Commissione esecutiva dell'Esposizione di Belle Arti tenuta a Roma dal novembre 1920 al marzo 1921.\nNello stesso periodo, a testimonianza di un legame rimasto vivo con la citt\u00e0 natale, anim\u00f2 una \"Societ\u00e0 Autori e Cultori d'Architettura Bolognese\" e collabor\u00f2 occasionalmente al giornale della citt\u00e0, \"il Resto del Carlino\".\nL'attivit\u00e0 professionale.\nNel 1921 fu assunto presso la Sezione Speciale Lavori delle Ferrovie a Milano, con la qualifica di \"Ingegnere provvisorio\". Nel novembre dello stesso anno fu trasferito a Bologna, in prova presso la locale Divisione Lavori delle FS. Questo trasferimento gli permise di frequentare con grande profitto l'Accademia di Belle Arti, mentre collaborava con il dirigente della Divisione Lavori, l'ingegner Coen, alla stesura di un progetto per la stazione ferroviaria di Borgo San Donnino e alla pianificazione e realizzazione di case popolari per i ferrovieri del Compartimento bolognese.\nNel 1922 ricevette da Giovannoni una lettera d'encomio per le ricerche in campo urbanistico che conduceva nell'ambito del suo corso di studi e, a partire da questi, pubblic\u00f2 un breve saggio (che divenne poi lo scheletro della sua tesi di laurea) nel quale illustrava le proprie idee circa le operazioni di sventramento e restauro urbano a Bologna.\nSul finir dell'anno, terminata con successo la fase di lavoro in prova presso le FS, ottenne la nomina a Ispettore stabile e, nel 1923, partecip\u00f2 ad un concorso per la realizzazione a Genova di un arco commemorativo per i caduti della prima guerra mondiale, conseguendo il secondo posto.\nNel marzo del 1924, anno nel quale Poste e Telegrafi e Ferrovie vennero poste alle dipendenze del nuovo Ministero delle comunicazioni, fu trasferito a Roma, presso il Servizio Lavori e Costruzioni ove avvi\u00f2 una stretta collaborazione (che nel Dopoguerra sfocer\u00e0 in antagonismo) con il collega Roberto Narducci, anch'egli funzionario del Ministero e progettista di edifici postali e ferroviari.\nOttenuta poco dopo la promozione ad Ispettore di Prima classe, inizi\u00f2 il proprio lavoro di architetto funzionario, che lo condusse a dare forma ed a realizzare (a partire dalla stazione di Brennero nel 1926, e sino al 1943) ad una lunga serie di significativi edifici pubblici, ferroviari e postali siti in tutto il territorio italiano.\nNel gennaio del 1926 si iscrisse al Partito Nazionale Fascista, ottenendo poco dopo la promozione ad Ispettore Principale e, il 24 maggio, fu insignito dell'onorificenza di Cavaliere della Corona d'Italia.\nAncora con Piacentini, sempre nel 1926, partecip\u00f2 al concorso per il Palazzo della Societ\u00e0 delle Nazioni di Ginevra, classificandosi al terzo posto.\nTra il 1927 e il 1929, realizz\u00f2 il significativo ed originale edificio della Centrale termica e cabina apparati presso la stazione ferroviaria di Firenze, felice esito di una ricerca progettuale che, ponendo in rapporto dialettico novecentismo, monumentalismo e modernit\u00e0, aveva gi\u00e0 mosso i suoi passi con il Dopolavoro ferroviario di Roma, un maestoso edificio in cui vennero sperimentate nuove tecnologie innovative, come ad esempio l'armatura in cemento armato. Il compendio ospitava oltre al Dopolavoro Ferroviario, un albergo, un teatro (Teatro Italia, oggi Teatro Brancaccio, 1925), la Colonia Rosa Maltoni Mussolini vicino a Pisa (1925-26), il Palazzo postale di Nuoro (1928) e la Stazione di Bolzano (1927-28).\nNel 1927 Mazzoni pubblic\u00f2 un esteso saggio monografico sul numero di gennaio-febbraio della rivista \"Architettura e Arti Decorative\" nel quale delineava una serie di linee guida per la progettazione di nuovi edifici ferroviari, focalizzando la propria attenzione sulle necessit\u00e0 di un rinnovamento funzionale che fosse espresso in modo tale da dare vita a complessi di edifici improntati ad una concezione architettonica unitaria ed armonica, capace di rapportarsi alla natura circostante. In tale saggio Mazzoni faceva riferimento come a modelli agli edifici ferroviari di Stoccarda e di Helsinki, caratterizzati com'erano dal ricorso ad ampie superfici trasparenti vetrate a scandire le partizioni verticali, un elemento evocativo della monumentalit\u00e0 dell'architettura industriale di grande interesse e richiamo, all'epoca, per quanti erano interessati all'affermazione del movimento moderno in architettura.\nNel 1932 partecip\u00f2 al concorso, indetto il 20 agosto, per la Stazione ferroviaria di Firenze Santa Maria Novella, arrivando secondo classificato dopo il gruppo vincitore, guidato da Giovanni Michelucci.\nIn occasione dell'inaugurazione di Littoria, nel mese di dicembre, incontr\u00f2 Tommaso Marinetti, il quale il giorno 19 successivo cant\u00f2 le lodi dell'architettura mazzoniana a Littoria (accostando idealmente la poetica dell'architetto a quella di Antonio Sant'Elia) in un articolo pubblicato sulla \"Gazzetta del Popolo\" intitolato \"Ritmo eroico\".\nL'incontro con Marinetti si rivel\u00f2 decisivo nel percorso dell'architetto: il 14 maggio 1933 Mazzoni ader\u00ec ufficialmente al Futurismo, producendo in seno ad esso, il 27 gennaio 1934, il Manifesto Futurista dell'Architettura Aerea, pubblicato sulla \"Gazzetta del Popolo\". Nello stesso periodo entr\u00f2 a far parte della direzione della rivista di critica architettonica \"Futurismo-Sant'Elia\".\nGli esiti dell'impegno futurista sono sensibili anche nella sua opera, come testimoniato dalla Colonia Rosa Maltoni Mussolini di Calambrone (Pisa), progettata tra il 1925 ed il 1926 e considerata dalla critica una delle pi\u00f9 significative applicazioni dei concetti architettonici del futurismo, intrisi per\u00f2 di riferimenti metafisici per la presenza in particolare di una torre-serbatoio percorsa sull'esterno da una sinuosa scala elicoidale.\n&lt;br&gt;Nel 1933 completa alla Spezia il Palazzo delle Poste che ospita un pregevole mosaico futurista di Fillia e Prampolini.\nTra il 1935 e il 1937 lavor\u00f2 ad un progetto per la stazione ferroviaria di Verona che fu classificato quarto al concorso d'idee.\nIl 1\u00ba maggio 1938 fu nominato Capo dell'Ufficio \"V bis\", destinato a coordinare la progettazione e la realizzazione di infrastrutture ferroviarie di primaria importanza, come le stazioni di Trento, Venezia Santa Lucia, Villa San Giovanni, Messina e Reggio Calabria Centrale.\nNel settembre del 1938 il Direttore Generale delle Ferrovie gli confer\u00ec l'incarico di sviluppare un progetto urbanistico e funzionale per il trasporto integrato su gomma e rotaia nella capitale.\nIl 2 febbraio 1941 fu incluso nel Comitato di Redazione della rivista \"Opere Pubbliche\", una rassegna dedicata allo sviluppo delle grandi infrastrutture.\nNel corso 1942 entr\u00f2 in contatto diretto con diversi colleghi il cui ruolo fu centrale nella cultura architettonica del periodo, tra i quali Adalberto Libera, Giovanni Muzio e Giuseppe Terragni (con il quale, assieme a Roberto Narducci, segu\u00ec il progetto e la realizzazione di una costruzione provvisoria per l'E42),\nL'esperienza acquisita operando presso l'E42 gli valse nel 1943 l'ultimo incarico pubblico di rilievo pochi mesi prima che la sconfitta nella seconda guerra mondiale e la caduta del regime fascista ponessero bruscamente fine alla sua brillante carriera professionale in Italia: il nuovo Ministro delle Comunicazioni, Vittorio Cini, gli affid\u00f2 il compito di ridefinire il progetto della nuova stazione ferroviaria di Venezia alla luce dell'estetica sviluppata per le nuove costruzioni del quartiere espositivo romano (la stazione della citt\u00e0 lagunare sar\u00e0 realizzata nel Dopoguerra su progetto di altro architetto).\nLa stazione Termini.\nL'incarico pi\u00f9 importante che gli fu attribuito \u00e8 quello per la nuova Stazione Termini di Roma (un plastico monumentale della quale, redatto sulla base del progetto definitivo del 1938, fu presentato all'Esposizione Mondiale di New York del 1939). La realizzazione della nuova stazione fu interrotta nel 1943 a causa degli eventi bellici, quando erano ormai a buon punto gli impianti tecnici, le pensiline, e le due ali laterali con l'eccezione del Padiglione reale in via Marsala. Caduto il fascismo, Mazzoni si affrett\u00f2 a rielaborare il progetto, eliminando tutti gli orpelli previsti e proponendo, in luogo del grandioso porticato previsto dalla versione del 1938, una facciata assolutamente scabra. \nTuttavia, nel Dopoguerra il ministero dei trasporti opt\u00f2 per una revisione totale dell'intervento, affidando ad altri progettisti il completamento dell'opera. La stazione fu ultimata nel 1950 secondo una concezione del tutto antitetica a quella risultante dal progetto Mazzoni: ad esempio, l'atrio-biglietteria e il bar-ristorante, che dovevano essere ospitati nel fabbricato lungo l'attuale via Giolitti, furono allocati nel corpo di fabbrica eretto in piazza dei Cinquecento caratterizzato dall'ardita pensilina. Edificio, questo, che fu progettato da Eugenio Montuori, Leo Calini e dal gruppo guidato da Annibale Vitellozzi, risultati vincitori ex aequo del concorso bandito nel 1947. Non saranno mai attuate, infine, le previsioni urbanistiche del 1938, che prevedevano la risistemazione di piazza dei Cinquecento e l'arretramento della spina di edifici che fronteggiano via Giolitti e via Marsala con l'apertura di una nuova piazza.\nLe ali laterali della stazione Termini che, con l'eccezione dell'ex Padiglione reale, sono state realizzate secondo il disegno mazzoniano, sono aperte da una lunghissima teoria di archi che riprendono il tema dell'acquedotto romano. Due torri-serbatoio, realizzate su modello di quelle della colonia di Calambrone, segnano, come due propilei, l'accesso alla stazione. Nel 2000, in occasione del \"restyling\" della stazione, \u00e8 stata rimessa a nuovo la grande sala sul lato di via Giolitti caratterizzata da un'enorme cappa marmorea, che secondo il piano originale del progetto Mazzoni avrebbe dovuto ospitare il bar-ristorante.\nL'epurazione, l'esilio colombiano, il rientro in Italia.\nNel 1945 Giovanni di Raimondo denunci\u00f2 Mazzoni alla Commissione d'Epurazione presso la Direzione Generale delle FS, ci\u00f2 che port\u00f2 alla sua sospensione dal servizio il 12 settembre.\nIl successivo 27 maggio 1946 Mazzoni fu interamente prosciolto e sporse denuncia verso undici suoi accusatori per falsa testimonianza e calunnia ai suoi danni alla Procura del Regno di Roma.\nNel 1947 gli fu offerta una cattedra presso l'Universit\u00e0 Nazionale de Colombia a Bogot\u00e0 per l'insegnamento della Storia dell'Architettura ed Urbanistica. Mazzoni, la cui posizione in patria appariva indebolita a causa delle compromissioni con il fascismo, accett\u00f2 l'offerta e gi\u00e0 il 15 marzo 1948 assunse il ruolo di professore in Colombia, firmando altres\u00ec un contratto di consulenza per la costruzione della locale linea ferroviaria Ibagu\u00e9-Armenia.\nNel 1951 chiese alla Direzione delle Ferrovie dello Stato di essere posto a riposo al compimento dei trent'anni dalla sua entrata in servizio e frattanto assunse l'incarico di dirigente dell'Ufficio Architettura dell'Impresa Nazionale delle Telecomunicazioni della Colombia.\nDue anni, dopo, nell'aprile del 1953 gli fu affidata per contratto (e per una durata di quattro anni) la direzione del Ministero delle Opere Pubbliche dedicata ai monumenti nazionali del Paese sudamericano, dalla quale tuttavia si dimise gi\u00e0 il 31 luglio successivo.\nContinu\u00f2 quindi ad operare come libero professionista in Colombia, ove nel 1958 tenne a Bogot\u00e1 una conferenza sul tema \"Verona, romana, feudale e rinascimentale\".\nAd inizio 1963 fu organizzata presso il Museo Nazionale della capitale colombiana una mostra dedicata alle opere di Mazzoni e dello scultore G. Corsini, \"\"Dos Artistas Italianos en Colombia\" (Due artisti italiani in Colombia).\nAvendo maturata nel frattempo la decisione di tornare stabilmente nel proprio Paese, ricevette dal direttore del quotidiano colombiano \"El Tiempo\"\" l'incarico di corrispondente dall'Italia, poco prima del suo rientro a Roma, il 28 maggio, ove si stabil\u00ec.\nAbbandonata la professione, condusse una vita ritirata, mantenendo tuttavia viva una fitta rete di rapporti epistolari con personalit\u00e0 colombiane ed esponenti della cultura architettonica in Italia. Mor\u00ec a Roma il 28 settembre 1979.\nL'archivio dell'architetto \u00e8 conservato all'Archivio del '900 del MART di Rovereto."}
{"id": "1271768", "revid": "90522", "url": "https://it.wikipedia.org/wiki?curid=1271768", "title": "Municipalit\u00e0 di Lysekil", "text": ""}
{"id": "1271769", "revid": "90522", "url": "https://it.wikipedia.org/wiki?curid=1271769", "title": "Municipalit\u00e0 di Hultsfred", "text": ""}
{"id": "1271770", "revid": "125401842", "url": "https://it.wikipedia.org/wiki?curid=1271770", "title": "Fussballclub Winterthur", "text": "Il Fussballclub Winterthur, noto anche come FC Winterthur o, pi\u00f9 brevemente, FCW, \u00e8 una societ\u00e0 calcistica svizzera con sede nella citt\u00e0 di Winterthur, situata nel Canton Zurigo, che milita in Challenge League, la seconda divisione del campionato svizzero.\nFondata nel 1896, \u00e8 stata tre volte campione di Svizzera (1905-06, 1907-08 e 1916-17). Dopo il titolo del 1908 partecip\u00f2 al Sir Thomas Lipton Trophy, uno dei primi tornei internazionali per societ\u00e0, dove venne sconfitto in finale dal West Auckland FC dopo aver superato il Torino XI in semifinale.\nNegli ultimi periodi di gloria disput\u00f2 due finali di Coppa di Lega (1972 e 1973) e due finali di Coppa Svizzera (nel 1968, sconfitto dal Lugano, e nel 1975, superato dopo i tempi supplementari dal ). Vanta inoltre cinque partecipazioni (di cui quattro consecutive) alla Coppa Intertoto tra il 1970 e il 1975, all'epoca non ancora organizzata dalla UEFA. Il Winterthur \u00e8 oltretutto capolista nella classifica eterna della LNB dal lontano 1946.\nStoria.\nOrigini (1896-1905).\nFondato il 10 maggio 1896 da studenti del Technikum con il nome di \"Football-Club Excelsior Winterthur\", cambia denominazione in \"Fussball-Club Winterthur\" nel dicembre dello stesso anno, per poi fondersi con il \"Cercle Romand\" alcuni mesi dopo. A due anni dalla fondazione, precisamente il 6 ottobre 1898, la societ\u00e0 entra a far parte dell'Associazione Svizzera di Football, iscrivendosi al campionato di Serie B.\nNel 1901 si fonde con il \"FC Vereinigung Winterthur\", la societ\u00e0 ginnasiale cittadina. Nella stessa adunanza venne attuata una cosiddetta \"rimozione straniera\" tra i tesserati del FCW, allora composto da dieci nazionalit\u00e0 diverse (in uno scritto commemorativo si narrava di \u00abuna societ\u00e0 affermata fortemente da romandi\u00bb), con la conseguente uscita volontaria dalla societ\u00e0 da parte dei giocatori francofoni che fondarono il \"FC Latin Winterthur\" come diretta concorrente. La concorrenza con quest'ultima venne evidentemente vinta in maniera rapida dal FCW, perlomeno il Latin scomparve presto dalle cronache del calcio svizzero.\nNel settembre dello stesso anno, sotto iniziativa della stessa societ\u00e0, venne istituita la Federazione Calcistica della Svizzera dell'Est. Dopo questa passata stagione, il 19 maggio 1902, il Winterthur si apprest\u00f2 a disputare la sua prima amichevole internazionale contro i tedeschi del FC Alemannia Karlsruhe, imponendosi per 6-1. Evidentemente motivata dal successo sia sportivo che finanziario di questa partita, la societ\u00e0 si iscrisse al campionato di Serie A (all'epoca il massimo livello del campionato svizzero di calcio) per la stagione successiva. Tuttavia, durante il girone di ritorno della prima stagione in Serie A 1902-1903, venne squalificata dopo la prima partita contro lo Zurigo per aver schierato un giocatore non tesserato. In seguito, a fronte di alcune cessioni di giocatori, il Winterthur partecip\u00f2 per due stagioni al campionato cadetto e si iscrisse nuovamente al campionato di Serie A per la stagione 1905-1906.\nI primi due titoli nazionali (1905-1915).\nLa stagione 1905-1906 prese il via con delle sconfitte in tutte le partite di preparazione (all'epoca chiamate \u00abPartite di Coppa\u00bb), motivo per cui la seconda partecipazione al massimo livello del campionato svizzero non part\u00ec sotto i migliori auspici. Ci\u00f2 nonostante, il campionato prese una piega completamente opposta, e con una sola perdita di punti dopo un pareggio al girone di qualificazione, il Winterthur si aggiudic\u00f2 a sorpresa il suo primo titolo da neopromossa. La doppietta non riusc\u00ec nella stagione successiva, uscendo sconfitto nei play-off del Gruppo Est dallo Young Fellows Zurigo, giunto a pari punti. Nelle partite internazionali di precampionato costrinse tra l'altro al pareggio il DFC Praga, mentre i campioni di Germania del Sud del Karlsruher FV vennero addirittura sconfitti in trasferta per 2-1. \nNella susseguente stagione la societ\u00e0 si guadagn\u00f2 come netto vincitore del Gruppo Est l'accesso alla finale, dove in seguito sconfisse lo Young Boys Berna aggiudicandosi il suo secondo titolo di campione di Svizzera, mentre nella stagione 1908-1909 sfior\u00f2 l'impresa di bissare il successo. Questa volta per\u00f2, a prevalere per 1-0 fu lo stesso Young Boys, sconfitto un anno prima.\nNell'aprile del 1909, in qualit\u00e0 di campione di Svizzera in carica, il club ottenne il diritto di partecipare al Sir Thomas Lipton Trophy, uno dei primi tornei internazionali per societ\u00e0, dove venne sconfitto in finale dal West Auckland Town FC, dopo aver superato in precedenza il Torino XI (squadra composta da giocatori della Juventus e del Torino) in semifinale.\nDopo la fusione con il \"FC Fortuna Winterthur\" nel 1909, la squadra fu la societ\u00e0 pi\u00f9 rappresentativa di tutto il calcio svizzero. Nel 1910 la squadra si classific\u00f2 al secondo posto del Gruppo Est, mancando cos\u00ec l'accesso alla fase finale. Un anno dopo, nonostante il primo posto a pari merito con lo Zurigo e una migliore differenza reti, viene sconfitta dallo stesso per 0-1 allo spareggio. Nelle successive tre stagioni il Winterthur non riusc\u00ec pi\u00f9 a ritagliarsi uno spazio importante in campionato.\nIl periodo da unificato FC Winterthur-Veltheim (1915-1928).\nNell'aprile del 1914 scoppi\u00f2 la prima guerra mondiale, per cui la conseguente mobilitazione richiam\u00f2 nell'esercito anche i giocatori del Winterthur, dimezzando cos\u00ec l'organico in vista del campionato posticipato. Come contromisura si arriv\u00f2 ad un accordo con il FC Veltheim, club di quartiere di Winterthur fresco neopromosso in Serie A, schierando una squadra congiunta. Come conseguenza di questa collaborazione, il 30 agosto 1915 avvenne la fusione tra le due societ\u00e0 (gi\u00e0 nel 1912 ci furono trattative, tuttavia bocciate per ben due volte dall'assemblea dei soci del FC Veltheim) con il cambio di denominazione del club in Vereinigter Fussball-Club Winterthur-Veltheim.\nRimasta a secco di successi nel primo anno unificato, nella stagione 1915-1916 la societ\u00e0 riusc\u00ec nuovamente a qualificarsi per una fase finale, dove per\u00f2 dovette cedere il passo al Cantonal Neuch\u00e2tel. Nel 1917, al contrario, la squadra non solo si ritrov\u00f2 ancora una volta a giocarsi la fase finale, ma si impose contro il FC La Chaux-de-Fonds e lo Young Boys, aggiudicandosi di fatto il suo terzo titolo della storia. Un anno pi\u00f9 tardi concluse il campionato a met\u00e0 classifica del Gruppo Est senza poter difendere il titolo nazionale, mentre nel 1919 si qualific\u00f2 per l'ultima volta ad una fase finale, perdendo il confronto con il FC \u00c9toile La Chaux-de-Fonds dopo aver pareggiato contro il Servette Ginevra.\nNella stagione 1920-1921 giunse un altro secondo posto nel Gruppo Est della Serie A, mentre nel 1923, in virt\u00f9 della promozione del neo-fondato SC Veltheim nel massimo campionato svizzero, il Winterthur partecip\u00f2 nuovamente sotto la denominazione di FC Winterthur. In quegli anni, il club si afferm\u00f2 ancora maggiormente come grande societ\u00e0, istituendo nel 1920 la sezione di atletica leggera (tuttavia assorbita nel 1927 dalla stessa sezione della societ\u00e0 ginnastica cittadina) e nel 1923-1924 la sezione tennistica. Nel 1928 il cambio di denominazione divenne effettivo anche negli statuti.\nIntervallo meno glorioso (1928-1967).\nNel 1929, a seguito della fusione con il \"Winterthurer Sportverein\" (club nato a sua volta due anni prima dalla fusione del FC Oberwinterthur e FC T\u00f6ssfeld), la societ\u00e0 sub\u00ec un nuovo cambio di denominazione in Vereinigte Fussballclubs Winterthur, durato ufficialmente fino al 50\u00ba anniversario nel 1946. Ci\u00f2 nonostante, la squadra continu\u00f2 a partecipare ai campionati come FC Winterthur.\nNel 1928-1929 iscrisse per la prima volta una selezione giovanile al relativo campionato ufficiale, mentre nel 1931, a seguito di una riforma dei campionati e la conseguente riduzione delle squadre partecipanti alla massima serie, il Winterthur viene retrocesso in Seconda Lega (allora la seconda divisione) che un anno pi\u00f9 tardi cambier\u00e0 nome in Prima Lega. Nel 1933-1934 sussegu\u00ec una retrocessione nella terza divisione nazionale, salvo poi riconquistare subito la promozione al campionato cadetto. Nel 1939 retrocesse nuovamente in terza divisione che nel frattempo aveva cambiato nome in Seconda Lega. Il club vi trascorse un po' di tempo, per quanto dopo l'introduzione della Lega Nazionale nel 1944 cambi\u00f2 nome in Prima Lega.\nSolamente a undici anni di distanza dalla retrocessione, sotto la guida dell'allenatore-giocatore Josef \"Sepp\" Z\u00fcrcher, riesce a centrare nuovamente la promozione in LNB. Sei anni pi\u00f9 tardi (nel 1956) il Winterthur torna in LNA dopo un quarto di secolo. Nell'anno a seguire avvenne una nuova suddivisione societaria con la relativa scissione della sua sezione tennistica collegata che cambier\u00e0 nome in \"Tennisclub FC Winterthur\". Il legame alla societ\u00e0 madre venne curato contrattualmente fino alla fine del 1973, dopodich\u00e9 il Winterthur risolse il contratto in essere e il Tennisclub cambi\u00f2 nome in \"TC Sch\u00fctzenwiese\" due anni pi\u00f9 tardi.\nLa squadra rimase in LNA fino al 1958, per poi essere promossa nuovamente l'anno dopo. Nella stagione 1959-1960 consegu\u00ec un buon sesto posto su quattordici squadre partecipanti, tuttavia retrocesse nuovamente nella stagione successiva. Nel 1966-1967 si ritrov\u00f2 ancora una volta in LNA, ma anche in questa occasione il club non riusc\u00ec a salvarsi.\nL'ultima era gloriosa del FCW (1967-1977).\nNella stagione 1967-1968, sotto la guida di Ren\u00e9 H\u00fcssy e con il titolare Timo Konietzka in formazione, la societ\u00e0 non solo riusc\u00ec a conquistare la promozione diretta in LNA, ma raggiunse anche la finale di Coppa Svizzera per la prima volta nella sua storia, persa per 1-2 contro il Lugano. Questo diede inizio all'ultima era gloriosa del Winterthur.\nLa stagione 1968-1969 si concluse con un undicesimo posto in campionato, mentre quella successiva del 1969-1970 con un ottavo. Fu allora che il club ottenne il diritto di partecipare alla Coppa Intertoto, all'epoca non ancora organizzata dalla UEFA. Nella stagione 1970-1971 si classific\u00f2 al sesto posto, cos\u00ec come nel 1971-1972 quando riusc\u00ec ad approdare per la prima volta in una finale di Coppa di Lega, persa per 1-4 contro il .\nNel intervallo temporale tra il 1972 e il 1975 prese nuovamente parte alla Coppa Intertoto, senza per\u00f2 mai riuscire a qualificarsi per la Coppa UEFA., mentre nella stagione 1973-1974 si apprest\u00f2 a disputare la sua seconda finale di Coppa di Lega con il Grasshopper, che ebbe la meglio ai calci di rigore dopo aver concluso i tempi supplementari sul 2-2. In campionato, il Winterthur fece anche registrare il suo miglior piazzamento assoluto nella nuova LNA con il quarto posto finale, alla pari della terza classificata e soltanto a un punto di distacco dalla seconda.\nConclusasi quella stagione, i biancorossi entrarono in una fase calante con un ottavo posto nel 1975 e un undicesimo nel 1976. Ci\u00f2 nonostante, quell'anno riuscirono nuovamente a raggiungere una finale di Coppa Svizzera che vide prevalere il per 1-2 dopo i tempi supplementari. Infine, nella stagione 1976-1977 la LNA venne ridimensionata da 14 a 12 squadre e il Winterthur retrocesse in LNB come ultima classificata, concludendo di fatto il suo miglior decennio.\nOspite fisso in LNB (1977-oggi).\nDopo la retrocessione in LNB, salvo poche eccezioni, il Winterthur rimase sempre nel campionato cadetto. Nelle stagioni 1982-1983 e 1984-1985 partecip\u00f2 ancora per due volte alla massima serie, senza per\u00f2 riuscirsi a salvare in entrambe le occasioni. Nella stagione 1997-1998 retrocesse in Prima Lega, allora la terza serie nazionale prima dell'introduzione della Promotion League, per poi riconquistare subito la cadetteria.\nInfine, durante la sosta invernale del 2001, in una fase dove la squadra occupava stabilmente le prime posizioni, si apr\u00ec una grave crisi finanziaria. Vennero a conoscenza debiti per 2,5 milioni di franchi svizzeri e la ripresa degli allenamenti per i play-off promozione/retrocessione fu ritardata di una settimana. Gli stipendi dei giocatori furono dimezzati e istituito un programma di risanamento.\nDurante questo periodo il club rischi\u00f2 seriamente il fallimento e in circostanza, una retrocessione d'ufficio fino alla Quinta Lega. Nell'aprile del 2002, il curatore fallimentare ravvis\u00f2 ancora 1,2 milioni di debiti. Fu allora che il mese successivo, il nuovo presidente eletto nel settembre 2001, Hannes W. Keller, garant\u00ec una fideiussione bancaria per 1,5 milioni di franchi svizzeri. Successivamente la alz\u00f2 a 1,8 milioni, permettendo al Winterthur di ottenere la licenza per la nuova stagione di Challenge League. In questo modo il club riusc\u00ec a salvarsi in extremis dal fallimento, al contrario di altre societ\u00e0 storiche come il Lugano, andato completamente in bancarotta, o il Losanna e il Servette, entrambe retrocesse nel campionato dilettanti.\nNella susseguente stagione 2002-2003, nonostante la continua situazione precaria, il Winterthur rimase comunque nel campionato cadetto a causa di un ampliamento dello stesso, evitandogli di fatto la retrocessione. Nella stagione 2005-2006 riusc\u00ec a qualificarsi in semifinale di Coppa Svizzera dove venne estromesso dal Sion, vittorioso per 0-1. Per i quarti di finale della manifestazione, che vide il Winterthur contrapporsi al Servette, la societ\u00e0 organizz\u00f2 un treno speciale per Ginevra, permettendo ai tifosi di assistere alla partita. Nel 2008, secondo le nuove direttive imposte dall'ASF, l'intero esercizio professionistico venne trasferito in una nuova societ\u00e0 per azioni appena fondata. Nella stagione 2011-2012 il club si qualific\u00f2 nuovamente per una semifinale di Coppa Svizzera, venendo sconfitto dal per 1-2 dopo aver eliminato in ordine Baden, Br\u00fchl San Gallo, San Gallo e Young Boys Berna.\nDurante la pausa estiva del 2015, Hannes W. Keller lascia a sorpresa la presidenza del Winterthur dopo 14 anni, entrando di diritto nella storia della societ\u00e0 come il pi\u00f9 longevo alla guida del club, rimanendo comunque azionista di maggioranza fino al termine della stagione 2016-2017.\nColori e simboli.\nColori.\nI primi scritti disponibili testimoniano l'adozione da parte dell\"'Excelsior\" di una maglia di colore nero con una banda bianca all'altezza del petto. Nel dicembre del 1896, quando questo cambia denominazione in \"Fussball-Club Winterthur\", il colore della divisa diventa neroazzurra. Tale abbinamento sopravvive sino alla stagione 1904-1905, quando le casacche diventano biancoazzurre per poi passare al biancorosso, familiare sino ai giorni nostri e che richiama i colori dell'omonima citt\u00e0. La prima divisa solitamente \u00e8 rossa con inserti bianchi, nella seconda invece, a predominare \u00e8 il blu.\nSimboli ufficiali.\nStemma.\nL'emblema identificativo del Winterthur \u00e8 rimasto sostanzialmente invariato durante gli anni, essendo stato soggetto a moderati \"restyling\". Esso raffigura un cerchio al cui interno, nella parte centrale, trovano posto due leoni rossi su sfondo bianco, presenti anche nello stemma della citt\u00e0. Attorno appare la dicitura, nera, .\nInno.\nL'inno ufficiale del FCW - il terzo nella storia del club - \u00e8 \"Fuuscht id Luft\" (in tedesco alemanno, \"pugno in aria\", inteso come \"pugno alzato\"), composto nel 2010 da un rapper locale. In passato figuravano \"Willst du dich des Lebens freu'n...\" del 1898 e \"\u00e4ftse:we:\" degli anni novanta.\nStrutture.\nStadio.\nIl Winterthur gioca le partite casalinghe nello stadio Sch\u00fctzenwiese. Ristrutturato nel 1957, ha una capacit\u00e0 di 9.400 spettatori (1.700 seduti e 7.700 in piedi). Le dimensioni del terreno di gioco sono di 105 per 68 metri.\nLo stadio appartiene dagli anni ottanta alla citt\u00e0 di Winterthur, la quale finanzi\u00f2 il rinnovo e che dal 2005 gestisce direttamente l'impianto. Fino ad allora, la gestione era affidata alla \"Genossenschaft Sportplatz Sch\u00fctzenwiese\" (GSS), la quale aveva finanziato nel 1957 la costruzione della tribuna centrale. Nel 2014 sono stati effettuati ulteriori lavori di ristrutturazione con la rimozione della gradinata Est e la costruzione di una nuova tribuna, inaugurata il 2 marzo 2015 in occasione della partita casalinga contro lo Sciaffusa. In tutta l'area dello stadio ci sono cinque campi da calcio, dei quali quattro in erba naturale e uno sintetico. Lo stadio dista solo cinque minuti dalla stazione ferroviaria di Winterhur ed \u00e8 situato vicino al tradizionale \"Sulzer-Hochhaus\", grattacielo che fino a poco tempo fa vantava essere il pi\u00f9 alto di tutta la Svizzera.\nCentro di allenamento.\nLa prima squadra e il settore giovanile disputano i loro allenamenti e incontri amichevoli anche nella Sportanlage Talgut.\nSociet\u00e0.\nSettore giovanile.\nIl settore giovanile \u00e8 uno dei punti di forza tradizionali della societ\u00e0. Le sue giovanili non giocano solamente in campionati regionali, ma anche in campionati nazionali e tornei internazionali. Da alcuni anni la stessa ha anche aumentato il numero di giocatori promossi in prima squadra.\nIl Winterthur \u00e8 inoltre una delle nove societ\u00e0 della Svizzera che gode del diploma di formazione di maggior livello distribuito dalla federazione calcistica. \u00c8 l'unica societ\u00e0 della Challenge League ad avere questo riconoscimento.\nLa primavera del Winterthur dal 2006-2007 gioca in Prima Lega, sotto la guida dell'ex-nazionale svizzero Dario Zuffi.\nOrganico.\nRosa.\n\"Rosa, numerazioni e ruoli, tratti dal sito web della Associazione Svizzera di Football (SFL), aggiornati al 11 dicembre 2019\"."}
{"id": "1271771", "revid": "90522", "url": "https://it.wikipedia.org/wiki?curid=1271771", "title": "Municipalit\u00e0 di H\u00f6\u00f6r", "text": ""}
{"id": "1271772", "revid": "486946", "url": "https://it.wikipedia.org/wiki?curid=1271772", "title": "Municipalit\u00e0 di Hammar\u00f6", "text": ""}
{"id": "1271773", "revid": "90522", "url": "https://it.wikipedia.org/wiki?curid=1271773", "title": "Municipalit\u00e0 di Skurup", "text": ""}
{"id": "1271774", "revid": "15756", "url": "https://it.wikipedia.org/wiki?curid=1271774", "title": "John Harvey Kellogg", "text": "Riformatore sanitario, fortemente ispirato dalla propria fede religiosa, Kellogg lavor\u00f2 presso il Sanatorio di Battle Creek (Michigan), fondato da Ellen G. White, profeta sia della Chiesa cristiana avventista del settimo giorno sia degli Avventisti del settimo giorno del movimento di riforma. Kellogg era convinto che la principale causa delle malattie fosse la dieta a base di carne. Fu lui a sostenere e diffondere negli Stati Uniti d'America degli anni venti l'idea della necessit\u00e0 di ritornare a una dieta \"completamente naturale\" dal momento che, sosteneva, \"i nostri pi\u00f9 lontani antenati si cibavano esclusivamente di alimenti di origine vegetale\".\nIl motivo per cui Kellogg \u00e8 universalmente ricordato \u00e8 l'essere stato l'inventore dei Corn flakes nel 1894, una ricetta vegetariana che nelle intenzioni dell'autore doveva fornire tutti i nutrienti necessari, i primi moderni cereali da colazione. Il fratello William, fond\u00f2 la Kellogg's e li produsse a livello industriale.\nKellogg era anche un sostenitore dell'idroterapia, la sua versione di questa terapia ebbe, tra il 1840 e il 1870, grande successo, con circa 200 centri di cura aperti in tutti gli USA e molte pubblicazioni a essa dedicate, come \"The Water Cure Journal\" e \"The Hydropathic Review\".\nBiografia.\nInfanzia.\nKellogg nasce il 26 febbraio 1852, in Tyrone Township, una comunit\u00e0 rurale all'interno della contea di Livingston, Michigan. \u00c8 il secondogenito nato dal secondo matrimonio del padre, John Preston, un agricoltore, e Ann Janette Stanley, al tempo domestica della casa. Durante il suo primo anno di et\u00e0, i suoi genitori si uniscono al movimento Avventista del Settimo Giorno, i due decidono di vendere la fattoria e di trasferirsi prima a Jackson, poi nel 1856 a Battle Creek, nel Michigan, la roccaforte dell'Avventismo mondiale, dove aprono una fabbrica di scope: all'et\u00e0 di 4 anni il piccolo John Harvey preferisce aiutare il padre nella fabbrica, piuttosto che giocare con i suoi coetanei.\nFormazione culturale.\nIl suo percorso di formazione culturale \u00e8 stato alquanto anomalo. I genitori, a causa del loro credo religioso, ritengono che far studiare i figli sia inutile, giacch\u00e9 sono convinti della venuta imminente del Signore; aiutare il padre nella fabbrica, diventa cos\u00ec pi\u00f9 importante della sua formazione scolastica. All'et\u00e0 di 9 anni frequenta poche settimane di scuola e queste bastano per far di lui un lettore instancabile.\nImpaziente di diventare autosufficiente, a 11 anni John Harvey chiede al padre di lavorare a tempo pieno come impiegato all'interno della fabbrica, ricevendo un salario fisso di 2 dollari al giorno, per potergli ripagare vitto e alloggio.\nDopo meno di un anno per\u00f2, lascia la fabbrica.\nIn questo periodo, James Springer White, leader della Chiesa Avventista, comincia a insegnargli l'attivit\u00e0 di stampa. Poco dopo comincia a lavorare dapprima come garzone, poi come addetto alle pulizie e solo dopo come tipografo e correttore di bozze al giornale cittadino Review and Herald. Per quattro anni Kellogg veste i panni dell'apprendista nella casa editrice avventista.\nEllen G. White, moglie di J. White, profetessa riconosciuta della chiesa, comincia a pubblicare articoli sulla riforma sanitaria, che finiscono per monopolizzare le pagine del giornale. Grazie a questi John Harvey comincia ben presto a realizzare le prime riforme alimentari, concentrandosi su rimedi naturali, medicina preventiva e vegetarismo.\nFormazione medica.\nPochi anni dopo, i coniugi White, vedendo in lui una grande energia, un genio per l'organizzazione, una mente acuta e curiosa, decidono di avviarlo verso la scuola medica. Dopo lo studio iniziale al Hygeio - Terapeutico collegio gestito dal pioniere riformatore della salute, Russell T. Trall di Firenze Heights, New Jersey - Kellogg intraprende per un periodo regolare di un anno lo studio presso la University of Michigan Medical School In seguito si trasferisce a Bellevue Hospital Medical College, poi riconosciuta come scuola di medicina leader della nazione, dove si laurea in medicina nel 1875. Nella tesi di laurea, dal titolo Che cos'\u00e8 la malattia?, tenta di dimostrare che la maggior parte delle malattie, piuttosto che essere considerate come un nemico, devono essere pensate come avvertimenti utili del corpo, per tentare di correggere in tempo una qualunque funzione naturale che \u00e8 diventata squilibrata.\nProsegue la sua formazione studiando in Europa dal 1883 al 1911. Prende molto dalle lezioni seguite dal professor Edward Hitchcock, docente di chimica all'Universit\u00e0 di Amherst; dal professor Mussey, docente all'Universit\u00e0 di Dartmouh; dal professor Alcott; dal riformatore Sylverster Graham. Apprende in questo modo i vantaggi dell'idroterapia, oltre che le controindicazioni dell'uso del t\u00e8 e della carne.\nMedico e scrittore.\nNel 1873, ancora studente, Kellogg diventa assistente capo della redazione, Adventist Health Reformer, di James White. L'anno successivo viene assunto come redattore, incarico che ha mantenuto per il resto della sua vita. Insieme con la pubblicazione di articoli ed editoriali in Health Reformer, il cui nome \u00e8 cambiato poi in Good Health nel 1879, Kellogg comincia una carriera come scrittore, dedito alla propaganda della salute. Nel 1874 pubblica un libro di cucina e di una sana dieta per l'uomo. Pubblicato nel 1877, \"Plain Facts about Sexual Life\" (semplici fatti sulla vita sessuale) \u00e8 stato il primo testo dove affronta direttamente il tema del sesso. Sono stati venduti oltre un milione e mezzo di copie. Qualche anno dopo, Kellogg, sempre sospettoso dell'uso dei farmaci tradizionali, sviluppa la sua teoria di idroterapia come una forma superiore di cure mediche. Nel 1901 pubblica Rational Hidroterapy, diventato in seguito un testo standard nel campo della medicina per diversi decenni. In tutto, Kellogg ha scritto oltre 50 libri e innumerevoli articoli.\nSanatorio di Battle Creek.\nDopo la laurea, Kellogg torna a Battle Creek e nel 1876, all'et\u00e0 di 24 anni, diviene il medico responsabile del Western Health Reform Institute, che i coniugi White e la chiesa avventista avevano fondato nel 1866, sulla base della riforma sanitaria di Ellen White.\nNel corso della sua carriera, effettua circa 22.000 operazioni, introduce importanti metodi antishock ed esercizi per prevenire le complicanze postoperatorie e raggiunge un record di 165 interventi chirurgici addominali senza mai fallire.\nKellogg rimane a contatto con l'istituto per 67 anni, ribattezzandolo con il nome di Battle Creek Sanitarium (o Sanatorio). Al termine Sanitarium Kellogg d\u00e0 un nuovo significato: un luogo dove le persone imparano a stare bene (Schwartz 1970). Eliminando la carne dalla sala da pranzo del Sanatorio, egli sviluppa quindi i primi analoghi della carne americana (carne senza carne).\nBattle Creek Sanitarium diventa la mecca dei cercatori di salute, un centro sociale.\nIl sanatorio era fondato sui principi della Chiesa cristiana avventista del settimo giorno tra cui vi \u00e8 il rispetto rigido di una dieta vegetariana. I membri di questo gruppo sperimentarono molti cereali diversi, tra cui grano, riso, avena e mais. Nel 1894 il dottor John Harvey Kellogg us\u00f2 questa ricetta nella dieta vegetariana imposta ai suoi pazienti, che escludeva anche alcolici, tabacco e caffeina.\nLa dieta che imponeva era costituita da cibi insipidi: era infatti un sostenitore dell'astinenza sessuale e seguiva i precetti di Sylvester Graham che riteneva che i cibi dolci o piccanti potessero aumentare le passioni, mentre i corn flakes avrebbero avuto un effetto anti-afrodisiaco.\nIl matrimonio.\nNel 1879 Kellogg sposa Ella Eaton, di Alfred Center, New York. Credendo che il sesso porti malattie, soprattutto negli uomini, Kellogg \u00e8 determinato a vivere una vita simile a quella di un celibe. Infatti, nonostante fossero sposati i due non dormivano nella stessa camera da letto. Anche per questo non avevano figli naturali, bens\u00ec 42 bambini adottivi.\nL'invenzione dei cereali (Corn flakes).\nIl dottor Kellogg sviluppa una colazione salutare per sostituire il prosciutto standard americano (o pancetta) e le uova. Egli considera i cereali come il cibo di base di una dieta salutare, pertanto li include nel menu della colazione. I primi cereali immessi sul mercato americano sono stati i Granula del Dr. James Caleb Jackson nel 1860. Circa 15 anni dopo, nel 1877, Kellogg sviluppa un prodotto simile, da una miscela di diversi cereali ben cotti, con il nome di Granola.\nIl dottor Jackson aveva sviluppato un sostituto del caff\u00e8 chiamato Somo; il dottor Kellogg ne sviluppa uno simile: Caramel Cereal Caff\u00e8, da una miscela di crusca arrosto e melassa (in seguito sviluppa anche altri sostitutivi del caff\u00e8). Nel 1890 il dottor Kellogg mette su The Battle Creek Sanitarium Food Company come una filiale di Battle Creek Sanitarium. Da questo momento in poi Battle Creek prende piede per diventare la capitale del mondo della colazione. Nel 1892 il Dr. Kellogg sviluppa quello che era probabilmente il primo burro di arachidi americano, aggiungendolo alla sua linea di prodotti. Al fratello minore, Will Keith Kellogg, si deve il merito di gran parte del lavoro nella distribuzione su larga scala. E ben presto questo porta a una spaccatura tra i due.\nSorgono i conflitti.\nWill cerca modi per prendere il controllo della societ\u00e0. Si assicura un finanziamento da un ricco agente assicurativo di St. Louis e in silenzio comincia ad acquistare azioni. Nel 1906 ha il pieno controllo della societ\u00e0. I dissidi fin dall'inizio portano ad aspre battaglie giudiziarie e malumori tra loro: sono durati per tutta la loro vita.\nNonostante all'inizio gli avessero concesso il loro sostegno economico e morale, intorno al 1895, la Chiesa avventista e i coniugi White stessi, decidono di prendere le distanze dall'operato di Kellogg, accusandolo di non rispecchiare pi\u00f9 quella che era la missione della Chiesa. La loro contestazione era rivolta anche alla politica adottata da Kellogg nell'ambito della sua professione, poich\u00e9 egli aveva cominciato a rivolgere la sua attenzione di medico solo a una \u00e9lite ristretta e facoltosa, respingendo quindi il paziente comune.\nIl Sanatorio chiude.\nLe tensioni raggiungono il picco nel 1907. Kellogg viene espulso dalla chiesa avventista e la cui sede viene trasferita a Washington DC. Il Sanatorio continua a prosperare per tutto il 1920 e a ospitare circa 1.200 pazienti durante il suo picco. Tuttavia le finanze dell'istituto sono state sovra estese da un progetto di costruzione nel 1927. Con l'inizio della Grande Depressione, della crisi del '29, il numero degli ospiti presso la struttura del Sanatorio si riduce notevolmente e nel 1942 Kellogg chiude le porte del Sanatorio, con 3 milioni di dollari di debito. Tuttavia, l'inesauribile Kellogg continua a perseguire nuovi progetti.\nPurtroppo nel 1943 sviluppa una terribile bronchite acuta e muore di polmonite il 14 dicembre di quell'anno a Battle Creek, all'et\u00e0 di 91 anni.\nLa teoria alimentare.\nChiamando la sua teoria alimentare The Battle Creek Idea (l'Idea Battle Creek), Kellogg promuove una dieta priva di carne, uova, zucchero raffinato, alcool, t\u00e8, caff\u00e8, tabacco, cioccolato mentre, sia pure a malincuore, accetta l'uso di piccole quantit\u00e0 di latte e di formaggio appena fatto. Tuttavia, egli approva l'uso di yogurt e nel 1909 diventa uno dei primi promotori americani nella sua vendita e assunzione. Il suo regime di salute, che poi definisce \"Biologic living\", include l'esercizio fisico regolare, aria fresca e sole, corretta postura, abbigliamento sensibile e un apporto da otto a dieci bicchieri di acqua al giorno. Egli comincia a credere che clisteri giornalieri tenessero l'intestino pulito e libero da malattie. Pertanto, sulla base di ragioni sia scientifiche sia religiose, la dieta dovrebbe essere limitata a cereali, legumi e frutta.\nScritti principali e riviste.\nTra i suoi scritti pi\u00f9 importanti:\nLa rivista pi\u00f9 famosa era: \"Buona salute\".\nIl suo cavallo di battaglia era \"Matusalemme\".\nCitazioni e omaggi.\nNel 1993 T. Coraghessan Boyle ha scritto \" Morti di salute\", un romanzo ambientato nel sanatorio di Battle Creek, da cui poi \u00e8 stato tratto il film omonimo."}
{"id": "1271775", "revid": "90522", "url": "https://it.wikipedia.org/wiki?curid=1271775", "title": "Municipalit\u00e0 di H\u00f6rby", "text": ""}
{"id": "1271776", "revid": "339392", "url": "https://it.wikipedia.org/wiki?curid=1271776", "title": "Municipalit\u00e0 di Salem", "text": ""}
{"id": "1271777", "revid": "90522", "url": "https://it.wikipedia.org/wiki?curid=1271777", "title": "Municipalit\u00e0 di Krokom", "text": ""}
{"id": "1271778", "revid": "90522", "url": "https://it.wikipedia.org/wiki?curid=1271778", "title": "Municipalit\u00e0 di S\u00f6derk\u00f6ping", "text": ""}
{"id": "1271779", "revid": "90522", "url": "https://it.wikipedia.org/wiki?curid=1271779", "title": "Municipalit\u00e0 di B\u00e5stad", "text": ""}
{"id": "1271780", "revid": "90522", "url": "https://it.wikipedia.org/wiki?curid=1271780", "title": "Municipalit\u00e0 di Bjuv", "text": ""}
{"id": "1271781", "revid": "90522", "url": "https://it.wikipedia.org/wiki?curid=1271781", "title": "Municipalit\u00e0 di Heby", "text": ""}
{"id": "1271783", "revid": "90522", "url": "https://it.wikipedia.org/wiki?curid=1271783", "title": "Municipalit\u00e0 di Sunne", "text": ""}
{"id": "1271786", "revid": "90522", "url": "https://it.wikipedia.org/wiki?curid=1271786", "title": "Municipalit\u00e0 di Olofstr\u00f6m", "text": ""}
{"id": "1271789", "revid": "90522", "url": "https://it.wikipedia.org/wiki?curid=1271789", "title": "Municipalit\u00e0 di Hagfors", "text": ""}
{"id": "1271792", "revid": "90522", "url": "https://it.wikipedia.org/wiki?curid=1271792", "title": "Municipalit\u00e0 di M\u00f6rbyl\u00e5nga", "text": ""}
{"id": "1271794", "revid": "90522", "url": "https://it.wikipedia.org/wiki?curid=1271794", "title": "Municipalit\u00e0 di \u00c5storp", "text": ""}
{"id": "1271796", "revid": "90522", "url": "https://it.wikipedia.org/wiki?curid=1271796", "title": "Municipalit\u00e0 di M\u00f6nster\u00e5s", "text": ""}
{"id": "1271797", "revid": "90522", "url": "https://it.wikipedia.org/wiki?curid=1271797", "title": "Municipalit\u00e0 di Str\u00f6msund", "text": ""}
{"id": "1271798", "revid": "90522", "url": "https://it.wikipedia.org/wiki?curid=1271798", "title": "Municipalit\u00e0 di Torsby", "text": ""}
{"id": "1271800", "revid": "90522", "url": "https://it.wikipedia.org/wiki?curid=1271800", "title": "Municipalit\u00e0 di Knivsta", "text": ""}
{"id": "1271801", "revid": "90522", "url": "https://it.wikipedia.org/wiki?curid=1271801", "title": "Municipalit\u00e0 di Sval\u00f6v", "text": ""}
{"id": "1271802", "revid": "90522", "url": "https://it.wikipedia.org/wiki?curid=1271802", "title": "Municipalit\u00e0 di G\u00f6tene", "text": ""}
{"id": "1271803", "revid": "1305772", "url": "https://it.wikipedia.org/wiki?curid=1271803", "title": "Luigi d'Asburgo-Lorena", "text": "Biografia.\nGiovanissimo, entr\u00f2 nell'esercito asburgico e raggiunse ben presto il grado di feldmaresciallo: partecip\u00f2 al fianco del fratello Giovanni d'Asburgo-Lorena alle campagne contro Napoleone in Francia e in Inghilterra.\nIn pi\u00f9 di un'occasione il fratello maggiore, l'imperatore Francesco II, lo scelse come suo rappresentante e inoltre lo chiam\u00f2, nel suo testamento, a far parte del Consiglio segreto di Stato che resse l'Impero al posto di suo figlio e successore, Ferdinando I, mentalmente incapace, dal 1836 al 1848. In tale carica Luigi appoggi\u00f2 l'operato del cancelliere Klemens von Metternich.\nDopo i moti rivoluzionari del 1848 lasci\u00f2 la scena politica e si ritir\u00f2 a vita privata."}
{"id": "1271804", "revid": "90522", "url": "https://it.wikipedia.org/wiki?curid=1271804", "title": "Municipalit\u00e0 di Tingsryd", "text": ""}
{"id": "1271805", "revid": "90522", "url": "https://it.wikipedia.org/wiki?curid=1271805", "title": "Municipalit\u00e0 di \u00c5m\u00e5l", "text": ""}
{"id": "1271806", "revid": "90522", "url": "https://it.wikipedia.org/wiki?curid=1271806", "title": "Municipalit\u00e0 di Lycksele", "text": ""}
{"id": "1271807", "revid": "90522", "url": "https://it.wikipedia.org/wiki?curid=1271807", "title": "Municipalit\u00e0 di Vaggeryd", "text": ""}
{"id": "1271808", "revid": "90522", "url": "https://it.wikipedia.org/wiki?curid=1271808", "title": "Municipalit\u00e0 di Osby", "text": ""}
{"id": "1271809", "revid": "90522", "url": "https://it.wikipedia.org/wiki?curid=1271809", "title": "Municipalit\u00e0 di Tomelilla", "text": ""}
{"id": "1271810", "revid": "151504", "url": "https://it.wikipedia.org/wiki?curid=1271810", "title": "San Giacomo del campo di stelle", "text": ""}
{"id": "1271811", "revid": "90522", "url": "https://it.wikipedia.org/wiki?curid=1271811", "title": "Municipalit\u00e0 di Tidaholm", "text": ""}
{"id": "1271812", "revid": "90522", "url": "https://it.wikipedia.org/wiki?curid=1271812", "title": "Municipalit\u00e0 di Tanum", "text": ""}
{"id": "1271814", "revid": "90522", "url": "https://it.wikipedia.org/wiki?curid=1271814", "title": "Municipalit\u00e0 di Fagersta", "text": ""}
{"id": "1271815", "revid": "90522", "url": "https://it.wikipedia.org/wiki?curid=1271815", "title": "Municipalit\u00e0 di \u00d6cker\u00f6", "text": ""}
{"id": "1271816", "revid": "90522", "url": "https://it.wikipedia.org/wiki?curid=1271816", "title": "Municipalit\u00e0 di Brom\u00f6lla", "text": ""}
{"id": "1271818", "revid": "486946", "url": "https://it.wikipedia.org/wiki?curid=1271818", "title": "Municipalit\u00e0 di Ovan\u00e5ker", "text": ""}
{"id": "1271819", "revid": "90522", "url": "https://it.wikipedia.org/wiki?curid=1271819", "title": "Municipalit\u00e0 di Tranemo", "text": ""}
{"id": "1271820", "revid": "90522", "url": "https://it.wikipedia.org/wiki?curid=1271820", "title": "Municipalit\u00e0 di Kil", "text": ""}
{"id": "1271821", "revid": "90522", "url": "https://it.wikipedia.org/wiki?curid=1271821", "title": "Municipalit\u00e0 di \u00c5tvidaberg", "text": ""}
{"id": "1271822", "revid": "171091", "url": "https://it.wikipedia.org/wiki?curid=1271822", "title": "Ludwigsh\u00f6he", "text": "Il Ludwigsh\u00f6he (pron. ted. : - 4.342\u00a0 - in italiano anche \"Cima di Ludovico\" o \"Corno di Ludovico\") \u00e8 una montagna situata nel gruppo montuoso del Monte Rosa nelle Alpi Pennine.\nCaratteristiche.\nSi trova nello spartiacque tra l'Italia e la Svizzera lungo la linea di cresta che dal Lyskamm conduce verso la Punta Gnifetti e verso la pi\u00f9 alta Punta Dufour. Nel versante italiano dalla montagna si diparte una cresta che digrada verso il Corno Nero (4.322\u00a0m), la Piramide Vincent (4.215\u00a0m) e la Punta Giordani (4.046\u00a0m).\nPresenta due versanti totalmente dissimili: dolce e nevoso quello svizzero, a strapiombo quello sull'Italia, verso Alagna Valsesia, parte della cosiddetta parete valsesiana del Monte Rosa.\nToponimo.\nIl monte venne intitolato al re Luigi IX di Francia (in tedesco \"Ludwig\") dal suo primo salitore, il topografo tedesco Ludwig von Welden, che raggiunse la vetta il 25 agosto 1822. Il 25 agosto \u00e8 inoltre il giorno della commemorazione di san Luigi IX.\nSalita alla vetta.\nLa montagna pu\u00f2 essere salita partendo dal Colle del Lys. Nella parte finale la salita diventa un'aerea cresta nevosa."}
{"id": "1271823", "revid": "90522", "url": "https://it.wikipedia.org/wiki?curid=1271823", "title": "Municipalit\u00e0 di Askersund", "text": ""}
{"id": "1271824", "revid": "90522", "url": "https://it.wikipedia.org/wiki?curid=1271824", "title": "Municipalit\u00e0 di Forshaga", "text": ""}
{"id": "1271825", "revid": "90522", "url": "https://it.wikipedia.org/wiki?curid=1271825", "title": "Municipalit\u00e0 di Str\u00f6mstad", "text": ""}
{"id": "1271826", "revid": "1543377", "url": "https://it.wikipedia.org/wiki?curid=1271826", "title": "Storia dei telescopi", "text": "Il telescopio \u00e8 uno strumento che ha subito un lungo processo di trasformazione grazie alle scoperte in campo ottico e fisico. L'evoluzione di questo strumento \u00e8 stata di fondamentale aiuto allo sviluppo dell'astronomia nel corso dei secoli.\nNascita degli strumenti ottici.\nIl primo passo verso l'astronomia ottica si \u00e8 avuto grazie alle ricerche di Ruggero Bacone, il quale studi\u00f2 le propriet\u00e0 delle lenti piano convesse ottenute sezionando una sfera di vetro con un piano. Bacone not\u00f2 che l'ingrandimento ottenibile era determinato dalla rifrazione dell'immagine, esso dipendeva dalla lunghezza focale della lente e dalla distanza alla quale si poneva l'occhio; difatti di l\u00ec a poco le lenti si diffusero assieme ai primi modelli di occhiali da vista. Tuttavia per un uso astronomico si dovr\u00e0 attendere il 1608, quando l'olandese Hans Lippershey costru\u00ec il primo modello di telescopio rifrattore, strumento che l'anno successivo fu perfezionato da Galileo. Le scoperte di Galileo sono ben note, cos\u00ec come \u00e8 ben nota la rivoluzione introdotta: l'astronomia ottica era avviata.\nGrazie a nuove conoscenze di ottica le tecniche di lavorazione delle lenti migliorarono; il modello galileiano soffriva di difetti insiti nelle propriet\u00e0 delle lenti. Le lenti infatti non concentrano i fasci luminosi in un unico punto ma lo dividono in fasci che vanno dal rosso al violetto; per questo motivo le immagini soffrono della cosiddetta aberrazione cromatica, a causa della quale l'immagine non viene messa a fuoco perfettamente. Per risolvere questo difetto, conveniva costruire lenti di piccola curvatura e di grande distanza focale. Cos\u00ec Hevelius nel 1647 costru\u00ec uno strumento a focale di 3,5 m, ma successivamente, questo valore aument\u00f2 giungendo a 7,5 m o ai 50 m dello strumento di Huygens, che applic\u00f2 la cosiddetta \"montatura aerea\", soluzione che comportava l'applicazione di un filo teso su cui centrare l'oculare con la lente primaria.\nNel 1663 James Gregory cre\u00f2 uno strumento che raccoglieva luce in uno specchio paraboloidico il quale rifletteva la luce su uno specchio secondario, che la rimandava al primario tramite un foro centrale. L'idea era buona ma vi erano ancora enormi problemi pratici. \nNel 1666 Newton facendo passare un fascio di luce solare attraverso un prisma di vetro ottenne uno spettro di colori che egli concep\u00ec come costituenti naturali della luce bianca. Concluse anche che l'aberrazione sferica era causa della rifrazione dei colori. Sicch\u00e9 nel 1668 costru\u00ec il modello newtoniano, con un primario sferico modificato e un secondario inclinato a 45\u00b0. Successivamente Cassegrain costru\u00ec il suo celebre modello, modificando quello proposto da Gregory, applicando come secondario un convesso al posto di un concavo.\nEvoluzione dell'ottica.\nJohn Dollond possedeva uno dei pi\u00f9 famosi laboratori strumentali d'Europa. Egli tent\u00f2 di realizzare un sistema ottico sulla base degli studi di Newton, ma con risultati insoddisfacenti. Nel 1754 quando Samuel Klingenstierna pubblic\u00f2 una memoria nella quale, con un'analisi rigorosa, dimostrava l'inconsistenza degli esperimenti di Newton rispetto alle sue ricerche sul cromatismo e ne proponeva di nuovi; Dollond ne ricevette una forte impressione. Decise di far buon uso dei suggerimenti, e intraprese subito nuovi esperimenti. I risultati di queste prove, eseguite con diverse combinazioni di vetri a bassa e alta dispersione, che contraddicevano le esperienze di Newton, lo portarono a realizzare obiettivi acromatici composti da una lente convergente in \"vetro crown\" e da una divergente in \"vetro Flint\".\nNel 1758 Dollond mise in vendita i primi telescopi acromatici di 1,5 metri di fuoco e nel 1765 suo figlio Peter, che gli era succeduto alla guida del laboratorio, propose un obiettivo a tre lenti, due concave di \"vetro crown\" e una convessa di \"vetro Flint\". Questa soluzione consent\u00ec di ridurre anche l'aberrazione sferica e di produrre obiettivi che a parit\u00e0 di focale avevano dimensioni maggiori.\nNella prima met\u00e0 dell'800, Fraunhofer sviluppa ulteriormente le lenti acromatiche, lenti che eliminano l'aberrazione cromatica nelle immagini interponendo altre lenti di correzione; in questo modo i telescopi rifrattori cominciano a diffondersi molto pi\u00f9 del passato. \nUlteriori passi sono stati compiuti tramite altre configurazioni a riflessione, l'ultima delle quali ad opera di Schmidt che invent\u00f2 l'omonima combinazione ottica nei primi del \u2018900. Egli ebbe l'idea di correggere l'aberrazione sferica degli specchi con una lente posta al centro di curvatura, riuscendo in tal modo ad ottenere un campo corretto di oltre 5 o 6 gradi; inoltre rispetto ai comuni riflettori, lo Schmidt consentiva un grande campo e una notevole luminosit\u00e0, tanto da ottenere delle foto con tempi bassi. Successive configurazioni hanno permesso la creazione di modelli misti come lo Schmidt-Cassegrain o il Maksutov-Cassegrain, strumenti adatti alle varie esigenze degli osservatori e degli astrofili."}
{"id": "1271827", "revid": "90522", "url": "https://it.wikipedia.org/wiki?curid=1271827", "title": "Municipalit\u00e0 di Oxel\u00f6sund", "text": ""}
{"id": "1271829", "revid": "90522", "url": "https://it.wikipedia.org/wiki?curid=1271829", "title": "Municipalit\u00e0 di Borgholm", "text": ""}
{"id": "1271830", "revid": "438678", "url": "https://it.wikipedia.org/wiki?curid=1271830", "title": "Maurice (film)", "text": "Maurice \u00e8 un film del 1987 diretto da James Ivory, con James Wilby e Hugh Grant tratto dall\"'omonimo romanzo\" di E. M. Forster.\nTrama.\nUniversit\u00e0 di Cambridge, 1909. Maurice Hall, giovane studente universitario, si innamora del compagno di studi Clive Durham e vive con lui un difficile rapporto amoroso, privo di qualsiasi fisicit\u00e0, che porta per\u00f2 il giovane Maurice a una consapevolezza pi\u00f9 profonda del proprio orientamento sessuale. Clive ha sempre inteso il loro rapporto a livello platonico, portando Maurice ad un esaurimento ed alla consapevolezza che non sar\u00e0 mai ricambiato come vorrebbe. Destinato a una brillante carriera di avvocato, Clive decide di rompere definitivamente il suo legame sconveniente con Maurice e si sposa, ma Maurice trova conforto tra le braccia di Alec, che al contrario di Clive riesce ad amare e ad apprezzare Maurice. Per amore, infatti, Alec rifiuter\u00e0 di partire in Argentina con la sua famiglia.\nProduzione.\nProdotto dalle societ\u00e0 Merchant Ivory Productions, Cinecom Pictures e Film Four International. Le pellicola venne girata in vari luoghi di Londra, Cambridge, Gloucester, Wiltshire e Segesta.\nIl film, a tematica omosessuale, si basa sul romanzo omonimo scritto da Edward M. Forster nel 1917 e pubblicato postumo nel 1971. Forster, durante l'elaborazione del romanzo, sostenne in una lettera che il lieto fine, per una storia simile, era obbligatorio.\nDistribuzione.\nIl film venne distribuito in varie nazioni, fra cui:\nIncassi.\nIl film ha incassato un totale di 2.438.304 dollari negli USA e nella prima settimana 49.278."}
{"id": "1271831", "revid": "90522", "url": "https://it.wikipedia.org/wiki?curid=1271831", "title": "Municipalit\u00e0 di Filipstad", "text": ""}
{"id": "1271832", "revid": "90522", "url": "https://it.wikipedia.org/wiki?curid=1271832", "title": "Municipalit\u00e0 di S\u00e4ter", "text": ""}
{"id": "1271833", "revid": "90522", "url": "https://it.wikipedia.org/wiki?curid=1271833", "title": "Municipalit\u00e0 di S\u00e4vsj\u00f6", "text": ""}
{"id": "1271834", "revid": "90522", "url": "https://it.wikipedia.org/wiki?curid=1271834", "title": "Municipalit\u00e0 di H\u00e4rjedalen", "text": ""}
{"id": "1271835", "revid": "842", "url": "https://it.wikipedia.org/wiki?curid=1271835", "title": "Geoworks 1.x", "text": ""}
{"id": "1271836", "revid": "90522", "url": "https://it.wikipedia.org/wiki?curid=1271836", "title": "Municipalit\u00e0 di Smedjebacken", "text": ""}
{"id": "1271838", "revid": "90522", "url": "https://it.wikipedia.org/wiki?curid=1271838", "title": "Municipalit\u00e0 di R\u00e4ttvik", "text": ""}
{"id": "1271840", "revid": "90522", "url": "https://it.wikipedia.org/wiki?curid=1271840", "title": "Municipalit\u00e0 di \u00c5nge", "text": ""}
{"id": "1271841", "revid": "1566286", "url": "https://it.wikipedia.org/wiki?curid=1271841", "title": "James Wilby", "text": "La sua interpretazione pi\u00f9 rilevante \u00e8 quella sostenuta nel film \"Maurice\" di James Ivory che gli valse il premio come migliore attore protagonista al Festival di Venezia 1987.\nBiografia.\nInizi.\nJames Wilby nasce a Rangoon, Birmania, il padre era un dirigente della Briths Oxygen Company. Viene educato in Inghilterra dove frequenta il \"Sedburgh College\" e in seguito la \"Durham University\". Intenzionato a diventare attore ha studiato presso la \"Royal Academy of Dramatic Art\" all'inizio degli anni '80. \u00c8 sposato con Shana Louise Magraw, hanno quattro figli: Barnaby John Loxley, Florence Hannah Mary, Nathaniel Jerome e Jesse Jack.\nCarriera.\nIl primo ruolo da protagonista \u00e8 nel film di James Ivory, \"Maurice\" del 1987, accanto a Hugh Grant e Rupert Graves. L'anno successivo recita nel drammatico \"A Summer story\" accanto a Imogen Stubbs. Molto acclamata \u00e8 stata la sua performance di Tony Last in \"Il matrimonio di Lady Brenda\" del 1988 accanto a Kristin Scott Thomas e Rupert Graves. Nel 1991 recita in \"Caccia alla vedova\" assieme a Isabella Rossellini. Nel 1992 \u00e8 co-protagonista assieme a Emma Thompson e Anthony Hopkins nel film \"Casa Howard\" di James Ivory.\nIn \"Regeneration\" del 1997 recita il ruolo del poeta e soldato inglese Siegfried Sassoon, che diviene amico e sostenitore del poeta Wilfred Owen e del medico psichiatra William Rivers. Nel 1998 interpreta la parte di Sir Robert Chiltern, nell'adattamento cinematografico dell'opera di Oscar Wilde, \"An Ideal Husband\". Recita anche nel fantasy per bambini \"Tom's Midnight Garden (Il giardino di mezzanotte)\", accanto a Greta Scacchi e Joan Plowright (1999). Per la sua interpretazione in \"Gosford Park\" (2001) riceve lo \"Screen Actor Guild Awards\", come migliore performance dell'intero cast.\nAltro.\nOltre al cinema Wilby \u00e8 apparso in molti film per la televisione, come \"Tell Me That You Love Me, 1991; Lady Chatterley, 1993; Witness against Hitler, 1996; Treasure Seekers, 1996; The Dark Room, 1999; Bertie and Elizabeth, 2002; Sparkling Cyanide, 2002\". Ha interpretato inoltre diverse serie televisive inglesi (\"A Tale of Two Cities, 1989; Original Sin, 1996; Trial &amp; Retribution, 2000\") e mini serie (\"Mother Love, 1989; Adam Bede, 1991; You, Me + It, 1993; The Woman in White, 1997; Island at War, 2004\"). \u00c8 apparso assieme a Rupert Graves e Hugh Grant nel documentario \"The story of Maurice\". Ha preso parte al video musicale \"Uptown Girl\" dei \"Westlife\",2001.\nTeatro.\nHa recitato in \"A Patriot for Me\", Barbican Theatre, London, 1995; \"As You Like It\", Royal Exchange Theatre, Manchester, England; \"Chips with Everything\", Leeds Playhouse, Leeds, England; \"Jane Eyre\", Chichester, England; \"Who's Afraid of Virginia Woolf\", Belgrade Theatre, Coventry, England."}
{"id": "1271842", "revid": "287204", "url": "https://it.wikipedia.org/wiki?curid=1271842", "title": "Not of This Earth (The Damned)", "text": "Not of This Earth \u00e8 un album del gruppo punk rock inglese The Damned, pubblicato nel 1995 dalla Toshiba. Viene anche identificato con il titolo di I'm Alright Jack &amp; The Beanstalk."}
{"id": "1271843", "revid": "90522", "url": "https://it.wikipedia.org/wiki?curid=1271843", "title": "Municipalit\u00e0 di V\u00e5rg\u00e5rda", "text": ""}
{"id": "1271844", "revid": "90522", "url": "https://it.wikipedia.org/wiki?curid=1271844", "title": "Municipalit\u00e0 di Trosa", "text": ""}
{"id": "1271845", "revid": "90522", "url": "https://it.wikipedia.org/wiki?curid=1271845", "title": "Municipalit\u00e0 di Tibro", "text": ""}
{"id": "1271846", "revid": "104458", "url": "https://it.wikipedia.org/wiki?curid=1271846", "title": "Municipalit\u00e0 di Malung", "text": ""}
{"id": "1271847", "revid": "90522", "url": "https://it.wikipedia.org/wiki?curid=1271847", "title": "Municipalit\u00e0 di Nora", "text": ""}
{"id": "1271848", "revid": "90522", "url": "https://it.wikipedia.org/wiki?curid=1271848", "title": "Municipalit\u00e0 di Svenljunga", "text": ""}
{"id": "1271850", "revid": "486946", "url": "https://it.wikipedia.org/wiki?curid=1271850", "title": "Municipalit\u00e0 di Hylte", "text": ""}
{"id": "1271851", "revid": "827882", "url": "https://it.wikipedia.org/wiki?curid=1271851", "title": "Cucina altoatesina", "text": "La cucina altoatesina (in tedesco \"S\u00fcdtiroler K\u00fcche\") \u00e8 l'espressione dell'arte culinaria sviluppata in provincia di Bolzano. Essa \u00e8 un connubio fra la tradizione culinaria tirolese e la cucina tipica italiana e risente anche dell'influenza della cucina viennese.\nDescrizione.\nLa cucina altoatesina gode di grande apprezzamento ed \u00e8 rinomata a livello internazionale. L'Alto Adige con le sue 20 stelle Michelin \u00e8 la provincia italiana pi\u00f9 premiata dalla guida francese.\nVi si trovano anche prodotti in genere popolari tra le popolazioni di lingua tedesca, come il \"Brezel\" (o \"Laugenbrezel\" o \"Brezen\"), i crauti o \"Sauerkraut\" e i W\u00fcrstel o \"Frankfurter\" o \"Wiener\"; il \"Kaiserschmarrn\" e lo Strudel della tradizione asburgica; il \"R\u00f6sti\", di origine svizzera; gli \"Sp\u00e4tzle\" di origine sveva.\nMolti di questi piatti sono anche caratteristici della cucina trentina, in virt\u00f9 della secolare unione del Trentino con l'Alto Adige sotto la monarchia asburgica.\nAccanto ai tipici piatti tirolesi \u00e8 fortemente presente in Alto Adige la cucina italiana (dai ravioli agli gnocchi, dal tiramis\u00f9 alla panna cotta). La polenta in dialetto sudtirolese \u00e8 nota come \"Plent\". Tipica dell'Alto Adige \u00e8 la polenta nera o \"Schwarzplent\".\nAlcuni piatti tipici.\nPiatti della tradizione di quest'area geografica sono:"}
{"id": "1271859", "revid": "10262014", "url": "https://it.wikipedia.org/wiki?curid=1271859", "title": "Edie Brickell &amp; The New Bohemians", "text": ""}
{"id": "1271861", "revid": "767487", "url": "https://it.wikipedia.org/wiki?curid=1271861", "title": "I cowboys", "text": "I cowboys (\"The Cowboys\") \u00e8 un film del 1972 diretto da Mark Rydell.\nTrama.\nWill Andersen \u00e8 proprietario di una fattoria ed alleva vacche. \u00c8 solo e scontroso da quando i suoi due figli sono stati uccisi. Adesso deve vendere le vacche e per farlo deve portarle in una citt\u00e0 lontana, ma nel paese dove vive non ci sono uomini disponibili e quindi \u00e8 costretto ad assoldare 11 ragazzini direttamente dalla scuola. Con loro un afroamericano di mezza et\u00e0 con la funzione di cuoco e un giovane mulatto.\nDopo un veloce apprendistato il gruppo parte con la mandria. I problemi lungo il viaggio non mancano, primo tra tutti il tentativo di furto da parte del cattivo di turno, Longhair.\nIn una lotta epica per la salvezza propria e della mandria, i ragazzini perderanno il loro datore di lavoro che morir\u00e0, ferito e torturato, per mano del cattivo. Nella sparatoria successiva, vendicheranno Will e porteranno a termine il lavoro ritrovandosi uomini.\nSerie televisiva.\nNel 1974 la Warner Bros. produsse la serie televisiva remake \"Giovani Cowboys\" (\"The Cowboys\") per la ABC con protagonista Jim Davis, Diana Douglas, e Moses Gunn."}
{"id": "1271870", "revid": "109105944", "url": "https://it.wikipedia.org/wiki?curid=1271870", "title": "Non io", "text": "Non io (in originale inglese \"Not I\") \u00e8 un monologo scritto da Samuel Beckett nel 1972.\nSul palco vi sono due figure: della prima, Bocca, posta a destra del pubblico, si vede solo la bocca illuminata da un riflettore. A sinistra vi \u00e8 l'Auditore, di sesso indefinito e avvolto in una djellaba che non permette di identificarne i contorni, in piedi su un podio e scarsamente illuminato, che si limita a quattro movimenti durante l'arco del monologo, consistenti nell'alzare ed abbassare le braccia in segno di compassionevole comprensione.\nCome in altre opere di Beckett il dialogo non conduce all'azione ma sottolinea l'inutilit\u00e0 dell'esperienza. Sviluppata tutta sul piano visivo, la pi\u00e8ce non si avvale di un costrutto drammatico sviluppato intorno ad una situazione da cui possa partire un intreccio ma intorno ad una figura, Bocca.\nSono state tratte due versioni filmate della pi\u00e8ce: una del 1973 con Billie Whitelaw, interprete originale della prima, e l'altra del 2000 con Julianne Moore."}
{"id": "1271873", "revid": "287204", "url": "https://it.wikipedia.org/wiki?curid=1271873", "title": "Genealogia troiana di Nennio", "text": "La genealogia troiana di Nennio \u00e8 un testo genealogico contenuto nella \"Historia Brittonum\", e fu creata per mescolare la mitologia greca con temi cristiani. \u00c8 attribuita al monaco gallese Nennio, che visse nel IX secolo. \nIl valore di questa genealogia \u00e8 mitologico pi\u00f9 che storico. Come descrizione della linea di Enea di Troia, Bruto di Britannia e Romolo e Remo, \u00e8 un esempio delle genealogie di fondazione che si trovano non solo nei primi testi irlandesi, gallesi e sassoni, ma anche in fonti romane.\nLinea di No\u00e8.\nCome tutte le prime genealogie cristiane, anche questa inizia con Dio e passa attraverso No\u00e8. La linea da Dio a No\u00e8 proviene dalla Genesi, capitolo 5:\nLinea paterna.\nNella genealogia di Nennio Isicione, padre di Bruto di Britannia, discende da Jafet. C'\u00e8 quindi una linea di discendenza paterna: \nLinea materna.\nQuesta \u00e8 invece, secondo Nennio, la linea materna di Isicione che comprende la discendenza troiana:\nSempre secondo Nennio, Isicione ebbe altri tre figli: Franco, Romano e Alamanno, mitici antenati di tutti gli europei.\nQueste discendenze entrano a volte in conflitto con quella, successiva, di Goffredo di Monmouth, in cui Ascanio compare come nonno di Bruto.\nConsiderazioni storiche.\nAnche se sottolinea che non ci possono essere prove, John Creighton suggerisce che l'origine di questa genealogia potrebbe essere un mito di fondazione britannico, originatosi intorno all'inizio del I secolo d.C. e sopravvissuto fino al periodo medievale. Il professor Tim Murray scrive che questo mito della fondazione troiana non fu messo in discussione fino a quando Polidoro Virgili, storico della prima dinastia Tudor, lo mise in dubbio nel XVI secolo.\nLa relazione tra Alano, Isicione (Hisitio) e Bruto (Britto) proviene dalla Tavola delle Nazioni franca e infine dalla \"Germania\" di Tacito. Alano \u00e8 probabilmente una corruzione del Manno di Tacito, e Isicione \u00e8 un'invenzione della Tavola franca per fornire un nome al figlio di Manno, da cui discendono gli Istaevones."}
{"id": "1271875", "revid": "287204", "url": "https://it.wikipedia.org/wiki?curid=1271875", "title": "Minimo-massimo", "text": "Nell'ambito della gestione delle scorte, il modello a minimo-massimo si colloca tra quelli che si basano solamente sulla situazione delle giacenze a magazzino, senza tener conto cio\u00e8 dei previsti fabbisogni. \u00c8 un sistema \"a limite\", a quantit\u00e0 fisse in tempi variabili. In questo modello l'ordinazione scatta ogni qualvolta il valore della giacenza pi\u00f9 quello degli ordini emessi e non ancora ricevuti scende al di sotto di un certo valore prestabilito, che costituisce il \"limite\" per l'ordinazione. La quantit\u00e0 che viene ordinata \u00e8 fissa e dovrebbe essere calcolata in maniera da minimizzare il costo totale risultante dalla somma del costo di emissione degli ordini e degli oneri derivanti dall'immobilizzo del capitale. La quantit\u00e0 cos\u00ec calcolata viene chiamata \"lotto economico\" (EOQ - Economical Order Quantity). In realt\u00e0 per\u00f2 i parametri di cui tener conto sono pi\u00f9 numerosi, come descritto pi\u00f9 avanti.\nComposizione.\nLa scorta si divide in due parti logiche:\nCampo di utilizzo.\nIl modello \u00e8 generalmente adatto a materiali che siano: &lt;br&gt;\nquali ad esempio i materiali di consumo, elettrodi, bulloneria corrente, ecc.\nFunzionamento del modello.\nL'ordine di acquisto viene emesso quando il livello della giacenza pi\u00f9 quello degli ordini emessi e non ancora ricevuti scende al di sotto di un valore limite, detto \"punto di riordino\".\nLa quantit\u00e0 di materiale che viene ordinata volta per volta \u00e8 detta quantit\u00e0 di riordino\u201d, o \u201clotto d'acquisto\u201d, ed \u00e8 un valore fisso.\nIl punto di riordino e la quantit\u00e0 di riordino sono quindi i parametri di governo del modello.\nIl diagramma sottostante, che porta in ascissa il tempo ed in ordinata la quantit\u00e0 giacente a magazzino, indica graficamente il funzionamento del modello.\nLa linea continua rappresenta l'andamento della giacenza in presenza di un consumo costante nel tempo.\nLa linea tratteggiata indica invece il valore della giacenza pi\u00f9 gli ordini emessi e la cui merce non \u00e8 stata ancora ricevuta. L'ordinazione avviene quando la somma di tali valori scende sotto il punto di riordino. Nel controllo si fa riferimento infatti a questo valore somma, e non alla pura giacenza, per evitare di riordinare inutilmente in un successivo controllo solamente perch\u00e9 l'ultimo ordine emesso non \u00e8 stato ancora ricevuto, e quindi la giacenza \u00e8 ancora inferiore al livello limite.\nCome detto in premessa, va tenuto presente che questo modello opera a livello puntuale: risponde cio\u00e8 unicamente \"SI\" o \"NO\" alla domanda \"Adesso devo riordinare ?\", e lo fa in base alla disponibilit\u00e0 attualizzata (giacenza + ordini in corso) ed ordinando una quantit\u00e0 fissa, a differenza della pianificazione a fabbisogno (MRP), che risponde alla domanda \"Quando e quanto dovr\u00f2 (o avrei dovuto) riordinare ?\".\nIl tempo di rifornimento \u00e8 il periodo intercorrente tra il momento in cui ci si accorge di dover ripristinare la scorta ed il momento in cui tale ripristino avviene. Detto intervallo deve tener conto: &lt;br&gt;\nL'entit\u00e0 della scorta minima, della quantit\u00e0 d'acquisto e della conseguente scorta massima, e del consumo medio devono essere definiti tenendo conto: &lt;br&gt;\nAffinamento dei parametri.\nL'andamento delle scorte va monitorato nel tempo e vanno conseguentemente tarati il punto e la quantit\u00e0 di riordino. Gli strumenti tipici di controllo sono l'indice di giacenza, \nche segnala quanti mesi di consumo medio si riesce a soddisfare con la giacenza presente o il suo reciproco indice di rotazione, che esprime quante volte in un anno la scorta si rinnova completamente; l'andamento dei prelievi, il numero di volte che si \u00e8 avuta rottura di stock, la regolarit\u00e0 delle consegne, il livello di servizio percepito dall'utilizzatore, eccetera."}
{"id": "1271877", "revid": "543975", "url": "https://it.wikipedia.org/wiki?curid=1271877", "title": "Misteri per caso", "text": "Misteri per caso \u00e8 un programma televisivo trasmesso a partire dal gennaio 2004 da Rai 3.\nLa conduzione \u00e8 affidata a Syusy Blady gi\u00e0 protagonista di altri programmi simili come \"Turisti per caso\" e, sempre nel 2004, \"Velisti per caso\". A differenza di questi per\u00f2 manca il marito Patrizio Roversi.\nProprio a partire dall'esperienza maturata con questi due programmi Syusy racconta, con la consueta leggerezza, i numerosi interrogativi che sono sorti durante i suoi viaggi intorno al mondo. Ogni puntata \u00e8 incentrata su un mistero particolare che viene prima analizzato e quindi vengono esplorate alcune soluzioni.\nUna particolarit\u00e0 del programma riguarda lo svolgimento della ricerca: gli esperti non vengono invitati in uno studio a dare la loro opinione come in un talk show ma vengono intervistati da Syusy in giro per le piazze e i mercati d'Italia."}
{"id": "1271879", "revid": "110157", "url": "https://it.wikipedia.org/wiki?curid=1271879", "title": "Serie A1 2007-2008 (pallavolo femminile)", "text": "La Serie A1 italiana di pallavolo femminile 2007-2008 si \u00e8 svolta dal 5 ottobre 2007 al 28 aprile 2008: al torneo hanno partecipato dodici squadre di club italiane e la vittoria finale \u00e8 andata per la prima al Robursport Volley Pesaro.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di Serie A1 2007-08 hanno partecipato dodici squadre: quelle neopromosse dalla Serie A2 sono state la Futura Volley Busto Arsizio, vincitrice del campionato, e il Sassuolo Volley, vincitrice dei play-off promozione; una squadra che ha avuto il diritto di partecipazione, ossia il Volley Club Padova, ha rinunciato all'iscrizione: questa ha ceduto il titolo sportivo al ."}
{"id": "1271890", "revid": "78273", "url": "https://it.wikipedia.org/wiki?curid=1271890", "title": "Captain Spaulding", "text": ""}
{"id": "1271896", "revid": "585241", "url": "https://it.wikipedia.org/wiki?curid=1271896", "title": "Alessio Casimirri", "text": "Biografia.\nNato da Maria Ermanzia Labella, cittadina vaticana e da Luciano Casimirri, militare durante la seconda guerra mondiale a Cefalonia e poi capo ufficio stampa dell'Osservatore Romano e responsabile della sala stampa vaticana sotto Pio XII, Giovanni XXIII e Paolo VI.\n\u00c8 stato sposato con Rita Algranati, appartenente anch'essa alle Brigate Rosse.\nAttivit\u00e0 terroristica nelle Brigate Rosse.\nDopo aver militato in Potere operaio e in altre organizzazioni dell'estrema sinistra romana, nel 1977 entra a far parte delle Brigate Rosse con il \"nome di battaglia\" di \"Camillo\". Prese parte all'agguato di via Fani con un ruolo di copertura insieme ad Alvaro Lojacono \"Otello\", bloccando posteriormente con una 128 bianca le due auto di Aldo Moro e della scorta, e controllando eventuale interferenze di estranei. \nCasimirri partecip\u00f2 anche all'omicidio il 10 ottobre 1978 a Roma del giudice Girolamo Tartaglione; il gruppo brigatista era formato anche da Alvaro Lojacono, Massimo Cianfanelli e Adriana Faranda e fu Casimirri a sparare direttamente alla vittima. Il 21 dicembre 1978 inoltre fu presente, insieme a Rita Algranati, Prospero Gallinari e Adriana Faranda, nel nucleo di fuoco che attacc\u00f2 la scorta di Giovanni Galloni e fer\u00ec due agenti di polizia; in questa occasione Casimirri era alla guida dell'auto impiegata dai brigatisti.\nLatitanza.\nNel 1980 usc\u00ec dalle Brigate Rosse e, nel 1982, fugg\u00ec all'estero, con la moglie Rita Algranati, arrivando in Nicaragua dove partecipa alla lotta dei sandinisti contro i Contras. \nNel gennaio del 1985 Alessio Casimirri, Rita Algranati e Alvaro Lojacono vengono individuati (e condannati all'ergastolo) quali ultimi latitanti coinvolti nella strage di via Fani, ove persero la vita i carabinieri della scorta Domenico Ricci, Oreste Leonardi, e le guardie di pubblica sicurezza Raffaele Iozzino, Giulio Rivera e Francesco Zizzi e fu sequestrato il presidente Aldo Moro.\nSuccessivamente si separa, senza mai divorziare ufficialmente, dalla Algranati, che continuer\u00e0 la latitanza in Africa con il suo nuovo compagno Maurizio Falessi (anch'egli brigatista).\nSituazione attuale.\nNel 1998 Casimirri si \u00e8 sposato con la cittadina nicaraguense Raquel Garcia Jarquin, da cui ha avuto due figli.\nHa aperto, assieme ad alcuni italiani, il ristorante Magica Roma e, attualmente, possiede un ristorante proprio chiamato \"La cueva del Buzo\" (il covo del sub) a Managua.\nL'acquisizione della cittadinanza nicaraguense (ottenuta grazie al matrimonio) e i buoni rapporti con uomini politici e militari del paese hanno impedito, unitamente alla mancanza di richieste da parte dell'Italia, l'estradizione, come risulta dagli atti della Commissione Moro.\nNel 2019, l'ex agente del SISDE Carlo Parolisi dichiar\u00f2 all'Adnkronos che nel 1993 si era recato sotto copertura a Managua (insieme al collega Mario Fabbri), nel tentativo di ottenere l'estradizione di Casimirri, finch\u00e9 scoop giornalistico de \"L'unit\u00e0\" mand\u00f2 a monte il piano del governo."}
{"id": "1271900", "revid": "729019", "url": "https://it.wikipedia.org/wiki?curid=1271900", "title": "Stazione di Pisa San Rossore", "text": "La stazione di Pisa San Rossore \u00e8 una stazione ferroviaria comune alle linee Genova-Pisa e Pisa-Lucca; si trova nelle immediate vicinanze della celebre Torre di Pisa.\nStoria.\nLa stazione venne attivata il 15 novembre 1846 quale capolinea provvisorio del nuovo tracciato diretto a Bagni di San Giuliano, posta sulla ferrovia Lucca-Pisa che, in seguito alla dismissione della stazione di testa di Porta a Lucca, anch'essa realizzata come provvisoria, avrebbe dovuto proseguire verso la nuova stazione di Pisa Centrale. Venne inaugurata con la denominazione di \"Pisa Porta Nuova\" per la vicinanza dell'omonimo ingresso nelle mura.\nIl 15 aprile 1861 fu attivato il nuovo tronco della ferrovia Tirrenica fra Pisa e Pietrasanta cui, 6 giorni dopo, venne collegata la linea da Lucca. Il 10 nel dicembre dello stesso anno venne completata la tratta di collegamento con la stazione centrale di Pisa comprendente il lungo ponte sull'Arno.\nNel corso degli anni venne utilizzata dai reali italiani per spostarsi da e verso la vicina tenuta di San Rossore: sul lato mare, in direzione di Genova, \u00e8 ancora visibile la rimessa che ospitava il Treno Reale, trasformata in deposito mezzi d'opera di propriet\u00e0 dell'impresa CEMES.\nAssunse l'ultima sua denominazione definitiva nel 1939.\nNel dicembre del 1998, durante i lavori per la costruzione di un edificio che avrebbe dovuto ospitare la sede del nuovo Sistema di Comando e Controllo (SSC) di Pisa, iniziarono a emergere dagli scavi tracce di materiale archeologico. Tale ritrovamento, che ebbe vasta eco sulla stampa specializzata e non,diede vita al Museo delle navi antiche di Pisa.\nNel 2008, per rendere indipendenti gli itinerari di ingresso a Pisa Centrale, fu realizzato un nuovo binario, parallelo a quello della Tirrenica attraverso l'allargamento del ponte sull'Arno, e contestualmente attivato un nuovo marciapiede a servizio dei viaggiatori (binari 1L e 2L) della relazione Pisa-Lucca. In tale area sorgeva inizialmente il magazzino merci, nell'Ottocento chiamato \"Capannone per le mercanzie\".\nDal 2010, Pisa San Rossore perse la funzione di impianto autonomo ai fini del movimento ferroviario venendo accorpata alla stazione di Pisa Centrale, in virt\u00f9 dell'attivazione di un nuovo apparato ACC-Multistazione, ospitato in un nuovo edificio nei pressi dello scalo, che accorp\u00f2 in un unico \"cervello\" tutte le stazioni del nodo di Pisa; queste ultime assunsero di conseguenza il semplice ruolo di fasci di binari&lt;ref name=\"CT RFI 015/2012\"&gt;&lt;/ref&gt;.\nA partire dal 2014 l'area della stazione \u00e8 oggetto di lavori di riqualificazione, tra cui la realizzazione di una tettoia tra i binari 3 e 4, e la realizzazione di ascensori che permetter\u00e0 l'abbattimento delle barriere architettoniche presenti nello scalo.\nStrutture e impianti.\nLa stazione presenta una conformazione caratteristica, costituita da un triangolo di binari; alle due linee Genova-Pisa e Lucca-Pisa, che proprio in tale localit\u00e0 si incontrano, si aggiunge infatti un raccordo elettrificato a doppio binario fra di esse, che consente l'instradamento diretto degli eventuali treni merci che in provenienza dallo scalo del Campaldo, posto sulla stessa tirrenica a nord di San Rossore, debbano impegnare la linea per Lucca e Pistoia.\nIl fabbricato viaggiatori si trova a sud rispetto al citato raccordo, ed \u00e8 realizzato parallelamente ad esso, con una inusitata soluzione che comporta una banchina di forma triangolare che si incunea fra le due linee servite dal traffico passeggeri.\nLa stazione possedeva anche un piccolo scalo merci, inutilizzato, composto da un magazzino merci, un piano caricatore e due binari tronchi, scollegati dal resto del fascio binari principale.\nMovimento.\nLa stazione \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\".\nNei mesi di giugno e luglio 2011 la stazione fu servita anche dai \"Treni del Mare\" gestiti dall'impresa privata Arenaways, fallita di l\u00ec a poco, che rappresentarono curiosamente l'unica relazione InterCity ad effettuare fermata nei pressi della celebre Torre.\nServizi.\nLa stazione dispone dei seguenti servizi:"}
{"id": "1271904", "revid": "842", "url": "https://it.wikipedia.org/wiki?curid=1271904", "title": "SIG (seconda guerra mondiale)", "text": ""}
{"id": "1271912", "revid": "104089971", "url": "https://it.wikipedia.org/wiki?curid=1271912", "title": "Dondolo (opera teatrale)", "text": "Dondolo (in lingua inglese \"Rockaby\") \u00e8 un dramma breve in un atto unico scritto nel 1980 dal drammaturgo irlandese Samuel Beckett e stampato per la prima volta nel 1981.\nCome negli ultimi lavori beckettiani la forza evocativa scaturisce dall'inazione, sottolineata dal movimento meccanico della vecchia sul dondolo determinato meccanicamente e non da lei, in un continuo ripetersi di frasi che sottolineano l'incessante fluire del tempo e delle cose.\nAd accentuare la situazione di straniamento contribuisce la pronuncia delle parole del dramma, recitate dalla voce registrata della donna, mentre quest'ultima si limita a dire, ad intervalli, la parola \"Ancora\", determinando la continuazione del monologo della voce e l'oscillazione del dondolo sul quale \u00e8 seduta.\nCon questo testo, soprattutto a seguito della regia di Peter Brook e Marie-H\u00e9l\u00e8ne Estienne con l'interpretazione di Kathryn Hunter, si rivela l'umorismo di Beckett, in un territorio desolato che sembra la vita, ma impone il gioco dell'arte del teatro. Tutto ci\u00f2 che a una prima lettura sembra desolazione, morte e straniamento, in realt\u00e0 nell'azione scenica si rivela un delicatissimo movimento di variazioni e umori, di situazioni psicologiche differenti, di significati alti e di buffi sketch quotidiani.\nRockaby \u00e8 un \"dondolo\", un'apparente ripetizione e oscillazione di punti di vista, di umori, di \"energie\", nonch\u00e9, come sempre in Beckett, l'occasione di mostrare al pubblico quanto c'\u00e8 di possibile per l'uomo nel tempo e nello spazio angusto della vita, quanto c'\u00e8 di luminoso e divertente nella variazione e nella ripetizione dei medesimi atti e delle parole. Un assurdo vivo e perfettamente credibile, un meccanismo che gioca a lato della macchinetta inesorabile della ragione privata davanti alle figurazioni e alle immagini della vita, ai materialismi e ai conformismi; un atto contro la meccanicit\u00e0 dell'esistenza. L'occasione per l'attrice di praticare un esercizio raffinato e complesso, fatto della capacit\u00e0 di variare e trovare nuove risorse. Un'arte che supera le angosce o che, in ogni caso, sa giocare con esse con autoironia e profonda commozione."}
{"id": "1271913", "revid": "729019", "url": "https://it.wikipedia.org/wiki?curid=1271913", "title": "Rhodiatoce", "text": "La Rhodiatoce S.p.A. \u00e8 stata un'importante azienda italiana operante nel settore delle tecnofibre.\nStoria.\nOrigini.\nVenne fondata nel 1928 (come joint venture) dalla Montecatini e dalla francese Rh\u00f4ne-Poulenc, che deteneva i brevetti principali, con il nome di Rhodiaseta. Nello stesso anno fu avviata la costruzione del nuovo stabilimento di Pallanza per la produzione e la filatura del rayon secondo il procedimento acetato.\nGi\u00e0 nel 1924 la Montecatini aveva preso il controllo della Societ\u00e0 Elettrochimica del Toce con sede a Villadossola, dove svilupp\u00f2 la produzione dell'acido acetico (intermedio fondamentale per la produzione, nel vicino stabilimento di Pallanza, dell'acetato di cellulosa); nello stabilimento di Novara venivano invece prodotti il nylon 6,6 e i suoi intermedi, l'acido adipico e l'esametilendiammina.\nLa legislazione di quel tempo introdusse per\u00f2 il divieto di usare la parola \"seta\" per indicare prodotti diversi dalla seta naturale. Rhodiaseta divent\u00f2 pertanto Rhodiaceta, anche perch\u00e9 in francese le due espressioni hanno un suono simile. Nel 1951, la fusione tra la Societ\u00e0 Elettrochimica del Toce (controllata dalla Montecatini) e la stessa Rhodiaceta portarono al cambiamento di denominazione definitivo in Rhodiatoce.\nNailon, Vinavil e Terital.\nNel dopoguerra la produzione principale e pi\u00f9 famosa sar\u00e0 quella del nylon 6,6 (con il marchio commerciale Nailon Rhodiatoce), prodotto nello stabilimento di Pallanza in esclusiva fino alla scadenza dei brevetti Rh\u00f4ne-Poulenc. Solo successivamente, a Villadossola, verr\u00e0 meno la produzione dell'acido acetico per far posto alla nuova produzione di acetato di vinile, che porter\u00e0 allo sviluppo di collanti conosciuti con il nome commerciale di Vinavil Rhodiatoce.\nUn'altra produzione di rilievo riguardava le fibre poliestere, commercializzate con il marchio commerciale Terital Rhodiatoce e prodotte nello stabilimento di Casoria; l'azienda per molti anni difese il Terital come marchio di qualit\u00e0, mettendo anche un tracciante per riconoscerlo dagli altri poliesteri.\nL'entrata nel gruppo Montedison e la nascita della Montefibre.\nNel 1966 segu\u00ec le vicende della fusione della Montecatini con la Edison, che portarono alla nascita del gruppo Montedison. Dopo l'uscita della Rh\u00f4ne-Poulenc dalla partecipazione paritaria, che port\u00f2 anche alla scadenza dei brevetti sul nylon, nel 1972 venne incorporata, insieme alla Polymer, nella Ch\u00e2tillon, che assunse la denominazione di Montefibre, societ\u00e0 creata da Montedison per riunificare le attivit\u00e0 del gruppo in tema di tecnofibre. A seguito di questa operazione, le attivit\u00e0 di produzione degli intermedi per il nylon 6,6 (nello stabilimento di Novara) passeranno ad una nuova societ\u00e0, sempre del gruppo Montedison, che venne denominata Comina, mentre il settore dei collanti (stabilimento di Villadossola) assumer\u00e0 la denominazione di Vinavil.\nCampagne pubblicitarie.\nAi tempi di Carosello ebbe grande successo \"Caio Gregorio, er guardiano der Pretorio (fa' la guardia nun me piace, c'ho ddu metri de torace)\" che reclamizzava il marchio di qualit\u00e0 \"Scala d'oro\"."}
{"id": "1271914", "revid": "17230", "url": "https://it.wikipedia.org/wiki?curid=1271914", "title": "Maurizia Giusti", "text": ""}
{"id": "1271915", "revid": "1821221", "url": "https://it.wikipedia.org/wiki?curid=1271915", "title": "Episodi di CSI - Scena del crimine (terza stagione)", "text": "La terza stagione della serie CSI - Scena del crimine formata da 23 episodi viene trasmessa sulla CBS dal 26 settembre 2002 al 15 maggio 2003, mentre in Italia \u00e8 stata trasmessa in prima visione sul canale a pagamento Tele+ dal 6 marzo al 26 giugno 2003 e in chiaro su Italia 1 dal 12 marzo al 21 maggio 2004.\nLa vendetta va servita fredda.\nTrama.\nUn giocatore di poker muore durante una partita e Grissom, Sara e Warrick sono convocati a investigare sul caso. Mentre Greg vuole sapere perch\u00e9 Sara non si fidanza con lui, Catherine e Nick indagano sulla morte di un ragazzo che faceva parte di un team di corse clandestine. I due entreranno nel mondo delle corse sfrenate alla ricerca dell'assassino del povero ragazzo che, dopo essere stato colpito con un proiettile alla tempia, \u00e8 stato catapultato con l'auto, adesso distrutta. Grissom, Sara e Warrick, dopo l'autopsia del Dr. Robbins, vengono a conoscenza del fatto che l'arma del delitto \u00e8 del collirio, immesso in un drink. Il principale sospettato diverr\u00e0, quindi, la cameriera, ma la verit\u00e0 \u00e8 un'altra ed \u00e8 pi\u00f9 banale di quanto sembri...\nLa scientifica sotto accusa.\nTrama.\nUna ragazza viene trovata morta nella camera d'albergo di una nota star di Hollywood che viene sospettata del delitto e ci\u00f2 viene confermato da alcuni indizi. La difesa, grazie anche alla consulenza di Philip Gerard, ex insegnante di Grissom, mette gli agenti della scientifica sotto torchio accusandoli di avere manomesso e inquinato le prove. Grissom cercher\u00e0 in tutti i modi di inchiodare il presunto assassino e scagionare la squadra dalle accuse.\nLa coniglietta.\nTrama.\nUna coppia di coniugi viene trovata morta all'esterno della propria abitazione. Tutta la squadra partecipa al caso tranne Sara che, in solitaria, cercher\u00e0 di fare luce sull'omicidio di una cheerleader, trovata morta nel campo di football della sua scuola. Il caso si far\u00e0 pi\u00f9 inquietante quando l'autopsia riveler\u00e0 che le interiora sono state asportate brutalmente a morsi.\nUn piccolo omicidio.\nTrama.\nGrissom, Sara e Nick indagano sulla morte di una persona affetta da acondroplasia, trovata morta impiccata alla vigilia del congresso annuale dei nani; Le prime indagini escludono immediatamente il suicidio. Catherine e Warrick invece si occupano dell'omicidio di un uomo, avvenuto in una casa; la prima viene aggredita dall'assassino, rimasto sul posto, e si porter\u00e0 dietro lo shock fino alla risoluzione del caso.\nAbracadavere.\nTrama.\nGrissom, Warrick e Sara indagano sulla scomparsa di una donna, offertasi volontaria per un gioco di prestigio di un famoso mago. Di lei rimangono solo delle macchie di sangue. Il caso si complica quando il mago stesso muore ustionato durante uno dei suoi spettacoli. Catherine e Nick invece si occupano della morte del leader di un gruppo rock, apparentemente stroncato da un'overdose.\nL'esecuzione.\nTrama.\nUn uomo, condannato quindici anni prima per avere violentato e ucciso tre ragazze, arrestato grazie anche all'aiuto di Catherine, sta per essere condannato a morte. Pochi secondi prima dell'esecuzione, per\u00f2, questa viene fermata, visto che la prova del DNA pu\u00f2 scagionare l'uomo. Nel frattempo Grissom indaga sull'omicidio di una studentessa, morta nello stesso modo delle tre ragazze di quindici anni prima.\nLa notte della boxe.\nTrama.\nUn pugile muore durante un combattimento con il suo acerrimo rivale. Indagando, Grissom, Sara e Warrick inizieranno a credere che si tratti di un omicidio. Catherine, con l'aiuto del detective Vega, cerca di far luce sull'uccisione, avvenuta in un parcheggio, di un ragazzo, appartenente a una gang di Los Angeles. Nick si occupa invece di una rapina avvenuta in una gioielleria.\nVideo snuff.\nTrama.\nCatherine trova un video in cui viene filmato il brutale assassinio di una ragazza, alle indagini partecipano anche Warrick e Sara. Nel deserto viene ritrovata una cassa di metallo, con all'interno il cadavere di un uomo, divorato da una colonia di formiche rosse. Grissom e Nick cercheranno di trovare l'assassino dell'uomo. \nIl branco.\nTrama.\nUn tassista indiano sta riportando una sua cliente verso la sua abitazione quando a seguito di una distrazione investe un adolescente travolgendolo con l'auto. Il tassista scende per vedere ci\u00f2 che \u00e8 successo e una volta visto il ragazzo in terra rientra velocemente nel taxi. Un gruppo di uomini presenti al bar dell'incrocio dell'incidente vedendolo correre in auto si precipitano su di lui per fermarlo e, dopo averlo estratto dalla macchina, lo picchiano a morte. Grissom analizzando il cadavere del giovane investito nota che tra le molte ferite, mancano i tipici segni di impatto con un'auto. Grissom preleva il DNA del branco che ha aggredito il tassista e chiede a Greg di individuare i responsabili con un confronto con le tracce lasciate sui vestiti del tassista. Nel frattempo attraverso l'analisi del taxi e dalla testimonianza della passeggera si scopre che il tassista non voleva fuggire, ma solo raggiungere la radio per chiedere soccorso. Il branco quindi ha ucciso il tassista. Il tassista inoltre non ha nemmeno ucciso il ragazzo investito, in quanto risulta avere solo un trauma da schiacciamento che indica che il ragazzo era gi\u00e0 a terra quando \u00e8 stato travolto. Il giovane risulta invece essere stato accoltellato. Seguendo la pista di sangue lasciata dal ragazzo si giunge a un parco pubblico dove viene ritrovato il corpo del fidanzato della madre a cui invece hanno sparato. Viene ritrovata anche la pistola su cui sono presenti tracce di pelle bruciata. A sparare \u00e8 stato il fratello del ragazzo investito che non voleva trasferirsi a causa del nuovo lavoro del fidanzato della madre, il quale per difesa aveva accoltellato il giovane intervenuto per sedare la lite.\nIn alto e in basso.\nTrama.\nDue skaters assistono alla morte di un uomo, precipitato da un palazzo di sei piani. L'ipotesi iniziale del suicidio viene subito scartata con il ritrovamento da parte di Grissom di alcune tracce ematiche sul bordo del tetto. Nick per\u00f2 non trova tracce n\u00e9 di colluttazione, n\u00e9 di un'eventuale terza persona sul tetto. L'autopsia rivela che la causa della morte non \u00e8 stata l'impatto al suolo, bens\u00ec il soffocamento, senza presentare per\u00f2 tracce di strangolamento o di legatura. Attraverso l'identificazione della vittima si arriva a quello che era il suo hobby preferito: il parapendio. Nick e Warrick scoprono che il ragazzo era molto competitivo e strafottente, poco ligio alle regole e che ci\u00f2 gli aveva procurato molti nemici. Viene ritrovata la sua auto dove trovano la sua attrezzatura danneggiata e ci\u00f2 aveva costretto la vittima a utilizzare un equipaggiamento preso in prestito. Viene indagato un istruttore di volo reo di avergli prestato l'attrezzatura che poi rompendosi in volo avrebbe causato la morte del giovane. La pista per\u00f2 non \u00e8 quella giusta perch\u00e9 un'analisi della corda spezzata rivela che la causa di rottura \u00e8 l'usura. Si pensa allora a un incidente dovuto all'eccessiva sicurezza della vittima che salendo troppo in alto di quota con aria sempre pi\u00f9 rarefatta abbia perso i sensi e sia precipitato. Da un'analisi di Warrick dell'altimetro si scopre che \u00e8 stato manomesso e le impronte digitali al suo interno rivelano il colpevole del delitto. Catherine invece si occupa della morte di un uomo, ucciso dalla sua stessa pistola nel parcheggio del bar che frequentava abitualmente. Attraverso l'identificazione si risale al suo indirizzo e interrogando l'uomo di fronte casa sua si scopre che questo aveva dei problemi con il suo vicino di casa. I due infatti litigavano spesso e per qualsiasi cosa, fino a rubarsi il filo per la televisivo via cavo, tagliarsi le piante del giardino, fino a che la vittima non aveva ucciso con la macchina il cane che si trovava legato in giardino. Il vicino accortosi della morte del suo cane e le tracce dell'auto che puntavano dritto verso il giardino, corre a cercare il vicino con intenzioni minacciose. Lo trova fuori del bar ubriaco e armato di una Desert Eagle calibro cinquanta. Le condizioni dell'uomo lo rendono facile al disarmo e questi gli spara con la sua stessa pistola.\nRicetta per omicidio.\nTrama.\nLo chef di un ristorante di lusso viene trovato morto nel tritacarne di un mattatoio. L'omicidio si \u00e8 scoperto perch\u00e9 l'ulna ha inceppato la macchina, impedendo all'assassino di completare il lavoro. Con solo il braccio a disposizione la vittima viene identificata attraverso le impronte digitali. Si risale al ristorante dove l'uomo lavorava e dove vengono ritrovate tracce di sangue coagulato misto a sabbia in un canale di scolo della cucina. Inoltre su uno dei coltelli vi sono tracce di smalto per unghie attraverso il quale si risale all'addetta ai tavoli, con la quale la vittima aveva una relazione e che era stato da lei sorpreso con una cuoca della cucina mentre avevano un rapporto sessuale nella dispensa. Il corpo era stato fatto a pezzi dal proprietario del locale e da un collega cuoco per evitare che la polizia chiudesse il ristorante. Warrick e Sara si occupano dell'apparente suicidio di una giovane donna che soffriva di psicosi maniaco depressiva. I tagli sui polsi sono per\u00f2 troppo netti e atipici per un suicidio. Inoltre il corpo \u00e8 stato palesemente spostato facendo intuire la presenza di una terza persona. Inizialmente viene sospettato il fidanzato che aveva lasciato tracce evidenti sul letto della ragazza, ma si scopre che aveva solo malamente cercato di rianimarla senza per\u00f2 poi chiamare la polizia per denunciare l'accaduto. Da un'analisi tossicologica si scopre che la ragazza era imbottita di sedativi in una dose tale da impedire che si sia tagliata da sola, inoltre una ricetta medica indica che la madre ne fa uso. Dal DNA di una macchia presente su una camicia nell'armadio di fianco al letto rivela che il padre era presente nella stanza al momento dell'omicidio. L'uomo non voleva in realt\u00e0 ucciderla, ma dare l'impressione che la ragazza fosse diventata pericolosa per s\u00e9 stessa e quindi potesse essere ricoverata in un'apposita struttura. Il padre aveva narcotizzato la figlia e le aveva tagliato le vene, pronto a soccorrerla subito dopo, ma l'improvviso arrivo del fidanzato lo aveva spaventato inducendolo a nascondersi condannando la figlia.\n\u00c8 un omicidio?\nTrama.\nAlcuni ornitologi trovano nel becco di un corvo un occhio umano. Catherine e Grissom attraverso un'analisi del nido dell'uccello tracciano ipotesi sul luogo dove possa trovarsi il resto del corpo. La presenza di calcare rende la discarica di Las Vegas il luogo pi\u00f9 probabile, in quanto usato per coprire i rifiuti. Con un'analisi dei liquidi dell'occhio si ottiene anche una probabile data della morte necessaria per sapere dove cercare in base all'avanzamento giornaliero dei rifiuti stessi nella discarica. Vengono ritrovati alcune parti del corpo di una donna e da un'analisi dei rifiuti circostanti il cadavere si giunge al probabile quartiere da cui proviene. Da un'analisi dei bidoni dell'immondizia si arriva alla casa da dove proviene la vittima. Nel congelatore di casa vengono ritrovate tracce della presenza del corpo della vittima e il congelamento spiega il perch\u00e9 la donna sia stata trovata a pezzi. Prima viene sospettato il suo ex marito perch\u00e9 lasciato anni prima dalla donna senza che questa si sia fatta pi\u00f9 rivedere e senza una spiegazione, con i due figli piccoli a cui badare. Il probabile odio covato verso la sua ex moglie pu\u00f2 averlo spinto a uccidere nel momento in cui \u00e8 tornata a casa. Gli indizi portano poi alla figlia che dopo essersi sostituita in casa alla madre per le piccole faccende quotidiane e nella cura del fratellino pi\u00f9 piccolo, non sopportava che questa fosse ricomparsa nella vita del padre. Un venditore d'auto viene portato nel laboratorio del coroner per quello che sembra un banale attacco cardiaco. L'uomo non \u00e8 per\u00f2 morto, ma solo paralizzato, quindi a seguito dell'incisione comincia a sanguinare. L'uomo viene portato in ospedale, dove, per\u00f2, non sopravvivr\u00e0. La scientifica si reca quindi sul posto di lavoro, dove gli indizi raccolti indirizzano i sospetti verso un collega della vittima, salito di grado dopo la sua morte e che \u00e8 anche un collezionista di serpenti. L'analisi tossicologica riveler\u00e0 la presenza di veleno di serpente come causa della paralisi che ha portato al decesso e compatibile con uno dei serpenti presenti nell'abitazione del sospettato.\nAssassini per caso.\nTrama.\nLa famiglia Phelps si sta preparando per andare a letto, quando fuori dalla loro abitazione scoppia una sparatoria. I proiettili investono la casa colpendo una parete e trapassandola fino a colpire una bambina che dormiva nel suo letto. Del caso si occupano Grissom e Warrick. Nella sparatoria rimane ferito anche un ragazzo bianco che stava salutando la sua ragazza di colore davanti alla casa dei Phelps e ci\u00f2 spinge a credere che fosse lui l'obiettivo della sparatoria. Warrick prende molto a cuore il caso perch\u00e9 l'omicidio \u00e8 avvenuto nel quartiere dove abitava da piccolo con la nonna e perch\u00e9 il signor Phelps \u00e8 una persona che si occupa del recupero dei ragazzi disadattati del quartiere cercando di regalare loro un futuro migliore e un'alternativa alla delinquenza e che in passato ha aiutato lo stesso Warrick. In un bar vicino viene poi fermato un giovane trovato con una mitraglietta che risulter\u00e0 essere l'arma che ha sparato davanti a casa Phelps, ma il ragazzo nega di avere sparato e di avere trovato l'arma la sera stessa in un vicolo vicino al luogo della sparatoria. Grissom indaga sul luogo del ritrovamento e scopre che in una casa del vicolo la stessa sera dell'omicidio \u00e8 avvenuto un furto e segni sul cancello e il ritrovamento di un proiettile, confermano che il giovane fermato ha solo trovato la pistola e non partecipato alla sparatoria, ma di avere mentito sul preciso luogo del ritrovamento solo per non essere accusato di furto. La mitraglietta era stata lanciata in corsa proprio nel giardino dell'abitazione in cui stava tentando di rubare. Warrick intanto coinvolto emotivamente e convinto della colpevolezza del primo sospettato si fa rivelare con uno stratagemma il luogo in cui \u00e8 nascosto il ragazzo per andare a parlargli e farsi dire le ragioni del gesto. Warrick \u00e8 per\u00f2 seguito dal signor Phelps che quando Warrick lascia il sospettato lo aggredisce tanto da mandarlo in ospedale. L'aggressione costringe la polizia ad arrestare il padre della bambina. Grissom intanto recupera un'impronta dal proiettile ritrovato e ci\u00f2 porta a un ragazzo che era stato cacciato dalla comunit\u00e0 di recupero del signor Phelps per il reiterarsi delle sue azioni malavitose e che per ritorsione aveva sparato verso la casa per intimidazione. Il proprietario di una ditta informatica viene ucciso con un colpo alla testa in una stanza, piena zeppa di personal computer caratterizzata dalla presenza di aria condizionata per mantenerne bassa la temperatura e da una sola porta per entrare e uscire. L'omicidio si presenta come un vero e proprio delitto della camera chiusa con scarsi luoghi in cui il colpevole poteva nascondersi e un'unica uscita da cui \u00e8 difficile non essere visti dal personale interno sia nell'atto di entrare che di uscire. Nick interroga i dipendenti e scopre che tutti avevano motivo di risentimento verso la vittima ma nessun indizio che conduca a un reale sospettato. Da un'analisi del condotto di aerazione si scopre che la morte dell'uomo \u00e8 avvenuta per la caduta di un martello del manutentore che si trovava al piano superiore e che per paura aveva recuperato il martello con un recupera oggetti per canali di aerazione senza chiamare la polizia.\nColpo a sorpresa.\nTrama.\nNel primo caso Grissom e Catherine cercano di identificare un voyeur che terrorizza alcune ragazze in un particolare quartiere di Las Vegas. Grissom nota che con l'aumentare delle vittime il modus operandi del criminale muta, divenendo sempre pi\u00f9 meticoloso e sicuro spingendolo sempre di pi\u00f9 al contatto fisico con la vittima prescelta. Una sera viene fermato un giovane che si aggira furtivamente per alcune abitazioni, ma a suo carico non c'\u00e8 nulla di probativo tale da formalizzare un'accusa. Attraverso un'analisi delle abitazioni tipicamente colpite dal guardone ne vengono individuate alcune appartenenti a giovani donne che rappresentino un possibile obiettivo. Nell'ispezione di una di queste ad aprire \u00e8 il giovane fermato in precedenza, il quale dice di abitare in quella casa da poco; un controllo approfondito dell'abitazione fa ritrovare la proprietaria legata in uno sgabuzzino. Contemporaneamente una cara amica di Sara deve sottoporsi a un delicato intervento chirurgico per la rimozione di una pallottola conficcata nel collo da diversi anni. La donna era rimasta vittima col marito di un'aggressione in casa e il marito era rimasto ucciso e lei paralizzata. L'intervento nonostante le possibilit\u00e0 di riuscita siano molto poche va a buon fine e la donna riesce a salvarsi. Il proiettile estratto, unica prova del vecchio delitto, viene analizzato da Sara che scopre che \u00e8 stato utilizzato in una rapina finita male e che ha portato all'arresto di un uomo. L'uomo ammette di avere trovato la pistola a casa della donna, ma di non avere trovato nessuno. Era a casa della donna solo per devastarla come vendetta per un vecchio caso giudiziario e nel rompere il tavolino del salotto era saltata fuori. Sara analizza quindi le vecchie prove del caso e scopre che le macchie di sangue sulla camicia del marito non erano perpendicolari al terreno a indicare una posizione verticale del corpo, ma scivolavano sul fianco a indicare un colpo nel sonno e quindi da sdraiato. La donna quindi anni prima aveva sparato nel sonno al marito, colpevole di abusi e violenze, e che quest'ultimo come ultimo gesto abbia raccattato da terra la pistola sparandole alla gola. La donna agonizzante aveva allora nascosto la pistola sotto il tavolino per non farla trovare.\nLady Heather.\nTrama.\nDurante uno schiuma party un ragazzo viene ritrovato morto apparentemente ucciso da un colpo al collo procurato da un corpo contundente. Da una scarpa con evidenti tracce di sangue, abbandonata sul luogo del delitto, si capisce che il foro sul collo \u00e8 stato provocato dal lungo tacco a spillo della calzatura. Ma questo indica anche la vittima era gi\u00e0 a terra quando \u00e8 stata colpita, e che a causare il decesso \u00e8 stato altro. L'esame tossicologico rivela che a uccidere il giovane \u00e8 stata una dose di insulina per diabetici. In un appartamento Catherine e Nick trovano il cadavere di un giovane che anche lui risulter\u00e0 ucciso da una dose di insulina. La seconda vittima attraverso l'analisi degli appuntamenti si scoprir\u00e0 essere un gigol\u00f2 e che lo era anche la prima vittima. La comune attivit\u00e0 delle vittime e la stessa causa della morte portano alla conclusione che il caso di omicidio sia lo stesso. Si scopre anche che entrambe le vittime lavoravano per Lady Heather, la dominatrice fetish gi\u00e0 incontrata da Grissom e dal suo team. Lei stessa entrer\u00e0 nella rosa dei sospettati perch\u00e9 diabetica. Da un controllo incrociato degli appuntamenti dei due giovani si arriva a una cliente in comune portata da Lady Heather dal marito perch\u00e9 aumentasse la sua esperienza in campo sessuale. Risulter\u00e0 quindi essere la prima sospettata fino a quando anch'essa non verr\u00e0 ritrovata morta. Sulle tracce lasciate su di lei dall'aggressore si arriver\u00e0 a una collaboratrice di Lady Heather che aveva ucciso i due uomini e la donna perch\u00e9 invaghita del marito. Catherine vivr\u00e0 intanto una terribile dramma familiare. Sua figlia che quella sera si trovava a casa del suo ex marito Eddie, la chiama dicendo di essere intrappolata in macchina e che questa \u00e8 uscita di strada a causa della pioggia e adesso si sta allagando. Catherine seguendo le indicazioni della figlia riesce a trovarla e a salvarla, ma nell'auto non c'\u00e8 traccia del marito, ma vengono trovate tracce di droga. La bambina rivela che a guidare non era il padre, che si trovava sul sedile del passeggero perch\u00e9 aveva mal di stomaco, ma una sua amica. Le indagini vengono affidate a Sara che scopre che l'amica \u00e8 un'aspirante cantante tossicomane e dall'autopsia di Eddie, a cui, in realt\u00e0 gli hanno sparato allo stomaco. Viene indagato lo spacciatore della donna ma i due si rimpallano la responsabilit\u00e0 su chi abbia effettivamente sparato. L'omicidio rimane pertanto insoluto, riuscendo a incriminare la donna solo per omissione di soccorso, avendo abbandonato la figlia di Catherine nell'auto e per possesso di droga, e lo spacciatore per spaccio.\nNote: doppio episodio della durata di 90 minuti\nIsaiah.\nTrama.\nLa polizia sta inseguendo un'auto per le strade di Las Vegas. Quando il mezzo si ferma la polizia la circonda intimando all'uomo di uscire. L'uomo esce e, una volta fuori dall'auto, si accascia e muore. Inaspettatamente la vittima ha un paletto di legno conficcato nel cranio. Grissom e Nick si occuperanno quindi di questo caso. L'autopsia rivela che l'uomo \u00e8 potuto sopravvivere perch\u00e9 il paletto si \u00e8 conficcato proprio tra i due emisferi del cervello impedendone l'emorragia e consentendo all'uomo di sopravvivere. Identificato l'uomo si arriva alla sua abitazione dove viene ritrovato un proiettile macchiato di sangue insieme a tutta una strumentazione per fondere e lavorare oro. Il proiettile fa capire che c'\u00e8 un'altra vittima ancora da trovare. Scoprono inoltre che la principale attivit\u00e0 dell'uomo ucciso dal paletto \u00e8 quella di venditore di miniere. L'uomo per\u00f2 \u00e8 un truffatore perch\u00e9 vendeva miniere esaurite che faceva passare come buone sparando oro sulle pareti con il proprio fucile. Nell'ispezionare una galleria Grissom trova l'uomo ucciso dal colpo di pistola, portato l\u00ec dalla prima vittima dopo averlo ucciso, per nasconderlo e farlo saltare in aria con la dinamite. Proprio lo scoppio di questa aveva provocato il conficcarsi del paletto sulla testa dell'uomo. La seconda vittima era stata uccisa perch\u00e9 era andata a lamentarsi della miniera che aveva acquistato. Il figlio di cinque anni di un noto giocatore di basket viene rapito e, per il suo rilascio, vengono chiesti cinque milioni di dollari: Catherine e Warrick indagano. I soldi vengono lasciati dove richiesto dai rapitori, ma non vengono ritirati. Il bambino viene inoltre ritrovato morto ai bordi di una strada buttato in corsa fuori dall'auto. I due scoprono che la sera prima del rapimento la vecchia compagna del giocatore, da cui ha avuto un figlio, era stata a trovarlo. La donna viene interrogata ma a suo carico non risulta nulla. Le tracce sul bambino rivelano il luogo in cui \u00e8 stato trattenuto e poi ucciso. Il luogo \u00e8 un canile e il gestore \u00e8 anch'egli morto. Si scopre che il bambino \u00e8 stato ucciso da quest'ultimo con dei tranquillanti per animali per tenerlo buono. Da un'analisi del luogo risultano anche tracce che portano inequivocabilmente alla vecchia ragazza del giocatore, la quale ha ucciso il gestore dopo avere visto che il bambino era morto. Catherine e Warrick tornano allora a casa della donna che per\u00f2 \u00e8 fuggita lasciando in casa il figlio suo e del giocatore quasi a compensare quello morto.\nScienza e crimine.\nTrama.\nUn'auto finisce contro una vetrina di un caff\u00e8 uccidendo tre persone e ferendone altre alcune delle quali in maniera molto grave. Alla guida dell'auto c'era una donna anziana che come risulter\u00e0 dall'autopsia era perfettamente in grado di guidare; l'autopsia rivela anche che la donna per\u00f2 non sarebbe vissuta ancora a lunga a causa di un tumore al colon. Viene analizzata anche l'auto che risulta essere perfettamente funzionante e priva di manomissioni. Analizzando i clienti del bar viene scoperto che sono quasi tutti clienti di una compagnia di assicurazioni che si trova proprio l\u00ec vicino. Da un controllo risulta che la vittima era cliente della compagnia, la quale aveva sospeso la pratica per la cura del cancro impedendo alla donna di avere fondi per la cura della malattia e impedendole di fare ricorso. Si scopre che la donna si \u00e8 quindi lanciata verso la vetrina a grandissima velocit\u00e0 proprio con l'intento di uccidere uno o pi\u00f9 dipendenti della compagnia. Sara scopre che tra i clienti del locale c'era anche Hank in compagnia di una ragazza la quale si rivela essere la sua ragazza da diversi anni. Sara che, insieme con Hank stava cercando di creare un rapporto rimarr\u00e0 molto delusa e amareggiata. Grissom e Nick cercano di scoprire se la fuga di monossido di carbonio che ha ucciso una donna, madre di famiglia, sia dovuta ad un guasto o ad un gesto intenzionale. Nel camino scoprono che il condotto di aerazione \u00e8 guasto e che era compito del figlio ripararlo e trovano inoltre del carbone attivo che proviene dal filtro dell'acquario del giovane. Il ragazzo confessa di avere ucciso la madre e tentato di uccidere il padre, scampato alla morte per una casualit\u00e0, perch\u00e9 non volevano mandarlo all'universit\u00e0 in quanto troppo costosa e che il reddito familiare era comunque sufficientemente alto da non consentire borse di studio.\nMetallo prezioso.\nTrama.\nDue ragazze stanno correndo con i loro quad quando una di loro urta contro un barile di scorie tossiche, la ragazza avvisa la polizia che apre il contenitore e trova al suo interno un cadavere in via di putrefazione, Catherine, Sara e Nick si occupano del caso. Grissom e Warrick invece devono indagare sul caso di un uomo trovato morto vicino a un cassonetto undici giorni prima, purtroppo il coroner ha perso il corpo della vittima, quindi hanno a disposizione solo le foto e i vestiti.\nUna serata al cinema.\nTrama.\nCatherine e Grissom scoprono che le morti di un manager di night club e di un appassionato cinefilo sono collegate.\nL'ultima risata.\nTrama.\nGrissom Warrick e Catherine indagano sulla morte di un famoso comico di Las Vegas avvenuta durante un suo spettacolo. Gli esami di laboratorio chiariscono subito che il comico \u00e8 stato avvelenato. Nick e Sara invece lavorano a un caso in cui una donna perde la vita scivolando nella vasca da bagno, il caso era stato archiviato come incidente, ma Jim Brass vede l'ex marito in compagnia di un'altra donna scendere da una Ferrari Testa Rossa e gli vengono dei dubbi sulla reale dinamica dell'accaduto.\nPer sempre.\nTrama.\nDue giovani ragazzi vengono trovati morti, a poca distanza, nel deserto. Forse \u00e8 un suicidio. Il caso \u00e8 seguito da Warrick e Sara. Nel frattempo Grissom, Catherine e Nick indagano sulla morte di un'addestratrice di cavalli trovata morta su un jet privato.\nGiocare col fuoco.\nTrama.\nAllison Carpenter viene trovata morta in un liceo. Il caso si ricollega a un caso di omicidio e di stupro di tanti anni prima. Al caso lavorano Nick, Sara e Grissom. Nel frattempo Warrick e Catherine dovranno occuparsi dell'esplosione all'interno di un laboratorio della scientifica che manda Greg in ospedale e ferisce Sara con alcune schegge di vetro.\nLa rapina.\nTrama.\nIl detective Lockwood muore durante una rapina in banca. I rapinatori volevano solamente una cassetta di sicurezza contenente delle forbici, arma di un delitto legato a Sam Braun. Attraverso l'analisi del DNA, Catherine scopre che Sam \u00e8 suo padre."}
{"id": "1271917", "revid": "1745361", "url": "https://it.wikipedia.org/wiki?curid=1271917", "title": "Beli Mawr", "text": "Beli Mawr (in gallese, \"Beli il Grande\") \u00e8 una divinit\u00e0 ancestrale della mitologia gallese. Fu marito di D\u00f4n e padre di Caswallawn, Arianrhod, Lludd e Llefelys. Altri figli attribuiti a Beli Mawr includono Afallach e Penarddun. Molte dinastie reali medievali del Galles si facevano risalire a lui. \nSecondo l'etimologia prevalente, deriverebbe dalla divinit\u00e0 celtica Beleno, e sarebbe quindi una divinit\u00e0 solare.\nEtimologia.\nDi solito, anche se non da tutti, viene considerato derivante dalla divinit\u00e0 celtica Beleno. La linguistica storica suggerisce invece che \"Beli\" potrebbe derivare da \"Bolgio\", attestato come nome di un condottiero gallico che attacc\u00f2 la Macedonia nel III secolo a.C. (v. Spedizioni celtiche nei Balcani). L'etimologia \u00e8 probabilmente correlata all'irlandese Beltane, moderno gaelico \"\"bealtuinn\" (1\u00ba maggio), che viene dall'irlandese \"b\u00e9alteine\", dall'antico irlandese \"beltene\" o \"belltaine\", proto-celtico *belo-te(p)ni\u00e2 (secondo Stokes), che significa \"fuoco luminoso\". Il nome gallico delle divinit\u00e0 \"Belenos\" e \"Belisama\" (forse la stessa divinit\u00e0, in origine da *belo-nos) vengono dalla stessa fonte, come il \"Cym-beline\"\" shakespeariano.\nGenealogia.\nNella tradizione medievale gallese Beli Mawr ha spesso il patronimico \"ap Manogan\", e suo padre sarebbe Manogen Druid Eneid. Ci\u00f2 proverrebbe da una confusione testuale col nome della figura storica di Adminio, figlio di Cunobelino. Attraverso gli storiografi romani Svetonio e Orosio, questo nome divenne poi \"Bellinus filius Minocanni\" nella medievale \"Historia Brittonum\". Quindi, sebbene Beli divenne un personaggio separato, nella pseudostoria medievale, da Cunobelino (Cymbeline), egli viene di solito presentato come un sovrano che regn\u00f2 immediatamente prima della conquista romana della Britannia. Dietro a suo \"figlio\" Caswallawn si cela inoltre la figura storica di Cassivellauno.\nBeli compare anche nella \"Historia Regum Britanniae\" di Goffredo di Monmouth come Heli. In quest'opera, Heli \u00e8 figlio di Digueillo, ed erede di una lunga tradizione di regalit\u00e0 che si fa risalire a Bruto di Britannia. Nelle traduzioni gallesi dell'opera di Goffredo di Monmouth, tuttavia, Heli appare come Beli, e suo padre viene reso come Manogan."}
{"id": "1271922", "revid": "124951044", "url": "https://it.wikipedia.org/wiki?curid=1271922", "title": "Carl Michael Ziehrer", "text": "Figura di spicco nell'ambiente musicale della Vienna imperiale, senza ombra di dubbio, Ziehrer fu il pi\u00f9 grande e il pi\u00f9 tenace rivale dei fratelli Strauss. La sua lunga carriera musicale (oltre 50 anni), per certi versi, ha delle somiglianze con quella del giovane Johann Strauss, fatta eccezione per il fatto che Ziehrer fu anche per tre volte un maestro di banda militare, motivo che influenz\u00f2 lo stile delle sue composizioni, spesso esuberanti e spavalde. Questo, combinato con l'influenza della musica popolare viennese, favor\u00ec un piacevole connubio che rese le composizioni di Ziehrer diverse da quelle dei suoi contemporanei.\nBiografia.\nZiehrer nacque a Vienna, pi\u00f9 precisamente a Neubau, oggi il settimo distretto della citt\u00e0, lo stesso dove, 18 anni prima, era venuto alla luce Johann Strauss (figlio). Ziehrer ricevette i primi insegnamenti musicali da Simon Sechter, un celebre pedagogo che si occupava anche di storia della musica viennese, ma tecnicamente si form\u00f2 da autodidatta. Ben presto il suo talento attir\u00f2 le attenzioni dell'editore musicale Carl Haslinger, uno dei principali editori di Johann Strauss jr. e della sua famiglia, fino a quando, a causa di disaccordi di ordine finanziario, Haslinger decise di abbandonare gli Strauss. Proprio sul giovane Ziehrer, l'ex editore Strauss, sperava di poter trovare un valido avversario da contrapporre a quella che era ormai diventata la famiglia egemone della musica viennese. Il padre di Ziehrer aveva finanziato l'educazione musicale del figlio (che frequent\u00f2 il conservatorio della citt\u00e0), in cambio di un vantaggioso contratto con Haslnger che si sarebbe impegnato a pubblicare le opere del ragazzo.\nNelle parole della prima moglie di Johann Strauss, Henrietta Treffz, Ziehrer veniva definito come:\nZiehrer debutt\u00f2 come compositore e direttore d'orchestra con un suo complesso nel 1863, presso la \"Diana-Saal\" sotto la supervisione di Haslinger. Nonostante il clamore iniziale, Ziehrer dovette fronteggiarsi con la spietata concorrenza di tutti e tre i fratelli Strauss, e spesso fu costretto ad esibirsi unicamente nei sobborghi pi\u00f9 poveri pur di guadagnarsi qualcosa per vivere. Tuttavia, grazie alla sua determinazione e all'instancabile attivit\u00e0 di compositore e direttore, la sua attivit\u00e0 attir\u00f2 ben presto l'attenzione della stampa, e in un articolo, il suo stile venne paragonato a quello di Joseph Lanner, colui che era stato il primo grande rivale di Strauss Padre. A causa di problemi economici, nel 1870 Ziehrer accett\u00f2 un contratto di tre anni con l'esercito per assumere il ruolo di maestro di banda. Tornato alla vita civile form\u00f2 una nuova orchestra in brevissimo tempo, in concomitanza con l'apertura dell'Esposizione Universale che si svolse a Vienna nel 1873. Inoltre, nello stesso periodo, fond\u00f2 la rivista musicale \"Deutsche Musik-Zeitung\", che divenne una delle prime e pi\u00f9 importanti fonti di informazione musicale del tardo Ottocento.\nSuccessivamente Ziehrer cambi\u00f2 il suo editore, passando da Haslinger a Doblinger e, nel 1877, riprese l'attivit\u00e0 come direttore di banda per l'esercito, incarico che per\u00f2 abbandon\u00f2 lo stesso 1877. \nSubito dopo assunse molti dei musicisti di Eduard Strauss (musicisti che si erano rifiutati di seguire Strauss in un nuovo tour di concerti all'estero), nominando l'orchestra cos\u00ec venuta a formarsi \"Ex Orchestra Eduard Strauss\" iniziando a tenere concerti a Vienna con questo nome. Eduard cit\u00f2 in giudizio Ziehrer e, durante uno dei suoi concerti, venne fermato dalle forze di polizia e il tribunale (da cui era stato citato in giudizio) gli proib\u00ec l'uso ingannevole del nome, cosa che gli valse una causa per danni e la conseguente pubblicit\u00e0 negativa. Di conseguenza Ziehrer si \"esili\u00f2\" volontariamente per qualche periodo dalla capitale, scegliendo di intraprendere una serie di concerti nell'Europa dell'est e in Germania. Proprio in Germania incontr\u00f2 quella che sarebbe diventata la sua futura moglie, Marianne Edelmann, una popolare cantante d'operetta, che nel 1881 si trovava a Berlino.\nZiehrer recuper\u00f2 appieno la sua reputazione a Vienna soltanto nel 1885, quando accett\u00f2 il terzo (e pi\u00f9 importante) incarico come capo banda del reggimento della \"Hoch-und Deutschmeister\"; nell'arco di un breve periodo la sua abilit\u00e0 di direttore contribu\u00ec a portare a livelli mai raggiunti la qualit\u00e0 delle esibizioni del complesso, attirando grandi folle di pubblico entusiaste. Ziehrer aveva finalmente trovato la propria identit\u00e0 musicale e, molte delle sue composizioni migliori, saranno scritte nel corso del successivo decennio.\nDa quel momento fino al 1893 Ziehrer si esib\u00ec con la sua orchestra durante innumerevoli concerti, molti a scopo caritatevole, e ci\u00f2 gli valse il rispetto e l'ammirazione della popolazione viennese. L'apice del suo successo artistico giunse con l'invito, nel 1893, per esibirsi durante l'Esposizione Universale di Chicago in rappresentanza dell'Austria (allo stesso evento partecip\u00f2 anche, con la sua banda, il celebre compositore statunitense John Philip Sousa, col quale nacque, nel corso dell'esposizione, una certa rivalit\u00e0 artistica). Di ritorno dagli Stati Uniti accett\u00f2 una serie di impegni a Berlino e, con la sua orchestra rinominata \"Konzert Chicagoer-Kapelle\" si esib\u00ec in ben 41 citt\u00e0 tedesche, sempre con grande successo di pubblico. Ancora molto popolare, torn\u00f2 nella sua Vienna e form\u00f2 una nuova orchestra con la quale esibirsi regolarmente in tutta la citt\u00e0, specializzandosi nella composizione di musica da ballo.\nIn questo periodo verranno alla luce popolari composizioni fra le quali i valzer \"Wiener Mad'ln\", \"Liebesrezepte\", \"Nachtschw\u00e4rmer\", \"Seculo Nuovo, Vita Nuovo\", \"Hereinspaziert!\", \"Samt und Seide\" le polke \"Loslassen!\", \"Flaggensalust\" e soprattutto quella che fu, e che continua ad essere ancora oggi, la composizione pi\u00f9 celebre di Ziehrer, il valzer \"Wiener B\u00fcrger\" (Cittadini viennesi), scritto espressamente per l'inaugurazione del nuovo municipio di Vienna (1890), il valzer ottenne un successo trionfale, tanto da oscurare il \"Rathausball-T\u00e4nze\", la composizione che Johann Strauss (figlio). aveva dedicato allo stesso evento.\nFra le altre celebri composizioni di Ziehrer vale la pena di ricordare la \"F\u00e4cher-Polonaise\" op. 525 e diverse marce militari, scritte prevalentemente nel periodo in cui il compositore svolgeva l'attivit\u00e0 di capo banda, fra cui spiccano \"Der Zauber der Montur\" e la \"Sch\u00f6nfeld-Marsch\", anche quest'ultima composizione divenne estremamente celebre nel repertorio di Ziehrer.\nDopo il fallimento di un progetto per tenere dei concerti a Londra, Ziehrer si ammal\u00f2 per il troppo lavoro e decise di prendersi un periodo di riposo ritirandosi sulle montagne austriache; fu in questo periodo di pausa che prese la decisione di riprendere nuovamente la via, con la quale fino ad allora aveva ottenuto poco successo, dell'operetta (l'unica produzione che ebbe un discreto successo fu \"K\u00f6nig Jer\u00f4me\" 1878 con il libretto di Adolf Schirmer, ma buona parte della partitura and\u00f2 perduta nel devastante rogo del \"Ringtheater\" di Vienna nel 1881). \nL'operetta \"Der kleine Don Juan\" va in scena nel 1879 a Budapest.\nLa prima grande occasione per affermarsi anche nel campo dell'operetta giunse a Ziehrer in un anno ben preciso, il 1899, anno della morte dei due pi\u00f9 grandi compositori di operette nella Vienna di quel periodo, Johann Strauss (figlio) (morto a giugno) e Carl Millocker (morto a dicembre). In quell'anno debutt\u00f2 sulle scene teatrali \"Die Landstreicher\" (\"I vagabondi\"), un successo immediato che infranse tutti i record di incassi fino ad allora raggiunti da un'operetta, arrivando a raggiungere oltre 1500 prestazioni. A questa fortunatissima operetta ne seguirono molte altre, come \"Der Fremdenfhrer\", \"Die drei W\u00fcnsche\" (1901), \"Der Sch\u00e4tzmeister\" (1904) e \"Fesche Geister\" (1905).\nNel 1909 l'imperatore Francesco Giuseppe nomin\u00f2 Ziehrer direttore dei balli imperiali di corte (\"K.K. Hofballmusikdirektor\"), dopo che per decenni il titolo era rimasto nelle mani degli Strauss, in riconoscimento della popolarit\u00e0 raggiunta e per il suo contributo musicale. Fino allo scoppio della prima guerra (1914), compose ulteriori operette, fra cui \"Ein tolles M\u00e4del\" (1907), \"Liebeswalzer\" (\"Waltzer d'amore\") (1908), \"Ball bei Hof\" (1911) e \"Das dumme Herz\" (1914), quest'ultima con Alexander Girardi nel ruolo di protagonista. Rinunciando alla sua orchestra, divenne attivo come direttore ospite, insieme a Franz Leh\u00e1r, Leo Fall e Oscar Straus. Con Lehar, fu determinante nella fondazione di una orchestra permanente specializzata nell'eseguire musica da ballo popolare ad un livello costantemente elevato, da cui nacque la \"Vienna Symphony Orchestra\".\nLa guerra distrusse tutto quanto, la sua fama e la sua fortuna vennero meno, da l\u00ec a qualche anno l'intero Impero sarebbe crollato. Nel 1914 diresse l'ultimo vero ballo di corte. L'ultimo re del valzer mor\u00ec senza un soldo il 14 novembre 1922, probabilmente in seguito ad un Ictus, e venne sepolto nel Zentralfriedhof di Vienna."}
{"id": "1271924", "revid": "767487", "url": "https://it.wikipedia.org/wiki?curid=1271924", "title": "Solomon Cutner", "text": "Biografia.\nNoto nel mondo del pianoforte col suo solo nome di battesimo, Solomon nasce, \"settimo figlio di un settimo figlio\", da genitori di origine ebraica centroeuropea nell'East End di Londra. All'et\u00e0 di cinque anni comincia a suonare il pianoforte in famiglia, e a otto anni riceve le prime lezioni regolari di pianoforte da un'insegnante locale. Viene successivamente preso nella scuola di pianoforte di Mathilde Verne, un'allieva di Clara Schumann, a Londra. La Verne si assume la tutela del giovane Solomon, facendo firmare ai genitori un contratto che le garantiva il completo controllo del bambino per cinque anni. Secondo alcune ricerche fatte dal biografo Bryan Crimp, sembra che la Verne avesse stipulato quel contratto per sfruttare il bambino a proprio vantaggio economico personale.\nSolomon debutta a Londra all'et\u00e0 di otto anni. Il successo \u00e8 tale che la Verne gli fa suonare, l'anno successivo, il terzo concerto di Beethoven e la \"Fantasia ungherese\" di Liszt con la Queen's Hall Orchestra e Henry Wood.\nLa Verne spinge il ragazzo a suonare concerti sempre pi\u00f9 impegnativi, allo scopo di pubblicizzare la sua scuola di pianoforte. All'et\u00e0 di dodici anni tiene sei concerti promozionali, con un programma decisamente inadatto a un ragazzo della sua et\u00e0 (Grieg, \u010caikovskij, Beethoven, Liszt, ecc.). L'anno seguente, nel 1915, il tredicenne Solomon suona almeno quindici volte con Wood, eseguendo i concerti dell'anno precedente e aggiungendo quelli di Schumann e di Brahms, cos\u00ec come le trascrizioni lisztiane per pianoforte e orchestra della \"Fantasia Wanderer\" di Schubert e delle \"Die Ruinen von Athen\" di Beethoven.\nQuando, nel 1915, il contratto con la Verne scade, Solomon rifiuta qualsiasi ulteriore contatto con l'insegnante. Dopo di che raramente Solomon ricorder\u00e0 l'insegnante, e solo dopo i settanta anni dichiarer\u00e0 che la sua infanzia con lei era stata \"spaventosa\" e \"terribile\".\nNonostante ci\u00f2 Solomon nel 1916 continua la sua carriera pianistica, tenendo in quell'anno oltre quaranta concerti. Tuttavia, tra i quindici e i ventuno anni, il giovane pianista comincia a soffrire di esaurimento nervoso, ansia e stress. Tant'\u00e8 che lo stesso Henry Wood gli suggerisce di rinunciare alla musica per un po' di tempo.\nIn un momento cos\u00ec difficile della propria vita Solomon riesce a trovare il sostegno di alcuni amici e benefattori. In particolare Simon Rumschinsky, un allievo di Leschetizky, che riesce a eliminare la cattiva impostazione della Verne e a ridefinirne la tecnica da capo.\nSuccessivamente Solomon decide di trasferirsi a Parigi, probabilmente per trarre ispirazione e giovamento in generale. L\u00ec studia pianoforte con Lazare L\u00e9vy e armonia e contrappunto con Marcel Dupr\u00e9. Dal 1921 si sente di nuovo in grado di affrontare le sale da concerto, e si esibisce in quell'anno in tre \"recital\", uno a Parigi e altri due a Londra. L'anno successivo suona a Londra ancora due volte, e fa una \"tourn\u00e9e\" in Germania prima di rientrare a Londra definitivamente.\nSolomon debutta in America alla New York's Town Hall e vi ritorna nel 1939 per suonare il concerto per pianoforte di Arthur Bliss, che era stato scritto espressamente per lui dal compositore alla New York World's Fair.\nAlla fine degli anni venti Solomon diviene famoso per il suo intenso ritmo di studio, probabilmente retaggio degli anni giovanili con la Verne. La sua carriera esplode negli anni trenta e per tutta la durata della seconda guerra mondiale, durante la quale si esibisce per le truppe sia in patria che all'estero. Suona per le forze armate in Nord Africa, Egitto, Palestina, India, Singapore, Bangkok. Per questa sua attivit\u00e0 viene insignito della onorificenza di \"Commendatore dell'Ordine dell'Impero Britannico\" (CBE - \"Commander of the Order of the British Empire\").\nDopo la guerra Solomon svolge regolarmente \"tourn\u00e9e\" in Europa, Nord America, Australia, Nuova Zelanda, in Sud Africa nel 1946, in Sud America nel 1953, in Giappone nel 1954.\nContinua a lavorare sodo e a studiare in continuazione ma, nel dicembre del 1956 viene colpito da un ictus che gli paralizza il braccio destro. Da quel momento non apparir\u00e0 pi\u00f9 in pubblico fino alla sua morte."}
{"id": "1271929", "revid": "113664110", "url": "https://it.wikipedia.org/wiki?curid=1271929", "title": "Dea di Morgantina", "text": "La Dea di Morgantina \u00e8 una statua proveniente da uno scavo clandestino, pertanto non identificabile con certezza, probabilmente un santuario non lungi il sito archeologico di Morgantina (provincia di Enna), in Italia.\n\u00c8 esposta al Museo archeologico di Aidone in seguito ad un contenzioso protrattosi per anni tra l'Italia e gli Stati Uniti, causato dal precedente acquisto illecito dell'opera da parte del Paul Getty Museum di Los Angeles.\nStoria.\nLa dea fu scolpita nel V secolo a.C. in Sicilia: l'autore sarebbe un discepolo di Fidia, operante nella Magna Grecia. La statua fu trafugata dal sito archeologico di Morgantina nella seconda met\u00e0 del Novecento, per essere poi venduta al Paul Getty Museum che l'acquist\u00f2 e la espose nel 1988. Fu acquistata ad un'asta a Londra per 28 miliardi di lire.\nIl 5 marzo del 2001, il Tribunale di Enna condann\u00f2 il ricettatore ticinese Renzo Canavesi a due anni di reclusione e al pagamento di una penale di 40 miliardi di lire: fu il primo caso nella normativa italiana dell'applicazione di una sanzione cos\u00ec ingente per l'esportazione clandestina di un reperto archeologico suddivisi per met\u00e0 al valore stimato della statua per un'altra met\u00e0 ai danni morali. Secondo la ricostruzione dei magistrati di Enna, Canavesi avrebbe venduto la statua all'inizio degli anni ottanta per 400.000 dollari alla societ\u00e0 londinese Robing Symes, che l'avrebbe rivenduta in seguito al Paul Getty Museum nel 1986, per 10 milioni di dollari. Lo stesso tribunale accert\u00f2 - grazie ad una perizia petrografica sulla statua - che il calcare impiegato proveniva dalla Sicilia, precisamente da una cava (pirrera) della riva sinistra del fiume Irminio, a pochi chilometri dalla foce nei pressi di Marina di Ragusa, anticipando cos\u00ec l'esito degli accertamenti scientifici che il Paul Getty Museum ha compiuto prima di annunciare la restituzione della statua all'Italia.\nIl 17 marzo 2011, nel 150\u00ba anniversario dell'Unit\u00e0 Nazionale, la Dea di Morgantina fu restituita all'Italia: \u00e8 esposta al pubblico dal 17 maggio 2011 nel Museo archeologico di Aidone.\nDescrizione.\nLa statua \u00e8 alta 2,24 m e sarebbe stata scolpita tra il 425 a.C. e il 400 a.C., periodo nel quale la citt\u00e0 di Morgantina venne assegnata a Kamarina, dopo gli accordi di Gela (424 a.C.) voluti da Ermocrate di Siracusa. Si tratta di uno pseudo-acrolito tecnica gi\u00e0 sperimentata in Magna Grecia e soprattutto in Sicilia, anche per la realizzazione delle metope blank del tempio E di Selinunte (450 a.C.), avente il corpo realizzato in calcare colorato proveniente da una cava iblea, e le parti nude (testa, braccia, piedi) in marmo pario. La statua \u00e8 lavorata nei minimi dettagli anche nella parte posteriore, dove il panneggio \u00e8 riccamente caratterizzato: ci\u00f2 farebbe pensare ad un'esposizione dell'opera su un piedistallo.\nDa un punto di vista stilistico la statua rientra nel cosiddetto stile ricco post-fidiaco, diffusosi in Grecia durante gli anni della guerra del Peloponneso: \u00e8 evidente dal cosiddetto \"effetto bagnato\" della veste sul torso, che mette in risalto i lineamenti del corpo, e dal ricco panneggio a formare ampie pieghe, un dettaglio visibile solo lateralmente o posteriormente. Queste caratteristiche sono presenti anche in altre statue contemporanee o di poco pi\u00f9 antiche, come la Nike di Paionios ad Olimpia o le Vittorie del Tempio di Atena Nike ad Atene. La testa non \u00e8 rifinita nella parte posteriore ma \u00e8 solamente abbozzata, probabilmente perch\u00e9 ricoperta da uno strato di stucco su cui era posizionata una parrucca o un copricapo."}
{"id": "1271930", "revid": "939056", "url": "https://it.wikipedia.org/wiki?curid=1271930", "title": "Groenlandese (razza canina)", "text": "Il groenlandese \u00e8 una razza canina nordica di tipo spitz che, tra tutte le razze canine, si ritiene essere rimasta pi\u00f9 vicina alle sue origini ancestrali e che, per alcune caratteristiche morfologiche (come, ad esempio, l'occhio obliquo) discenderebbe, secondo alcuni, direttamente dal lupo artico.\nOttimo cane da slitta e da compagnia, \u00e8 alto tra i 55 e i 65 cm al garrese, ha corpo massiccio e muscoloso, testa importante di tipo lupoide con stop marcato ma armonico: il muso \u00e8 forte e cuneiforme, le orecchie, sempre erette, sono arretrate. Gli occhi devono essere scuri o in tono con il mantello, il quale pu\u00f2 essere di tutti i colori, a tinta unita e non, compreso il bianco se non \u00e8 albino.\nHa un temperamento forte, amichevole e molto leale ma sopporta benissimo i cambi di proprietario. Ha un forte istinto alla muta e deve sentire un'autorit\u00e0 ben ferma. \u00c8 indipendente e tende alla fuga. Come tutti i cani nordici, non ha un senso di propriet\u00e0 e, quindi, non \u00e8 ideale come cane da guardia. Non \u00e8 adatto a vivere in appartamento, ma sopporta i climi temperati."}
{"id": "1271933", "revid": "6392", "url": "https://it.wikipedia.org/wiki?curid=1271933", "title": "I Cowboys", "text": ""}
{"id": "1271935", "revid": "599013", "url": "https://it.wikipedia.org/wiki?curid=1271935", "title": "Pietra zodiacale", "text": ""}
{"id": "1271936", "revid": "36426", "url": "https://it.wikipedia.org/wiki?curid=1271936", "title": "Chiesa del Carmine (Carrara)", "text": "La chiesa del Carmine \u00e8 un edificio di culto cattolico situato in via Loris Giorgi (gi\u00e0 via Alberica) a Carrara, in provincia di Massa-Carrara.\nStoria.\nIl 30 dicembre 1587 il marchese di Carrara Alberico I Cybo-Malaspina donava ai padri carmelitani del convento di Fivizzano un terreno nei pressi del palazzo marchionale, tra una delle porte della nuova cinta muraria, Porta a Mare e la nuova strada rettilinea che conduceva alla da poco creata piazza Alberica.\nNel 1605 la chiesa venne consacrata dal vescovo Giovanni Battista Salvago e nel 1610 fu terminato il contiguo convento. Questo, durante l'occupazione francese (1799-1814), fu trasformato prima in distretto militare e poi in laboratorio di scultura per la locale famiglia di artisti Lazzerini. La chiesa stessa divenne una sorta di galleria d'arte per i locali scultori, fino alla Restaurazione, quando fu riaperta al culto e restaurata. Nel XIX secolo il convento divenne prima caserma dei dragoni, poi ufficio postale ed infine frazionato e trasformato in abitazioni e fondi commerciali.\nNel 1946 la chiesa fu affidata al clero secolare, dal 1961 al 1999 ai Padri Gesuiti e dal novembre 1999 ai Missionari di Maria.\nDescrizione.\nL'edificio, che risale al XVI secolo, \u00e8 una significativa testimonianza del gusto barocco, frutto di una cultura tutta orientata sui modelli dell'Italia del Nord e in particolare della Liguria.\nSul portale \u00e8 un rilievo con \"Madonna col Bambino\", opera attribuita a Bartolom\u00e9 Ord\u00f3\u00f1ez (1515-1520). All'interno \u00e8 una pittura \"Madonna del Carmine\" del XVI secolo, attribuita a Domenico Fiasella.\nDi pregevole fattura l'altare dedicato a santa Maria Maddalena de' Pazzi, eretto nel 1675 a spese del conte Francesco Maria Diana."}
{"id": "1271941", "revid": "74801", "url": "https://it.wikipedia.org/wiki?curid=1271941", "title": "Irredentista", "text": ""}
{"id": "1271942", "revid": "339392", "url": "https://it.wikipedia.org/wiki?curid=1271942", "title": "75\u00b0 reggimento dei Ranger", "text": ""}
{"id": "1271943", "revid": "74801", "url": "https://it.wikipedia.org/wiki?curid=1271943", "title": "Nazionalista", "text": ""}
{"id": "1271945", "revid": "36426", "url": "https://it.wikipedia.org/wiki?curid=1271945", "title": "Chiesa della Madonna delle Lacrime", "text": "La chiesa della Madonna delle Lacrime o chiesa della Madonna del Pianto \u00e8 un edificio di culto cattolico situato in via Carriona a Carrara, in provincia di Massa-Carrara.\nDescrizione.\nLa chiesa presenta all'esterno un porticato a due colonne e due pilastri monolitici in marmo, chiuso da una cancellata. Agli angoli della facciata, due lesene in marmo reggono un cornicione pure marmoreo, sovrastato da un cornicione barocco.\nL'interno \u00e8 omogeneamente settecentesco; nell'altare posto nella parete di sinistra si conserva una tela seicentesca raffigurante \"Cristo che incorona la Vergine\"; l'altare maggiore \u00e8 opera di Francesco Baratta (1722), e conserva la venerata immagine della \"Madonna delle Lacrime\" del carrarese Giusto di Domenico Utens (nipote del pittore fiammingo Giusto Utens), qui trasportata nel 1651 dall'antico ponte delle Lacrime alla Lugnola."}
{"id": "1271947", "revid": "158286", "url": "https://it.wikipedia.org/wiki?curid=1271947", "title": "Chiesa della Madonna del Pianto", "text": ""}
{"id": "1271949", "revid": "1318658", "url": "https://it.wikipedia.org/wiki?curid=1271949", "title": "Anne Stine Ingstad", "text": "Spos\u00f2 Helge Ingstad nel 1941, e studi\u00f2 archeologia all'Universit\u00e0 di Oslo negli anni cinquanta. Nel 1960 suo marito scopr\u00ec tracce di insediamenti all'Anse aux Meadows a Terranova; tra il 1961 e il 1968 guid\u00f2 uno scavo presso l'insediamento con un team multinazionale di archeologi. Gli scavi rivelarono le rovine di un villaggio vichingo dell'XI secolo: l'insediamento \u00e8 ora uno dei Patrimoni dell'Umanit\u00e0 dell'UNESCO e un sito storico nazionale del Canada."}
{"id": "1271956", "revid": "1876278", "url": "https://it.wikipedia.org/wiki?curid=1271956", "title": "Santuario della Madonna delle Grazie (Carrara)", "text": "Il santuario della Madonna delle Grazie alla Lugnola \u00e8 un edificio di culto cattolico situato in via Carriona a Carrara, in provincia di Massa-Carrara.\nStoria e descrizione.\nLa venerazione per un'immagine della Vergine esistente nell'oratorio di Groppoli \u00e8 all'origine della fondazione della chiesa, consacrata nel 1676. Il progetto di Alessandro Bergamini prevede che gli elementi architettonici siano disposti secondo direttrici diagonali convergenti verso il punto focale costituito dall'edicola che racchiude l'immagine della Vergine al centro dell'altare.\nLe linee curve del sistema portali-tribune, gli studiati accorgimenti di deformazione degli elementi architettonici in funzione prospettica, la pianta articolata dell'altare e la sua accentuata bicromia, i forti chiaroscuri determinati dalla luce che piove da un oculo posto in alto al centro del vano, concorrono a creare uno spazio unitario di grande impatto scenografico. La sistemazione interna si caratterizza per la profusione di altari, gruppi scultorei, pale in bassorilievo in marmo."}
{"id": "1271958", "revid": "2009374", "url": "https://it.wikipedia.org/wiki?curid=1271958", "title": "Michele Genovese", "text": "Biografia.\nPiripicchio, definito il \"Charlie Chaplin pugliese\", \u00e8 stata una delle ultime maschere della Commedia dell'Arte in Italia. Vestiva con frac, bombetta, un paio di baffetti alla \"Charlot\" e un garofano rosso all'occhiello.\nL'accessorio caratteristico e parte essenziale della coreografia era il bastone di bamb\u00f9, che era solito armeggiare. Spesso lo puntava a terra per poi afferrarlo al volo, accompagnando con gesti allusivi le sue battute argute, vivaci e, talvolta, spinte.\nDi solito al pomeriggio improvvisava piccoli spettacoli di strada, ai quali assisteva sempre una moltitudine di ogni et\u00e0 e ceto. Vi erano spettatori sia per strada che affacciati alle finestre o ai balconi, i quali, al termine dell'esibizione, gli elargivano nella bombetta qualche moneta oppure sigarette da esportazione, ringraziandolo cos\u00ec di quelle piccole evasioni dalla vita quotidiana che egli offriva.\nIl povero Piripicchio non cerc\u00f2 la ricchezza, se non quella interiore datagli dal pubblico che lo stimava e, soprattutto, dalla gioia di vedere i ragazzini accorrere felici, quando sentivano suonare il tamburo che lo annunciava, e seguirlo rumorosamente, quando si spostava. Con la sua morte, l'avanspettacolo povero ha perso il suo ultimo testimone e, forse, anche uno dei suoi esponenti pi\u00f9 sinceri.\nIl suo sogno di esibirsi nel teatro Piccinni di Bari venne esaudito nel giugno del 1977. Nel corso di una serata presentata da Gianni Roman, per premiare i vincitori della prima marcialonga dei tre ponti di Bari, un giovane poeta dialettale, Vito Bellomo, si prest\u00f2 per accompagnare, con la chitarra di un noto comico barese, Piripicchio, che esegu\u00ec la celebre\" Era un bel giorno di maggio...\", commuovendosi e ringraziando Vito Bellomo.\nIl Comune di Bari con una cerimonia svoltasi il 26 settembre 2007, gli ha intestato una strada che sbocca su Piazza Ferrarese (Citt\u00e0 vecchia) nei pressi del Fortino di sant'Antonio.\nFilmografia.\nIl 9 novembre 2010 esce al cinema il film \"Piripicchio - L'ultima mossa\" a lui dedicato: la sceneggiatura \u00e8 di Antonio Garofalo e Luca Vessio, mentre la regia \u00e8 di Vito Giuss Potenza."}
{"id": "1271961", "revid": "339392", "url": "https://it.wikipedia.org/wiki?curid=1271961", "title": "707esimo Commando sudcoreano", "text": ""}
{"id": "1271962", "revid": "767487", "url": "https://it.wikipedia.org/wiki?curid=1271962", "title": "Milo\u0161 Vujani\u0107", "text": "Carriera.\nDopo campionati straordinari al Partizan Belgrado viene acquistato nel 2003 dalla Fortitudo Bologna. Subito al primo anno riesce a incidere e il coach Jasmin Repe\u0161a gli affida il ruolo di playmaker titolare, ruolo che Vujani\u0107 interpreta benissimo, contribuendo a raggiungere la finale di campionato e di quella di Eurolega, entrambe perse dalla Fortitudo. \nL'anno dopo Vujani\u0107 gioca ancora per la Fortitudo, ed \u00e8 un altro anno splendido per lui e per la sua squadra, che raggiunge ancora una volta i play-off. Tuttavia, dopo i quarti di finale contro Roseto in cui Vujani\u0107 trascina la squadra alla vittoria per 3 partite a 0, il giocatore serbo deve saltare per infortunio sia le semifinali contro la Virtus Roma che la finale vinta dalla Fortitudo contro l'Olimpia Milano. Nonostante l'infortunio Vujani\u0107 segue sempre i compagni sostenendoli fino alla vittoria del campionato. La stagione seguente passa al Barcellona per poi andare alla corte di Obradovi\u0107 al Panathinaikos, con cui vince anche l'Eurolega nel 2007.\nNel corso della stagione 2007-08 continua il suo periodo di peregrinazioni in giro per l'Europa trasferendosi alla Dinamo Mosca in cerca di maggiore spazio; resta solo un anno in Russia: nel 2008 passa all'Efes Pilsen Istanbul, mentre la stagione successiva entra a far parte del roster del Murcia."}
{"id": "1271963", "revid": "36426", "url": "https://it.wikipedia.org/wiki?curid=1271963", "title": "Chiesa di San Michele (Carrara)", "text": "La chiesa di San Michele \u00e8 un edificio di culto cattolico situato nella frazione carrarese di Gragnana, in provincia di Massa-Carrara.\nStoria e descrizione.\nVenne eretta nel 1792 e ultimata verso la met\u00e0 del 1800, sulle basi di un preesistente edificio costruito nel 1450, data della pace avvenuta l'8 maggio, giorno di san Michele, tra carraresi e sarzanesi. La facciata, a due ordini con quattro pilastri e capitelli dorici nella parte inferiore, presenta un pregevole portale sormontato da un timpano recante l'iscrizione: \"MDCCCX Ecclesiam Tuam Domine, in aeternum conserva et ab ea cunctam repelle nequitiam\". Il portale faceva parte della facciata dell'antica Collegiata di San Pietro (Massa), fatto demolire da Elisa Bonaparte Baciocchi nel 1807."}
{"id": "1271968", "revid": "1876278", "url": "https://it.wikipedia.org/wiki?curid=1271968", "title": "Chiesa di Santa Maria Assunta (Carrara)", "text": "La chiesa di Santa Maria Assunta \u00e8 un edificio di culto cattolico situato nella frazione carrarese di Torano, in provincia di Massa-Carrara.\nStoria e descrizione.\nLa chiesa, al centro del borgo di Torano, presenta la facciata cinquecentesca rivolta verso la valle con un'ampia scalinata. Al centro di essa \u00e8 un portale datato 1554, sovrastato da un pannello marmoreo scolpito a bassorilievo raffigurante la \"Vergine Assunta\", collocato negli anni novanta del Novecento. Il fianco destro, dove \u00e8 un altro portale datato 1593, con un'iscrizione che reca il nome di Antonio Pietro Guidi, si affaccia verso la piazzetta del paese.\nL'interno della chiesa \u00e8 a tre navate, e contiene diverse e notevoli opere d'arte. Nella navata centrale \u00e8 un originale pulpito settecentesco marmoreo che contiene nel volume sottostante la piattaforma sopraelevata un confessionale. Nel lato rivolto verso la navata \u00e8 un bel rilievo sempre settecentesco rappresentante \"San Giovanni Evangelista\". Dietro l'altare maggiore, inserito in una struttura che divide la navata dal retrostante presbiterio, \u00e8 un notevole affresco cinquecentesco rappresentante la \"Madonna con il Bambino e i santi Anna, Giuseppe, Giovanni Evangelista e Andrea\", datato 1574 in basso a destra, opera di Agostino Ghirlanda, del quale \u00e8 la sigla al lato opposto del l'affresco. In fondo alla navata destra, in una nicchia, \u00e8 un \"Crocifisso\" marmoreo del toranese Pietro Tenerani, mentre in fondo alla navata sinistra, in un bell'altare settecentesco, \u00e8 l\"'Immacolata Concezione\" dello scultore Domenico Guidi, anch'esso nativo di Torano."}
{"id": "1271974", "revid": "729019", "url": "https://it.wikipedia.org/wiki?curid=1271974", "title": "Zond 7", "text": "La Zond 7 \u00e8 stata una sonda sovietica del Programma Zond. La missione prevedeva lo studio della Luna e dello spazio ad essa circostante, ottenere fotografie a colori della Terra e della Luna da varie distanze e testare i sistemi della sonda. La massa asciutta in orbita era di 5979\u00a0kg.\nLa missione.\nLa sonda venne lanciata il 7 agosto 1969 alle 23:48:06 UTC dal Cosmodromo di Bajkonur attraverso un razzo Proton. La Zond 7 fotograf\u00f2 la Terra il 9 agosto ed effettu\u00f2 due sessioni fotografiche alla Luna l'11 agosto da una distanza di 1984,6\u00a0km. Scatt\u00f2 35 fotografie su una pellicola pancromatica. Sulla sonda c'era anche un manichino usato per studiare gli effetti delle radiazioni cosmiche sull'organismo umano, che fu usato l'anno successivo anche sul satellite artificiale Cosmos 368.\nLa Zond 7 rientr\u00f2 nell'atmosfera terrestre il 14 agosto 1969 attraverso uno skip reentry nella regione prestabilita, a sud di Qostanaj, in Kazakistan."}
{"id": "1271988", "revid": "1904508", "url": "https://it.wikipedia.org/wiki?curid=1271988", "title": "Roberto d'Austria-Este", "text": "Ha assunto nel 1917 il cognome di \"Austria-Este\", come da disposizioni imperiali, assumendo quindi il titolo di \"Pretendente al trono di Modena e Reggio\".\nBiografia.\nInfanzia.\nEra figlio secondogenito dell'ultimo imperatore d'Austria-Ungheria Carlo I e di Zita di Borbone-Parma, e fratello del principe ereditario Otto d'Asburgo\nAustria-Este.\nIl titolo d'Austria-Este gli fu dato poich\u00e9 l'ultimo dei discendenti della famiglia d'Este, Francesco V, morendo senza lasciare figli, lasci\u00f2 in eredit\u00e0 i suoi averi al cugino Francesco Ferdinando, imponendogli di dare la denominazione \"d'Asburgo-Este\" (secondo alcune fonti \"d'Austria-Este\"), ai suoi discendenti. Tuttavia dopo l'uccisione di Francesco Ferdinando lo zio di quest'ultimo, l'imperatore dell'Impero austro-ungarico Francesco Giuseppe d'Austria, trasmise i diritti estensi al nipote, l'arciduca Carlo, che il 16 aprile 1917 diede il titolo al figlio secondogenito Roberto.\nRoberto d'Austria-Este dal 1917 al 1996 fu \"Pretendente al trono di Modena e Reggio\".\nMatrimonio.\nSpos\u00f2 nel 1953 Margherita di Savoia-Aosta, figlia di Amedeo di Savoia duca d'Aosta.\nMorte.\nRoberto mor\u00ec il 7 febbraio 1996 a Basilea.\nDiscendenza.\nDal matrimonio tra Roberto e Margherita di Savoia-Aosta nacquero cinque figli:"}
{"id": "1271991", "revid": "10873", "url": "https://it.wikipedia.org/wiki?curid=1271991", "title": "I975x", "text": ""}
{"id": "1271994", "revid": "125382339", "url": "https://it.wikipedia.org/wiki?curid=1271994", "title": "Reaper - In missione per il Diavolo", "text": "Reaper - In missione per il Diavolo (\"Reaper\") \u00e8 una serie televisiva statunitense a met\u00e0 strada tra la commedia e il fantastico, creata da Tara Butters e Michele Fazekas.\nProduzione.\n\"Reaper\" ha esordito il 25 settembre 2008 sul canale The CW con una prima stagione di tredici episodi. Visto il buon andamento fu ordinata una stagione completa di ventidue puntate; tuttavia, a causa dello sciopero degli sceneggiatori del 2007-2008, solo cinque episodi aggiuntivi ai primi furono realizzati, portando la prima stagione ad un totale di diciotto. Il 13 maggio 2008 il canale ha ordinato una seconda stagione di tredici episodi a partire dal 3 marzo 2009, ma il successivo 19 maggio la CW ha ufficialmente cancellato la serie.\nAnthony Stewart Head e James Marsters, noti rispettivamente per l'interpretazione di Rupert Giles e Spike nella serie \"Buffy l'ammazzavampiri\", hanno fatto un provino per il ruolo di Satana, che \u00e8 stato infine assegnato a Ray Wise.\nTrama.\nSam Oliver vive con la famiglia in un quartiere di Seattle. Il giovane, che al contrario del fratello \u00e8 sempre stato trattato in modo malleabile dai genitori, ha lasciato il college e si \u00e8 fatto assumere al \"Work Bench\", un grande magazzino di forniture per la casa, spendendo il suo tempo libero uscendo con gli amici, giocando ai videogiochi e provandoci con la collega Andi.\nIl giorno del suo ventunesimo compleanno i genitori di Sam si comportano con lui in maniera particolarmente strana e lo stesso Sam sperimenta visioni infernali ed esperienze al limite dell'impossibile: a seguito di questo il padre gli rivela che diversi anni prima era molto malato e che, in cambio della guarigione, lui e la moglie avevano promesso il loro primogenito al Diavolo; nonostante la coppia volesse imbrogliare il demonio non avendo figli, il loro piano and\u00f2 a rotoli quando quest'ultimo convinse il loro medico a mentire dicendo loro che non potevano avere figli in cambio di un aiuto con i suoi debiti di gioco.\nDopo averlo informato sul suo destino il Diavolo, che appare a Sam nelle vesti di un elegante uomo di mezza et\u00e0 di nome Jerry Belvedere, gli spiega che dovr\u00e0 fargli da mietitore (\"reaper\" in inglese): il suo compito consiste nel riportare al loro posto le anime fuggite dall'Inferno usando i suoi nuovi poteri e servendosi dei \"contenitori\", oggetti di uso comune fatti a mano nelle viscere della perdizione disegnati specificatamente per ogni lavoro e recapitati a Sam in scatole di legno che riportano il famoso verso \"Lasciate ogni speranza, voi ch'entrate\" dell'Inferno dantesco.\nPoich\u00e9 Sam all'inizio \u00e8 titubante il Diavolo gli spiega che se si rifiutasse lui prenderebbe l'anima di sua madre e pertanto il giovane, convinto di agire per il bene rintracciando le anime cattive, accetta il suo destino. Con l'aiuto dei pazzi amici Sock e Ben, Sam inizia la sua nuova vita rintracciando le anime corrotte che cercano di fuggire dalla loro dannazione eterna.\nEpisodi.\nLa prima stagione \u00e8 andata in onda in Italia sul canale satellitare Fox dal 15 maggio 2008 ogni gioved\u00ec alle 21.00 con un episodio settimanale, concludendosi l'11 settembre 2008. In chiaro ha esordito il 18 settembre 2008 su MTV sempre ogni gioved\u00ec alle 21:00 con un episodio a settimana (eccezion fatta per il 6 novembre, quando il telefilm non venne trasmesso a causa della diretta degli MTV Europe Music Awards; per recuperare il 25 dicembre vennero trasmesse due puntate), concludendosi il 22 gennaio 2009. Dal 23 giugno 2009 viene trasmessa la seconda stagione, sempre su Fox ogni marted\u00ec alle 21.10 con un episodio settimanale, mentre dall'8 ottobre 2009 al 14 gennaio 2010 viene trasmessa sul canale gratuito MTV il gioved\u00ec alle 22.00 con un episodio a settimana (eccezion fatta per il 5 novembre e il 17 dicembre, in cui MTV la sostitu\u00ec rispettivamente con la diretta degli MTV Europe Music Awards e del \"Play to Stop: Europe for Climate\").\nSospensione e conclusione della serie.\nIn un'intervista Michele Fazekas e Tara Butters hanno discusso di come sarebbe dovuta proseguire e finire \"Reaper\": Sam, in realt\u00e0, non \u00e8 figlio di Satana e suo padre non solo non ha venduto l'anima al Diavolo ma in realt\u00e0 \u00e8 lui stesso un demone, che in passato si era follemente innamorato della madre di Sam. I poteri di quest'ultimo, che si presentano in molti episodi, sono dati proprio dal fatto che \u00e8 un mezzo demone (Steve, nell'ultimo episodio, gli dice infatti che \u00e8 a met\u00e0 tra bene e male): Satana teme la sua parte demoniaca, che potrebbe ostacolarlo se non addirittura ucciderlo, e per questo cerca in ogni modo di portarlo dalla parte del male."}
{"id": "1271998", "revid": "176809", "url": "https://it.wikipedia.org/wiki?curid=1271998", "title": "Lorenzago", "text": ""}
{"id": "1272005", "revid": "29244", "url": "https://it.wikipedia.org/wiki?curid=1272005", "title": "Attacco DIN", "text": ""}
{"id": "1272006", "revid": "29244", "url": "https://it.wikipedia.org/wiki?curid=1272006", "title": "Attacco INT", "text": ""}
{"id": "1272008", "revid": "287204", "url": "https://it.wikipedia.org/wiki?curid=1272008", "title": "Andr\u00e8 Cruz", "text": ""}
{"id": "1272009", "revid": "643662", "url": "https://it.wikipedia.org/wiki?curid=1272009", "title": "Valentin B\u0103doi", "text": "Carriera.\nCalciatore.\nCresce nella squadra della sua citt\u00e0, la Turris Turnu M\u0103gurele, dove esordisce in Divizia C nel 1999-2000.\nL'anno successivo si trasferisce in Divizia A nell'FCM Bac\u0103u dove esordisce contro la Steaua Bucarest. Il primo anno gli frutta solo 5 gol, mentre la seconda stagione realizza 8 gol.\nNell'estate del 2002 decide di acquistarlo il . \nDopo cinque stagioni al \u00e8 stato acquistato dalla Steaua Bucarest. Nel gennaio 2008 viene trasferito al Politehnica Timisoara. Nel 2009 si trasferisce all'Universitatea Craiova, con cui totalizza 18 presenze in campionato. Nell'estate del 2010 si trasferisce al Bra\u0219ov. Per la stagione 2012-2013 firma un contratto annuale con il Conpet Ploie\u0219ti. A conclusione di questa esperienza si ritira dal calcio giocato.\nAllenatore.\nDopo il ritiro dal calcio giocato, nel 2012 diventa allenatore del Clinceni. Mantiene l'incarico fino all'ottobre 2014.\nNazionale.\nColleziona 10 presenze nella nazionale rumena fra il 2005 e il 2006"}
{"id": "1272011", "revid": "110157", "url": "https://it.wikipedia.org/wiki?curid=1272011", "title": "Grave Disorder", "text": "Grave Disorder \u00e8 un album del gruppo punk rock inglese The Damned, pubblicato nel 2001 dalla Nitro Records."}
{"id": "1272017", "revid": "219110", "url": "https://it.wikipedia.org/wiki?curid=1272017", "title": "SATA Port Multiplier", "text": "Con il nome SATA Port Multiplier si indica una tecnologia sviluppata da Intel nel 2007 e integrata nei chipset della famiglia Bearlake e, successivamente, in quello della piattaforme Centrino 2 e Centrino 2 vPro Montevina, conosciuto come Cantiga.\nPi\u00f9 precisamente, tale funzionalit\u00e0 \u00e8 integrata nel Southbridge dei chipset, che in entrambi \u00e8 l'ICH9.\nPrincipi di funzionamento.\nAttraverso questa funzionalit\u00e0 Intel consente di collegare ad un'unica porta SATA fino a 15 unit\u00e0 disco simultaneamente, moltiplicando quindi istantaneamente le possibilit\u00e0 di espansione di un qualsiasi sistema basato su uno dei 2 chipset sopracitati. Non si tratta in realt\u00e0 di una vera novit\u00e0; gi\u00e0 in passato infatti si sono viste tecnologie simili nel campo degli hard disk con interfaccia SCSI, ma \u00e8 la prima volta che questa versatilit\u00e0 viene resa di fatto disponibile al grande pubblico appoggiandosi al ben pi\u00f9 comune standard SATA.\nPer smistare il traffico di dati sulle varie periferiche connesse ad un'unica porta SATA, vengono utilizzate 2 regole, di seguito illustrate.\nCommand-based Switching.\nSi tratta di una logica gi\u00e0 utilizzata ai tempi dello standard PATA con dischi rigidi EIDE, in cui un disco poteva essere \"Master\" o \"Slave\". Anche in quel tipo di interfaccia infatti, i 2 dischi connessi ad un unico canale condividevano il cavo dati, e appositi circuiti di controllo consentono quindi alle periferiche connesse di comunicare una alla volta con il sistema. \u00c8 chiaro che se i dati vengono scambiati tra periferiche connesse a porte diverse, questa regola non comporta alcun perdita di prestazioni, mentre se i dati vengono scambiati tra periferiche che condividono la stessa porta attraverso il moltiplicatore di porte SATA in questione, la velocit\u00e0 di trasferimento \u00e8 decisamente pi\u00f9 bassa, dato che i dati possono transitare solo in maniera unidirezionale.\nFIS (Frame Information Structure)-based Switching.\nPer ovviare alle limitazioni prestazionali imposte dalla regola precedente, \u00e8 disponibile anche questa seconda modalit\u00e0 di funzionamento che per\u00f2 si appoggia alla CPU influenzando di conseguenza le eventuali elaborazioni in corso da parte del sistema, e la sua reattivit\u00e0 in caso di azioni da parte dell'utente.\nProprio per questo motivo, la modalit\u00e0 predefinita \u00e8 la prima, e tocca all'utente scegliere di abilitare o meno, la gestione pi\u00f9 avanzata del traffico sulle porte SATA."}
{"id": "1272019", "revid": "1543377", "url": "https://it.wikipedia.org/wiki?curid=1272019", "title": "Fisica medica", "text": "La fisica medica (anche detta fisica sanitaria) \u00e8 quella disciplina scientifica per cui i concetti e le metodologie proprie della fisica sono applicati alla medicina. Attraverso la ricerca e l'applicazione dei suoi principi alla pratica clinica la \"fisica medica\" contribuisce nei campi della diagnosi, della terapia e della prevenzione al fine di assicurare la qualit\u00e0 delle prestazioni erogate e la prevenzione dei rischi per i pazienti, gli operatori e gli individui della popolazione. Le peculiari attivit\u00e0 di fisica medica sono quindi rivolte a garantire l'ottimizzazione e il miglioramento dei percorsi diagnostici e terapeutici, la sicurezza del paziente e dei lavoratori, lo sviluppo e la valutazione di nuove tecnologie in ambito sanitario.\nDescrizione.\nStoricamente la nascita della fisica medica come disciplina scientifica risale alla fine dell'Ottocento, con la scoperta dei raggi X da parte di Wilhelm Conrad R\u00f6ntgen e della radioattivit\u00e0 da parte di Marie Curie e Pierre Curie, tutti fisici dell'epoca. \u00c8 del 1912 il volume \"Fisica Medica\", di Carlo Paolo Goggia, il primo testo in Italia dedicato a tale disciplina. La tradizione dell'impiego di un linguaggio comune tra fisici e medici \u00e8 quindi proseguita fino ad oggi e si \u00e8 intensificata negli ultimi decenni durante i quali molti fisici hanno contribuito alle pi\u00f9 avanzate tecniche della odierna medicina. Le relazioni tra le due discipline, la fisica e la medicina, assumono cos\u00ec una grande importanza allo scopo, per quanto possibile, di risolvere i quesiti clinici con la mentalit\u00e0, l'approccio e la metodologia strettamente scientifica. In quest'ottica \u00e8 rilevante l'apporto della fisica medica nell'impiego di nuove tecniche e tecnologie sanitarie, con le implicazioni che queste comportano nel progresso delle cure e della diagnosi.\nI settori in cui la fisica medica principalmente ha operato e continua a operare sono quelli della terapia e della diagnostica per immagini per i quali sono impiegate le radiazioni ionizzanti e non ionizzanti, come ad esempio la radiodiagnostica, la medicina nucleare e la radioterapia, ma non solo. Ad oggi infatti numerose altre specialit\u00e0 giovano di tale collaborazione multidisciplinare poich\u00e9 la fisica medica opera anche nel settore della sicurezza e della qualit\u00e0 dei trattamenti laser oltre che, in generale, di tutti i trattamenti, ad esempio quelli fisioterapici, che impieghino onde elettromagnetiche. Nell'ultimo decennio l'avanzamento scientifico e tecnologico ha contribuito alla nascita di nuovi settori di interesse e di sviluppo in cui le competenze del fisico medico contribuiscono al miglioramento delle prestazioni sanitarie (cardiologia, neurologia, fisiologia, informatica ecc.).\nTra le tecniche pi\u00f9 note nel campo della terapia e della diagnosi vi sono sicuramente quelle dedicate alla lotta contro i tumori. L'impiego delle radiazioni ionizzanti e non ionizzanti trova ampio spazio sia nella cura (la radioterapia ad esempio, effettuata attraverso gli acceleratori lineari) che nella diagnosi, attraverso la tomografia assiale computerizzata (TAC), la tomografia ad emissione di positroni (PET), la risonanza magnetica o l'ecografia, la quale sfrutta le propriet\u00e0 di propagazione degli ultrasuoni nei tessuti.\nA tutte le attivit\u00e0 sopra elencate, nelle strutture sanitarie pubbliche e private, negli istituti di ricerca, nei policlinici, nelle universit\u00e0 e negli enti di ricerca si dedica il fisico medico, la cui denominazione a livello internazionale \u00e8 \"medical physicist\"."}
{"id": "1272028", "revid": "174925", "url": "https://it.wikipedia.org/wiki?curid=1272028", "title": "Assicurazioni", "text": ""}
{"id": "1272030", "revid": "118612847", "url": "https://it.wikipedia.org/wiki?curid=1272030", "title": "Zoids", "text": " \u00e8 una serie anime composta da cinque stagioni per un totale di 169 episodi incentrata su macchine da combattimento (gli Zoids appunto) realizzate con fattezze animalesche pilotate da esseri umani. Il termine \"Zoids\" deriva dall'unione di due parole: \"ZOic\" e \"AndroIDS\". L'ispirazione di questo anime proviene dai giocattoli prodotti dalla Tomy nel 1983.\nManga.\nIl manga di \"Zoids\", intitolato , \u00e8 stato creato dal mangaka Michiro Ueyama e pubblicato dall'aprile 1999 al settembre 2001 sulla rivista \"CoroCoro Comic\" edita da Shogakukan. In seguito i vari capitoli furono raccolti in cinque volumi tank\u014dbon pubblicati dal dicembre 1999 al gennaio 2002. La controparte cartacea funge da adattamento alle prime due serie animate (\"Chaotic Century\" e \"Guardian Force\") tuttavia \u00e8 stata interrotta nello stesso periodo in cui fu trasmessa la terza, \"New Century Zero\". L'autore continu\u00f2 l'opera sotto forma di d\u014djinshi ma il progetto fu in seguito abbandonato.\nIn Italia la serie \u00e8 inedita.\nAnime.\nLe stagioni.\n\"Zoids\" \u00e8 diviso in 5 serie, di cui in Italia sono arrivate solo le prime 3, e sono state trasmesse con un unico titolo (\"Zoids\").\n\"Chaotic Century\".\n\u00c8 la prima serie. Racconta della crescita di Van, che ha appena trovato Fiona e Zeke, un organoide capace di riportare in vita uno Zoid che trova, e che diventer\u00e0 il suo migliore amico. Questa prima saga parla della lotta tra impero e repubblica. Elemento importante di questa saga \u00e8 il passato di Fiona, che \u00e8 stato completamente dimenticato da lei. In seguito Fiona parler\u00e0 della Zoid Eve, la quale verr\u00e0 sempre cercata, ma non trovata, in questa saga. La seconda parte della saga parla del tradimento del generale Prozen che vuole spodestare il principe ereditario Rudolf e che complotta per dominare il mondo.\n\"Guardian Force\".\nLe avventure di Van e dei suoi amici continuano ma si svolgono pi\u00f9 in l\u00e0 nel tempo. Spesso questa stagione viene considerata opera unica con la prima. La \"Guardian Force\" si viene a creare per mantenere la pace tra i due imperi e per sopprimere tentativi di guerra da parte dei ribelli.\n\"New Century Zero\".\nCambiano i personaggi. Il protagonista della saga \u00e8 Bit e gli Zoid sono usati da privati per competere, in squadre, a tornei per il globo. \u00c8 l'ultima stagione ad essere stata trasmessa in Italia.\n\"Fuzors\".\nGli Zoid in questa serie possono fondersi tra loro.\n\"Genesis\".\nQuesta serie \u00e8 nota soprattutto per la presenza di alcuni Zoids con un nucleo diverso, i \"Bio-Zoids\".\n\"Zoids Wild\".\nLa Takara Tomy ha annunciato il lancio di un nuovo anime della serie Zoids, intitolato \"Zoids Wild\" il quale \u00e8 stato trasmesso in Giappone su TXN dal 4 ottobre 2019 al 16 ottobre 2020.\nPersonaggi e doppiatori.\nL'edizione italiana, come quelle degli altri Paesi, segue l'adattamento operato in America, che cambia alcuni nomi ma non presenta censure (\u00e8 uno dei pochi anime andati in onda in America dove si possono vedere armi vere, solitamente ritoccate digitalmente dai censori per trasformale in giocattoli, come successo in \"One Piece\").\nFranchise.\nAlla serie \u00e8 legato un grande franchise, riguardante soprattutto i modellini degli Zoids, che risalgono ai primi anni '80.\nVideogiochi.\nAi modellini, e in seguito alle serie televisive, sono ispirati diversi videogiochi, tra cui:"}
{"id": "1272032", "revid": "339392", "url": "https://it.wikipedia.org/wiki?curid=1272032", "title": "Premi European Theatre", "text": ""}
{"id": "1272033", "revid": "180559", "url": "https://it.wikipedia.org/wiki?curid=1272033", "title": "Fabrizio Di Mauro", "text": "Carriera.\nGiocatore.\nClub.\nCresciuto nel vivaio della , viene mandato a giocare a met\u00e0 degli anni 1980 con l' in Serie B per tre stagioni; nella stagione 1987/'88 passa in prestito all', esordendo in Serie A.\nTorna alla Roma nel 1988 e vi rimane per quattro campionati. Nella stagione 1990-1991 disputa due finali, in Coppa UEFA contro l' e in Coppa Italia contro la , di cui si aggiudica solo la seconda. Nel 1991-1992, sempre contro i blucerchiati, perde inoltre la finale di Supercoppa italiana 1991, giocando titolare.\nViene ceduto per 7 miliardi di lire alla Fiorentina nel 1992, poi viene girato in prestito alla nel 1993, per tornare di nuovo a Firenze l'anno successivo. Con i \"biancocelesti\" firma il gol dell'ex nel Derby del Campidoglio del 24 ottobre 1993: dopo il vantaggio dei \"giallorossi\" segnato da Giovanni Piacentini, Di Mauro pareggia a pochi minuti dal termine della stracittadina.\nDopo una nuova stagione alla Fiorentina in A, chiude la sua carriera in B con la maglia della .\nNazionale.\nConta tre presenze in azzurro quando vestiva la maglia della Fiorentina, anche se la prima convocazione risaliva ai tempi della Roma.\nDirigente.\nI primi incarichi sono con la Lodigiani nel 1999 come direttore sportivo. L'anno seguente diventa responsabile del settore giovanile nella stessa squadra, mentre nel 2001 ne diventa direttore tecnico.\nNel 2006 entra nello staff dirigenziale del settore giovanile della Roma dove rimane fino al 2008, quando passa alla Lupa Frascati come direttore sportivo e responsabile del settore giovanile."}
{"id": "1272034", "revid": "90522", "url": "https://it.wikipedia.org/wiki?curid=1272034", "title": "Municipalit\u00e0 di Bengtsfors", "text": ""}
{"id": "1272035", "revid": "90522", "url": "https://it.wikipedia.org/wiki?curid=1272035", "title": "Municipalit\u00e0 di Munkedal", "text": ""}
{"id": "1272036", "revid": "90522", "url": "https://it.wikipedia.org/wiki?curid=1272036", "title": "Municipalit\u00e0 di Surahammar", "text": ""}
{"id": "1272038", "revid": "256896", "url": "https://it.wikipedia.org/wiki?curid=1272038", "title": "Gran Maestro dei Templari", "text": ""}
{"id": "1272039", "revid": "90522", "url": "https://it.wikipedia.org/wiki?curid=1272039", "title": "Municipalit\u00e0 di Hofors", "text": ""}
{"id": "1272040", "revid": "729019", "url": "https://it.wikipedia.org/wiki?curid=1272040", "title": "Zond 8", "text": "La Zond 8 \u00e8 una sonda sovietica del Programma Zond. I suoi obiettivi consistevano nello studio della Luna e dello spazio circostante e nel testare i sistemi di bordo.\nLa missione.\nLa sonda venne lanciata il 20 ottobre 1970 alle 19:55:39 UTC dal Cosmodromo di Baikonur attraverso un razzo Proton e venne inviata verso la Luna con un \"Tyazheliy Sputnik\". Il 21 ottobre ottenne delle fotografie della Terra da una distanza di 64.480\u00a0km e trasmise immagini del volo per tre giorni. La sonda sorvol\u00f2 la Luna il 24 ottobre a una distanza di 1110,4\u00a0km e ottenne fotografie su pellicola sia a colori che in bianco e nero della superficie lunare ottenendo anche misurazioni scientifiche durante il volo. In totale si ottennero 20 fotografie dell'intera Luna e 78 della sua superficie (17 delle quali mostravano la Terra sopra l'orizzonte lunare). La Zond 8 rientr\u00f2 nell'atmosfera terrestre finendo nell'Oceano Indiano il 27 ottobre."}
{"id": "1272041", "revid": "90522", "url": "https://it.wikipedia.org/wiki?curid=1272041", "title": "Municipalit\u00e0 di Haparanda", "text": ""}
{"id": "1272043", "revid": "90522", "url": "https://it.wikipedia.org/wiki?curid=1272043", "title": "Municipalit\u00e0 di Degerfors", "text": ""}
{"id": "1272045", "revid": "486946", "url": "https://it.wikipedia.org/wiki?curid=1272045", "title": "Municipalit\u00e0 di Gagnef", "text": ""}
{"id": "1272046", "revid": "90522", "url": "https://it.wikipedia.org/wiki?curid=1272046", "title": "Municipalit\u00e0 di Kinda", "text": ""}
{"id": "1272047", "revid": "90522", "url": "https://it.wikipedia.org/wiki?curid=1272047", "title": "Municipalit\u00e0 di Gnesta", "text": ""}
{"id": "1272049", "revid": "90522", "url": "https://it.wikipedia.org/wiki?curid=1272049", "title": "Municipalit\u00e0 di Vaxholm", "text": ""}
{"id": "1272050", "revid": "486946", "url": "https://it.wikipedia.org/wiki?curid=1272050", "title": "Municipalit\u00e0 di Nordanstig", "text": ""}
{"id": "1272051", "revid": "22414", "url": "https://it.wikipedia.org/wiki?curid=1272051", "title": "Cleveland museum of art", "text": ""}
{"id": "1272054", "revid": "90522", "url": "https://it.wikipedia.org/wiki?curid=1272054", "title": "Municipalit\u00e0 di \u00c5re", "text": ""}
{"id": "1272055", "revid": "90522", "url": "https://it.wikipedia.org/wiki?curid=1272055", "title": "Municipalit\u00e0 di Gnosj\u00f6", "text": ""}
{"id": "1272057", "revid": "90522", "url": "https://it.wikipedia.org/wiki?curid=1272057", "title": "Municipalit\u00e0 di \u00c5rj\u00e4ng", "text": ""}
{"id": "1272060", "revid": "90522", "url": "https://it.wikipedia.org/wiki?curid=1272060", "title": "Municipalit\u00e0 di Habo", "text": ""}
{"id": "1272061", "revid": "90522", "url": "https://it.wikipedia.org/wiki?curid=1272061", "title": "Municipalit\u00e0 di Mellerud", "text": ""}
{"id": "1272062", "revid": "90522", "url": "https://it.wikipedia.org/wiki?curid=1272062", "title": "Municipalit\u00e0 di Emmaboda", "text": ""}
{"id": "1272063", "revid": "90522", "url": "https://it.wikipedia.org/wiki?curid=1272063", "title": "Municipalit\u00e0 di Markaryd", "text": ""}
{"id": "1272064", "revid": "486946", "url": "https://it.wikipedia.org/wiki?curid=1272064", "title": "Municipalit\u00e0 di Uppvidinge", "text": ""}
{"id": "1272065", "revid": "90522", "url": "https://it.wikipedia.org/wiki?curid=1272065", "title": "Municipalit\u00e0 di \u00d6rkelljunga", "text": ""}
{"id": "1272068", "revid": "90522", "url": "https://it.wikipedia.org/wiki?curid=1272068", "title": "Municipalit\u00e0 di T\u00f6reboda", "text": ""}
{"id": "1272069", "revid": "90522", "url": "https://it.wikipedia.org/wiki?curid=1272069", "title": "Municipalit\u00e0 di Grums", "text": ""}
{"id": "1272070", "revid": "90522", "url": "https://it.wikipedia.org/wiki?curid=1272070", "title": "Municipalit\u00e0 di Herrljunga", "text": ""}
{"id": "1272071", "revid": "339392", "url": "https://it.wikipedia.org/wiki?curid=1272071", "title": "Municipalit\u00e0 di Soten\u00e4s", "text": ""}
{"id": "1272072", "revid": "90522", "url": "https://it.wikipedia.org/wiki?curid=1272072", "title": "Municipalit\u00e0 di Ving\u00e5ker", "text": ""}
{"id": "1272074", "revid": "7077", "url": "https://it.wikipedia.org/wiki?curid=1272074", "title": "Municipalit\u00e0 di \u00c4lvkarleby", "text": ""}
{"id": "1272075", "revid": "90522", "url": "https://it.wikipedia.org/wiki?curid=1272075", "title": "Municipalit\u00e0 di Hjo", "text": ""}
{"id": "1272077", "revid": "122464816", "url": "https://it.wikipedia.org/wiki?curid=1272077", "title": "Jacques de Vitry", "text": "Biografia.\nInfanzia e formazione.\nNato verso il 1165 nella regione di Reims, in un luogo identificabile con Vitry-en-Perthois, da una famiglia agiata, inizialmente studia e insegna all'Universit\u00e0 di Parigi. Nel 1208 arriva a San Nicola d'Oignies, nella diocesi di Liegi, dove sceglie di seguire la regola di sant\u2019Agostino, senza associarsi ad una particolare congregazione.\nQui Jacques de Vitry conosce la beata Maria d\u2019Oignies, una beghina che si era stabilit\u00e0 in prossimit\u00e0 del priorato d\u2019Oignies gi\u00e0 nel 1207. Egli diventer\u00e0 suo confessore, direttore spirituale, nonch\u00e9 suo biografo.\nSempre in questi anni, Jacques viene ordinato sacerdote a Parigi, sebbene non ci sia un parere univoco sulla data esatta.\nDiventa inoltre un membro dell\u2019\"entourage\" di Hugues de Pierrepont, vescovo di Liegi (1200-1229), insieme con Jean de Liro e Jean de Nivelles.\nPrimi anni di ministero e predicazione.\nNel 1211, grazie alle sue doti oratorie, riceve dal nunzio papale Raymond d\u2019Uz\u00e8s il compito di predicare contro gli Albigesi.\nNel 1212 o nel 1213, incontrer\u00e0 anche Folchetto di Marsiglia, che stava conducendo nel nord della Francia e nel principato di Liegi diverse campagne in favore della crociata anti-albigese. Secondo Jacques de Vitry fu la fama di Maria d\u2019Oignies ad attirarlo in quelle terre, tanto che sar\u00e0 proprio il vescovo di Tolosa a chiedergli di scrivere la biografia della donna come esempio da portare contro gli eretici della sua diocesi.\nL\u2019abilit\u00e0 nella predicazione di Jacques de Vitry verr\u00e0 elogiata da diversi autori dell\u2019epoca: Tommaso di Cantimpr\u00e9, Vincenzo di Beauvais, Renier de Saint Jacques e Umberto di Romans.\nNel maggio 1216 visit\u00f2 Milano: qui conobbe gli Umiliati elogiandoli per la loro attivit\u00e0 antiereticale. \nVescovo di San Giovanni d'Acri.\nProbabilmente grazie ai suoi successi oratori, Jacques viene eletto vescovo di San Giovanni d'Acri. Il 17 luglio 1216 si reca perci\u00f2 a Perugia e il 31 dello stesso mese \u00e8 consacrato vescovo per le mani di Papa Onorio III. Recatosi poi in Palestina Jacques de Vitry svolger\u00e0 una fervente attivit\u00e0 durante la quinta crociata, partecipando all'assedio di Damietta, dal 1218 al 1221; qui, in particolare, nel 1219 ebbe modo di conoscere san Francesco d\u2019Assisi, recatosi in Egitto per predicare davanti al Sultano al-Malik al-K\u0101mil.\nDopo il fallimento della Quinta Crociata, prima dal 1222 al 1223, e poi dal 1225, ritorna a pi\u00f9 riprese in Occidente specialmente nella diocesi di Liegi: per alcuni anni la sua presenza qui fu cos\u00ec frequente che lo si potrebbe considerare come un vescovo ausiliare. In aggiunta, sempre durante il secondo viaggio sopra ricordato, sceglier\u00e0 di consegnare al Papa nel 1228 le sue dimissioni dalla diocesi di Acri. \nDal 1226 al 1229 svolge alcune missioni pastorali per conto del vescovo di Liegi, Hugues de Pierrepont, che lo nominer\u00e0 suo esecutore testamentario. Sar\u00e0 proprio Jacques ad assistere il vescovo gravemente malato negli ultimi giorni prima della sua morte, avvenuta a Huy il 12 aprile 1229.\nCardinale-vescovo di Frascati.\nNelle settimane successive alla morte di Hugues, Papa Gregorio IX chiama Jacques de Vitry a Roma e lo nomina cardinale-vescovo di Frascati, una delle diocesi suburbicarie della citt\u00e0; la prima menzione di questo suo titolo cardinalizio \u00e8 databile al 29 luglio 1229.\nTra il 1229 e il settembre 1239 spender\u00e0 i suoi ultimi anni lavorando alla corte papale.\nAlcune fonti indicano nel 1239 la sua elezione come patriarca di Gerusalemme, tuttavia studi pi\u00f9 recenti smentiscono questo dato.\nMor\u00ec il 1\u00ba maggio 1240 e fu sepolto a Oignies.\nStudi sui resti di Jacques de Vitry.\nNel 2015 il progetto CROMIOSS, condotto dalla Societ\u00e0 Archeologica di Namur (SAN) in collaborazione con diverse universit\u00e0 belghe ed istituti di ricerca, ha intrapreso uno studio scientifico interdisciplinare sui presunti resti di Jacques de Vitry, collocati nella chiesa di Santa Maria d\u2019Oignies in Belgio, riuscendo ad accertarne l\u2019autenticit\u00e0 grazie ad analisi antropologiche, isotopiche e genetiche.\nAll\u2019interno dello stesso progetto \u00e8 stata anche analizzata una mitra di particolare raffinatezza appartenuta a lui stesso.\nInoltre, grazie ad un lavoro di antropologia forense sul cranio, comprovato dalle analisi del DNA, \u00e8 stato possibile creare una ricostruzione digitale del volto del cardinale.\nI resti sono stati poi reinumati ad Oignies nel 2019.\nOpere.\n\"Vita beatae Mariae Oigniacensis\".\nMaria d'Oignies ebbe un influsso decisivo su Jacques de Vitry e sulla sua attivit\u00e0 pastorale. Nel 1213, dopo la morte della donna, concordemente alla richiesta di Folchetto di Marsiglia, Jacques avrebbe iniziato a scrivere la sua biografia sia per contrastare gli avversari delle \u00absante donne\u00bb, ossia le beghine, della diocesi di Liegi, sia per combattere l\u2019eresia catara, offrendo un modello di vita esemplare.\nNel prologo riporta la richiesta del vescovo di Tolosa appena ricordata; ci fornisce inoltre una testimonianza su Cristina l\u2019Ammirabile, che ebbe modo di incontrare di persona. Nella prima parte racconta qualche episodio della vita di Maria mettendo in risalto alcuni aspetti della sua spiritualit\u00e0. Nella seconda narra di come Maria abbia vissuto e fatto fruttificare i doni dello Spirito Santo nel corso della sua esistenza. Infine narra della malattia e della morte della donna.\nL\u2019opera fu probabilmente terminata nel 1216, prima della partenza di Jacques per la diocesi di Acri, ed \u00e8 possibile che ne abbia consegnato una copia anche a Papa Onorio III per perorare la causa delle beghine.\nA quest\u2019opera Tommaso di Cantimpr\u00e9 aggiunger\u00e0 un \"Supplementum\" in cui si raccontano i miracoli, le profezie adempiute e le apparizioni di Maria dopo la sua morte.\nLa cosa pi\u00f9 interessante della biografia \u00e8 il rapporto che si instaura tra la donna e il suo direttore spirituale: Jacques de Vitry ascoltava spesso Maria in confessione, e al tempo stesso restava affascinato dalla santit\u00e0 della donna, potendo cos\u00ec sviluppare una reale comprensione della vita mistica.\nLa Vita di Maria d\u2019Oignies ebbe un certo successo, venendo trascritta in pi\u00f9 di quindici manoscritti, alcuni dei quali risalenti al XIII secolo, provenienti per la maggior parte da abbazie belghe e del nord della Francia.\nSu di essa sono stati compiuti diversi studi inerenti al campo dell\u2019agiografia medievale e dello studio dei movimenti femminili.\n\"Epistulae\".\nDettate per fini privati tra il 1216 e il 1221 al suo scrivano Jean de Cambrai, e mai riunite in un'unica raccolta, le lettere di Jacques de Vitry ci sono state trasmesse da una dozzina di manoscritti. Queste erano spesso spedite contemporaneamente a pi\u00f9 persone senza particolari modifiche del testo. I principali destinatari sono: il Papa, Leopoldo VI di Babenberg, professori parigini e congregazioni religiose del Brabante e dell\u2019Hainaut.\nNell\u2019edizione critica di Huygens troviamo sette \"epistulae\":\n\"Historia Hierosolymitana abbreviata\".\nCompletata tra il 1223 e il 1224 l\u2019\"Historia Hierosolymitana abbreviata\", conosciuta anche come \"Historia Orientalis\", \u00e8 un\u2019opera che ci \u00e8 pervenuta in tre libri, di cui solo i primi due sono di autenticit\u00e0 certa.\n\"Historia Orientalis\".\nNel primo libro, intitolato \"Historia Orientalis\", l\u2019autore, sulle orme di Guglielmo di Tiro, descrive in ordine cronologico la storia della Terra Santa focalizzandosi in particolare sull\u2019epoca che va dalla conquista araba fino al Concilio Lateranense IV (1215); al suo interno, oltre alla narrazione dei fatti legati alla prima crociata, e alla parabola dei Regni Cristiani, Jacques de Vitry inserisce alcune digressioni sui popoli locali, su Maometto, sui musulmani, sulla Chiesa d\u2019Oriente, sulla flora e la fauna del luogo, ma anche sulle colpe dei cristiani e sui vizi delle comunit\u00e0 locali.\nQuesta prima parte dell\u2019opera fu sicuramente composta in Oriente.\nSulla datazione non tutti gli storici sono concordi: sebbene, infatti, si collochi l\u2019inizio della stesura nel periodo della conquista di Damietta (5 novembre 1219), la fine, invece, secondo Christian Cannuyer sarebbe da collocare nella primavera del 1221, mentre per Jean Donnadieu andrebbe postdata al 1223/1224.\nEbbe molto successo, tanto da essere tuttora conservata in 124 manoscritti.\n\"Historia Occidentalis\".\nNel secondo libro, detto \"Historia Occidentalis\", Jacques de Vitry descrive lo Stato della Chiesa del contemporaneo Occidente e il suo rinnovamento grazie alla predicazione, agli ordini regolari, al clero secolare e a laici come i crociati e i pellegrini; l\u2019opera viene bruscamente interrotta al XXXIX capitolo.\nNelle sue pagine possiamo ricavare importanti informazioni sui movimenti religiosi dell'epoca, tra cui Umiliati e Francescani: Jacques de Vitry, infatti, sar\u00e0 uno dei primi testimoni del nascente Ordine Francescano, di cui offre una vivida descrizione soffermandosi sullo stile di vita profondamente evangelico adottato dai frati minori, nonch\u00e9 dallo stesso san Francesco recatosi in missione presso il Sultano e descritto al capitolo XXXII.\nBasandoci sul contenuto dell\u2019opera possiamo datare l\u2019\"Historia Occidentalis\" tra il 1219 e il 1226: la prima data si riferisce alla predicazione di san Francesco a Damietta; la seconda \u00e8 stata fissata sia poich\u00e9 successiva al definitivo ritorno in Europa dell\u2019autore, sia per alcune conoscenze teologiche, presenti nell\u2019\"Historia\", che Jacques avrebbe ragionevolmente potuto conoscere solo nel 1225-1226.\nA differenza della prima parte dell\u2019opera, questo secondo libro ci \u00e8 stato tramandato da 24 manoscritti, sempre preceduto dall\u2019\"Historia Orientalis\".\nAll\u2019interno di questi due libri possiamo notare, oltre che una solida documentazione e un attento spirito d\u2019osservazione, anche un certo gusto per l\u2019antitesi: infatti, se prima si trattava dell\u2019Oriente, ora si descrive l\u2019Occidente; e qui, ad un quadro di corruzione generale, fa da contraltare la speranza nelle nuove fondazioni e nel recente approfondimento teologico.\nIII libro.\nInfine, l\u2019ultimo e terzo libro, non presenta un titolo particolare e, sebbene sia stato pubblicato a suo nome, \u00e8 in realt\u00e0 una combinazione di frammenti di altri autori, forse provenienti dallo stesso \"entourage\" di Jaques de Vitry a quel tempo ancora in Oriente.\n\"Sermones\".\nGrazie ai suoi sermoni Jacques de Vitry pot\u00e9 acquistare durante la sua vita una straordinaria fama di predicatore. Al loro interno l\u2019autore realizza una predicazione innovativa, resa maggiormente fruibile ed efficace dall'inserimento di pi\u00f9 di 420 \"exempla\". Il sapiente impiego di questi espedienti retorici fece di Jacques de Vitry un modello dell\"'exemplum\": i suoi racconti esemplari, divertenti e moralizzanti, presenti specialmente nei \"Sermones vulgares\", furono largamente ripresi e imitati.\nLa loro stesura \u00e8 da situare dopo il ritorno definitivo di Jacques de Vitry dalla Terra Santa, sia durante la sua permanenza a Liegi, che a Roma.\n\"Sermones de tempore vel dominicales\".\nQuesta prima raccolta di 194 omelie (pi\u00f9 il prologo), \u00e8 strutturata sull\u2019anno liturgico.\nNel prologo si annuncia la seguente ripartizione:\nLa divisione si appoggia sui periodi Biblici, sulle stagioni e sui sacramenti.\nA queste prime quattro parti, che saranno trattate nei \"Sermones de tempore\", l\u2019autore spiega che far\u00e0 seguire una parte legata alle feste dei santi (vedi \"infra\": \"Sermones de sanctis\"), e un\u2019altra indirizzata alle pi\u00f9 diverse categorie di ascoltatori (vedi \"infra\": \"Sermones vulgares\").\nPer ogni domenica vengono proposte tre omelie: una sull\u2019introito, una sull\u2019epistola e una sul vangelo.\n\"Sermones de sanctis et de communi sanctorum\".\nIn questa sezione possiamo individuare una prima e una seconda parte costruite sul santorale dell\u2019anno liturgico, a cui seguono una terza e una quarta riguardanti il santorale comune (apostoli, martiri, vergini, ecc.). L\u2019autenticit\u00e0 di quest\u2019ultima serie \u00e8 per\u00f2 fortemente discussa.\nDi particolare interesse \u00e8 il prologo in cui, dichiarando di imitare Salomone, Jacques de Vitry distingue i suoi ascoltatori in:\nIl numero esatto di sermoni che costituiscono la raccolta non \u00e8 certo.\n\"Sermones feriales\" \"vel communes vel\" \"quotidiani\".\n\"S\"ebbene questa raccolta non figuri nel prologo \u00e8 di autenticit\u00e0 certa.\nTroviamo anche qui un prologo specifico che riprende il libro di Ruth, e successivamente 26 omelie su temi scritturistici presenti in \"Genesi\", che ebbero una diffusione modesta.\n\"Sermones vulgares vel\" \"ad status\".\nAlla fine del prologo di questa sezione si ripropone la divisione in sei parti tale e quale a quella esposta nel prologo iniziale. Si spiega poi che nelle pagine successive le omelie saranno indirizzate alle categorie sociali pi\u00f9 diverse, senza per\u00f2 precisare tale uditorio come aveva fatto all\u2019inizio dell\u2019opera: sacerdoti, monaci, monache, crociati, cavalieri, mercanti, donne sposate o meno, ecc.\nLa raccolta fu di discreto successo, venendoci trasmessa da una quindicina di testimoni, di cui due completi. Altro indice di popolarit\u00e0 \u00e8 il fatto che la si trovi il pi\u00f9 delle volte sola all\u2019interno dei manoscritti che la propongono. \u00c8 composta da un totale di 75 omelie, prologo incluso."}
{"id": "1272079", "revid": "1543377", "url": "https://it.wikipedia.org/wiki?curid=1272079", "title": "Disastro ambientale", "text": "Per disastro ambientale si intende un fenomeno con una vasta ricaduta sull'ambiente, avente origine naturale o antropica, che si configuri come catastrofico per:\nCaratteristiche.\nGli eventi determinanti un disastro ambientale possono avere cause naturali, e in questo caso si parla di disastro naturale, o cause antropiche, e hanno importanti conseguenze sugli esseri viventi che ne sono vittima, comprendendo spesso anche l'uomo e il territorio in cui vive.\nSpesso i disastri naturali sono amplificati dalle attivit\u00e0 antropiche, rendendo il confine tra le due categorie meno definito. Ad esempio, la deforestazione di un'area collinare o montana pu\u00f2 far s\u00ec che un evento di pioggia di bassa intensit\u00e0 provochi una frana devastante, senza che per questo l'intervento dell'uomo sia classificato come disastro naturale.\nDi seguito si riportano i disastri ambientali pi\u00f9 noti avvenuti nel monto, divisi per categoria di causa, con la data dell'evento e il territorio interessato.\nDisastri ambientali famosi nel mondo.\nDisastri legati allo sfruttamento civile dell'energia nucleare.\nUna delle scale attualmente utilizzate per la valutazione degli eventi \u00e8 la scala INES, logaritmica e crescente, con 7 (+ 1 di valore nullo) livelli di gravit\u00e0, dove per incidente si considera un evento pari o superiore al livello 4 ovvero per esposizione della popolazione dell'ordine del mSv."}
{"id": "1272081", "revid": "90522", "url": "https://it.wikipedia.org/wiki?curid=1272081", "title": "Municipalit\u00e0 di \u00c4lvsbyn", "text": ""}
{"id": "1272082", "revid": "90522", "url": "https://it.wikipedia.org/wiki?curid=1272082", "title": "Municipalit\u00e0 di Eda", "text": ""}
{"id": "1272083", "revid": "10125", "url": "https://it.wikipedia.org/wiki?curid=1272083", "title": "Disastri ambientali", "text": ""}
{"id": "1272085", "revid": "10125", "url": "https://it.wikipedia.org/wiki?curid=1272085", "title": "Catastrofe ambientale", "text": ""}
{"id": "1272086", "revid": "90522", "url": "https://it.wikipedia.org/wiki?curid=1272086", "title": "Municipalit\u00e0 di V\u00e4nn\u00e4s", "text": ""}
{"id": "1272088", "revid": "90522", "url": "https://it.wikipedia.org/wiki?curid=1272088", "title": "Municipalit\u00e0 di Nykvarn", "text": ""}
{"id": "1272090", "revid": "599013", "url": "https://it.wikipedia.org/wiki?curid=1272090", "title": "Eduardo Alves da Silva", "text": "Caratteristiche tecniche.\nAttaccante mancino abile nel gioco aereo, dotato di un'ottima tecnica di base, personalit\u00e0 e freddezza sotto porta.\nPurtroppo, a causa dei molteplici problemi fisici, non ha espresso tutto il suo potenziale.\nCarriera.\nClub.\nGli inizi e i vari prestiti.\nInizi\u00f2 la carriera in Brasile nelle giovanili del Bangu. All'et\u00e0 di 15 anni, nel 1998, fu acquistato dalla . Successivamente fu mandato in prestito nel 2001 per 6 mesi al Croatia Sesvete, riuscendo a segnare 2 gol in 5 apparizioni. L'anno successivo rientr\u00f2 a Zagabria dove si altern\u00f2 tra primavera e prima squadra, scendendo in campo con quest'ultima in quattro occasioni. Nella stagione 2002-2003 venne mandato di nuovo in prestito, questa volta allo Zapre\u0161i\u0107, militante nella seconda divisione croata, dove realizz\u00f2 10 gol in 15 presenze.\nRitorno alla Dinamo Zagabria.\nDopo esser ritornato dal prestito, si stabil\u00ec subito tra i titolari nella stagione 2003-2004. Successivamente venne nominato miglior giocatore del campionato croato. Continu\u00f2 a giocare regolarmente con la , venendo scelto nuovamente come migliore della lega e vinse la supercoppa croata. In finale segn\u00f2 una doppietta nel 4-1 sul Rijeka; successivamente gioc\u00f2 molto bene nella partita valida per le qualificazioni alla Champions League contro l': durante questa partita, vinta 4-1, Eduardo segn\u00f2 2 reti. Nel turno successivo, la squadra della capitale croata affront\u00f2 l'Arsenal e, fra andata e ritorno, Eduardo segn\u00f2 l'unico gol nella sconfitta complessiva 5 a 1. Segn\u00f2 anche i due gol della nella sconfitta complessiva (fra andata e ritorno) contro l' 5-2 (Coppa UEFA).\nNella prima parte della stagione 2006-2007, aiut\u00f2 la sua squadra a guadagnare il primo posto, segnando 18 gol in 18 presenze, incluse 3 doppiette e 1 tripletta, pi\u00f9 7 assist. Tra l'altro, \u00e8 stato l'unico calciatore della Dinamo a giocare tutte e 18 le partite prima della pausa invernale, partendo sempre tra gli undici titolari. Verso met\u00e0 novembre realizz\u00f2 due triplette in rapida successione, prima in nazionale croata, poi in campionato.\nNella vittoria 4-1 della Dinamo nel derby contro l'NK Zagabria Eduardo realizza il 30\u00ba gol in campionato, battend\u00f2 cos\u00ec il record di 13 anni fa di Goran Vlaovi\u0107 che contava 29 gol. Termin\u00f2 la 1. HNL con 34 gol in 32 presenze. Divent\u00f2 anche il primo giocatore a segnare una tripletta nel \"big match\" fra e Hajduk Spalato, ultima giornata di campionato, terminata 3-0.\nArsenal.\nIl 3 luglio 2007 l' conferm\u00f2 che l'accordo con la era stato raggiunto, e che Eduardo Alves da Silva era ufficialmente un calciatore dell'Arsenal. Eduardo fa il suo debutto con la maglia dell'Arsenal nell'amichevole contro i turchi del Gen\u00e7lerbirli\u011fi in Austria e la sua prima apparizione nella formazione titolare avviene nella partita contro la Lazio, partita vinta 2-1 nella quale da Silva realizza il suo primo gol.\nIl giocatore \u00e8 stato vittima di un gravissimo scontro di gioco il 23 febbraio 2008, durante un incontro di Premier League contro il Birmingham: il difensore avversario Martin Taylor, al 2' di gioco, nel tentativo di contrastare in \"tackle\" una sua avanzata, ha sbagliato il tempo dell'entrata provocandogli la frattura di tibia e perone della gamba sinistra, precludendo al croato la partecipazione al in Austria e Svizzera.\nEduardo \u00e8 tornato a calcare i campi di gioco il 16 dicembre 2008 con la squadra riserve dell'Arsenal. Il 16 febbraio 2009, durante la partita di FA Cup tra Arsenal e Cardiff City, Eduardo torna al gol segnando una doppietta.\nShakhtar Donetsk.\nIl 21 luglio 2010 viene ufficializzato il suo acquisto da parte dello \u0160achtar Donec'k per 7,5 milioni di euro.\nEsordisce proprio il 21 luglio, entrando al 56\u00ba al posto del connazionale J\u00e1dson e al 74\u00ba segna il goal partita contro il Volyn'. In Champions League realizza un gol contro l'Arsenal (la sua ex squadra) il 19 ottobre 2010, mettendo a segno l'unico gol dello \u0160achtar nella partita terminata 5-1 per i \"Gunners\". Si ripete nella partita di ritorno, segnando il gol per il decisivo 2-1 in favore della sua squadra.\nFlamengo.\nIl 17 luglio 2014 viene annunciato il suo acquisto da parte del Flamengo. Decide di indossare la maglia numero 23. Il 3 agosto seguente fa il suo esordio in Brasile, nella gara di campionato contro la Chapecoense (0-1), subentrando a Gabriel al 64\u00ba minuto. Con la squadra di Rio de Janeiro rimane per 2 stagioni collezionando 10 gol in 27 presenze a fine stagione 2015 lascia il club rossonero.\nRitorno allo \u0160achtar Donec'k.\nIl 12 luglio 2015 fa ritorno allo .\nParentesi al Paranaense e Legia Varsavia.\nIl 25 febbraio 2017, dopo essersi svincolato dal club ucraino, Eduardo firma per l'Atletico Paranaense. A seguito di poche apparizioni nel club brasiliano, durante il mercato di gennaio 2018 si trasferisce al Legia Varsavia.\nNazionale.\nNazionale Under-21.\nNel 2002 Eduardo prende la nazionalit\u00e0 croata e viene convocato dalla nazionale croata Under-21 per la fase finale del campionato europeo del 2004 in Germania, giocando tutte e tre le partite della sua squadra mettendo anche a segno un gol nel suo debutto internazionale contro la Serbia e Montenegro. Eduardo viene ancora chiamato per giocare il girone di qualificazione del campionato europeo del 2006, campionato in cui gioc\u00f2 nove partite mettendo a segno un totale di sette gol. Nonostante il suo contributo, la Croazia non riusc\u00ec a qualificarsi per la fase finale dopo aver perso la sfida decisiva contro la Serbia per 5-2, partita in cui Eduardo mise a segno una doppietta. Con l'Europeo si concluse la carriera nella nazionale croata Under-21.\nNazionale maggiore.\nEduardo, chiamato dalla nazionale maggiore croata, fece il suo debutto nella gara amichevole contro l'Irlanda il 16 novembre 2004 all'et\u00e0 di 21 anni, entrando nel secondo tempo. Nel 2005 gioc\u00f2 altre due partite amichevoli e disput\u00f2 entrambi i match della Carlsberg Cup che si tenne nel 2006 ad Hong Kong. Eduardo segn\u00f2 il suo primo gol con la nazionale proprio in questo torneo, andando a segno nella vittoria per 4-0 contro la squadra di Hong Kong nella sfida per il terzo posto tenutasi il 1\u00ba febbraio 2006. Venne quindi inserito nella lista dei probabili candidati per il campionato mondiale del 2006 ma alla fine non venne convocato.\nDopo il mondiale tedesco Eduardo torn\u00f2 nel giro della nazionale croata, a seguito del cambio di allenatore. Slaven Bili\u0107, neo allenatore della , fece molto affidamento sull'attaccante schierandolo da titolare il 16 agosto 2006 nell'amichevole contro l', vinta 2 a 0 (l'1 a 0 arriv\u00f2 con un suo gol). Fu titolare nella partita valida per le qualificazioni a euro 2008 contro la il 6 settembre 2006, debuttando cos\u00ec in una partita ufficiale con la nazionale maggiore. Segn\u00f2 il suo primo gol in una gara ufficiale il 16 ottobre dello stesso anno contro l', battendo il portiere avversario con un colpo di testa. La vinse quel match 2 a 0 balzando cos\u00ec in testa al girone E con 7 punti e una differenza reti di +9. Nella partita successiva, contro il 15 novembre 2006, Eduardo mise a segno una tripletta, aiutando cos\u00ec la squadra a vincere 4-3 sugli avversari. Nel match successivo, contro la a marzo del 2007, segn\u00f2 1 gol all'88\u00ba minuto, che permise alla sua nazionale di battere i macedoni 2-1. Il 2 giugno 2007 Eduardo fu ancora determinante per la , segnando l'unico gol nella partita vinta contro l'.\nIl 15 luglio 2014, dopo aver giocato il Mondiale in con la sua , ha annunciato il suo ritiro dalla nazionale.\nStatistiche.\nPresenze e reti nei club.\n\"Statistiche aggiornate al 3 gennaio 2018.\""}
{"id": "1272091", "revid": "90522", "url": "https://it.wikipedia.org/wiki?curid=1272091", "title": "Municipalit\u00e0 di Kungs\u00f6r", "text": ""}
{"id": "1272093", "revid": "90522", "url": "https://it.wikipedia.org/wiki?curid=1272093", "title": "Municipalit\u00e0 di Lessebo", "text": ""}
{"id": "1272095", "revid": "90522", "url": "https://it.wikipedia.org/wiki?curid=1272095", "title": "Municipalit\u00e0 di Valdemarsvik", "text": ""}
{"id": "1272096", "revid": "90522", "url": "https://it.wikipedia.org/wiki?curid=1272096", "title": "Municipalit\u00e0 di Bollebygd", "text": ""}
{"id": "1272097", "revid": "339392", "url": "https://it.wikipedia.org/wiki?curid=1272097", "title": "Municipalit\u00e0 di Berg", "text": ""}
{"id": "1272098", "revid": "90522", "url": "https://it.wikipedia.org/wiki?curid=1272098", "title": "Municipalit\u00e0 di H\u00e4llefors", "text": ""}
{"id": "1272099", "revid": "1924342", "url": "https://it.wikipedia.org/wiki?curid=1272099", "title": "Die \u00c4rzte", "text": "I Die \u00c4rzte sono un gruppo punk rock tedesco di Berlino, nato nel 1982.\nStoria del gruppo.\nLa band era inizialmente composta da Bela B., Farin Urlaub e da Sahnie. Quest'ultimo gi\u00e0 nei primi anni di vita della band decise di proseguire per la sua strada e cos\u00ec nel gruppo gli succedette Hagen Liebling, chiamato \"the incredible Hagen\", il quale per\u00f2 non venne mai a far parte realmente del gruppo. Dopo numerose vicissitudini i \"Die \u00c4rzte\" furono costretti a dividersi nel 1989 ed i suoi componenti crearono nuovi gruppi come i Depp Jones e King K\u00f8ng.\nNel 1993 la band si riform\u00f2 con un nuovo bassista, Rod, il quale continua a farne parte. Nella loro lunga carriera hanno inciso oltre venti dischi. Usc\u00ec nel novembre del 2007 un album che li riport\u00f2 in auge dal titolo \"Jazz ist anders\", da cui deriva il singolo \"Junge\" uscito il 5 ottobre ed altri due singoli, \"Lasse redn\" e \"Lied vom scheitern\".\nQuesta band si fa chiamare in tedesco \"Die Beste Band Der Welt\", ovvero \"la miglior band del mondo\"."}
{"id": "1272100", "revid": "90522", "url": "https://it.wikipedia.org/wiki?curid=1272100", "title": "Municipalit\u00e0 di Vadstena", "text": ""}
{"id": "1272101", "revid": "90522", "url": "https://it.wikipedia.org/wiki?curid=1272101", "title": "Municipalit\u00e0 di \u00c4lvdalen", "text": ""}
{"id": "1272103", "revid": "90522", "url": "https://it.wikipedia.org/wiki?curid=1272103", "title": "Municipalit\u00e0 di Nordmaling", "text": ""}
{"id": "1272104", "revid": "90522", "url": "https://it.wikipedia.org/wiki?curid=1272104", "title": "Municipalit\u00e0 di Vilhelmina", "text": ""}
{"id": "1272106", "revid": "90522", "url": "https://it.wikipedia.org/wiki?curid=1272106", "title": "Municipalit\u00e0 di Br\u00e4cke", "text": ""}
{"id": "1272107", "revid": "1573940", "url": "https://it.wikipedia.org/wiki?curid=1272107", "title": "Circus cyaneus", "text": "Lalbanella reale (Circus cyaneus ()) \u00e8 un uccello rapace della famiglia degli Accipitridi diffuso in Europa e in Asia settentrionale e centrale.\nDescrizione.\nDimensioni.\nMisura 42-50 cm di lunghezza, per un peso di 300-400 g nel maschio e di 370-708 g nella femmina; l'apertura alare \u00e8 di 100-121 cm.\nAspetto.\nDi media grandezza, \u00e8 l'albanella pi\u00f9 nordica del Paleartico Occidentale. In ogni classe d'et\u00e0 e sesso ha sempre le copritrici caudali superiori bianche. Gli adulti presentano dimorfismo sessuale nel piumaggio; la femmina \u00e8 molto pi\u00f9 grande del maschio e ha l'ala proporzionalmente pi\u00f9 larga. Il maschio alla prima estate \u00e8 facilmente identificabile. I piumaggi giovanili nei due sessi sono quasi uguali e sono molto simili a quello della femmina adulta. Negli individui posati la punta delle ali \u00e8 pi\u00f9 corta dell'estremit\u00e0 della coda. La cera varia dal giallo verdastro al giallo, le zampe sono giallo arancio e il becco \u00e8 nero.\nNel maschio il capo, il dorso e le copritrici superiori dell'ala variano dal grigio chiaro al grigio. Negli individui di ogni et\u00e0 \u00e8 presente un'area marroncina sulla nuca. Le sei primarie esterne sono nere; le quattro interne e le secondarie variano dal grigio chiaro al grigio, con le punte nere sul vessillo interno a formare una banda nera lungo il margine posteriore del sottoala. La faccia superiore della coda grigio argentea presenta una leggera barratura. Il petto, da grigio chiaro a grigio, forma un evidente \u00abcappuccio\u00bb che contrasta con il bianco del ventre non marcato, dei calzari e delle copritrici caudali inferiori. La faccia inferiore della coda \u00e8 bianca con una debole barratura scura. Il colore dell'iride \u00e8 giallo arancio.\nNella femmina il capo marrone presenta una striatura rossiccia camoscio sul vertice, sulla nuca e sulla guancia, le punte chiare delle piume del collare facciale formano un disco simile a quello dei gufi. Il dorso e le copritrici superiori dell'ala sono marrone; la striatura chiara della nuca si pu\u00f2 estendere fino alla parte superiore del dorso. Una bordatura chiara sulle medie copritrici forma una sottile barra, simile a quella del nibbio, che attraversa la parte superiore dell'ala. Quando l'osservazione \u00e8 ravvicinata, la faccia superiore delle remiganti marrone mostra una barratura scura. Le copritrici caudali superiori bianche formano un'ampia macchia. La faccia superiore della coda chiusa (timoniere centrali) presenta delle barre marrone e marrone scure della medesima larghezza e spesso una sfumatura grigiastra; le timoniere esterne hanno pi\u00f9 barre di colore marrone e rossiccio camoscio. Le parti inferiori camoscio sono pesantemente marcate con fitte strie marrone sul petto e con gocce rossiccio marrone pi\u00f9 piccole sul ventre, sui calzari e sulle copritrici caudali inferiori. Le parti inferiori dell'ala hanno le primarie chiare con una sottile barratura scura, le secondarie scure con due barre chiare che si estendono fino al corpo e le grandi e medie copritrici marcate di scuro; le piccole copritrici sono marcate di camoscio e di chiaro. Il colore dell'iride varia con l'et\u00e0; negli individui pi\u00f9 giovani (di 1 o 2 anni) \u00e8 giallo con numerose macchiette marrone, tanto da apparire marroncino; le macchiette diminuiscono gradualmente fino a che l'occhio non diventa giallo uniforme, dai 4 ai 6 anni.\nVoce.\nDurante i voli migratori e al di fuori della stagione riproduttiva, l'albanella reale \u00e8 silenziosa, ma diventa pi\u00f9 rumorosa quando occupa il suo territorio di nidificazione.\nBiologia.\nSe la struttura del paesaggio si presta, l'albanella reale tende a riunirsi in piccole colonie. Per cacciare, questo rapace vola a un'altitudine molto bassa, guardando continuamente verso il basso, scandagliando tutti gli angoli, sorvolando le irregolarit\u00e0 del terreno, seguendo il contorno dei prati e scomparendo improvvisamente, per poi riapparire di nuovo, come se venisse dal nulla. Durante il periodo di nidificazione, si mostra molto aggressiva nei confronti dei suoi congeneri, attaccandoli senza esitazione. Se un intruso si avvicina al nido, gli adulti lo molestano in volo lanciando forti strilli.\nVolo.\nIl volo di caccia \u00e8 quello tipico delle albanelle. Il volo battuto \u00e8 caratterizzato da lenti battiti dell'ala morbida. Volteggia con le ali leggermente a \u00abV\u00bb; normalmente scivola con ali a \u00abV\u00bb, ma spesso a \u00abV\u00bb con la mano piatta.\nAlimentazione.\nCaccia alla maniera tipica delle albanelle perlustrando lentamente sopra diverse tipologie di terreno, alla ricerca d'uccelli e di mammiferi. Solo raramente cattura rettili, insetti o uova d'uccelli. Mentre caccia, a volte si ferma e si libra con le zampe penzolanti per un secondo o pi\u00f9. I posatoi che preferisce sono i piccoli cespugli, piccoli rilievi, pali di recinzione, muretti a secco e il terreno.\nRiproduzione.\nIn linea di massima l'albanella reale occupa lo stesso territorio di anno in anno. La femmina costruisce da sola l'intero nido, quasi sempre sul terreno, tra ginestre appiattite. Di solito per la costruzione utilizza erbe secche o piccoli rami secchi di ginestra. Verso la fine di aprile, la femmina depone da 4 a 6 uova bianco-bluastro chiaro. L'incubazione inizia dopo la deposizione del secondo o del terzo uovo ed \u00e8 compito esclusivo della femmina, che, almeno inizialmente, non \u00e8 sempre presente nel nido. Le prime uova iniziano a schiudersi dopo 29 o 30 giorni, ma ci vorranno altri 3 o 4 giorni prima che tutti i piccoli siano nati.\nDistribuzione e habitat.\nFrequenta \"habitat\" a prevalente vegetazione erbacea. Come le specie congeneri, nidifica al suolo fra le erbe alte, mentre per i voli di caccia predilige aree in cui la vegetazione \u00e8 bassa o rada ed \u00e8 pi\u00f9 facile avvistare e catturare le prede. Infatti, gli avvistamenti di individui in alimentazione si concentrano nelle garighe costiere, su incolti e coltivi erbacei e sui pascoli montani, tra i 1000 e i 2000 metri di altitudine. Nel periodo internuziale forma dormitori notturni che possono trovarsi al suolo oppure su alberi o arbusti; in Italia sono noti assembramenti costituiti da poche unit\u00e0 fino ad alcune decine di individui sia all'interno di zone umide planiziali e costiere sia in aree incolte prevalentemente di pianura e bassa collina.\nSpecie a distribuzione paleartica, occupa un areale che si estende dall'Irlanda alla Kam\u010datka. Le popolazioni migratrici svernano in Europa occidentale e meridionale e, in Asia, dalla penisola anatolica attraverso Iran, Pakistan, India e Indocina settentrionali fino alla Cina orientale e al Giappone. Le popolazioni del dominio climatico temperato-fresco sono localmente residenti.\nConservazione.\nLa diminuzione della specie \u00e8 dovuta soprattutto alla scomparsa e alla trasformazione degli \"habitat\" di riproduzione, alla persecuzione diretta o alla distruzione dei nidi."}
{"id": "1272108", "revid": "90522", "url": "https://it.wikipedia.org/wiki?curid=1272108", "title": "Municipalit\u00e0 di Tors\u00e5s", "text": ""}
{"id": "1272109", "revid": "90522", "url": "https://it.wikipedia.org/wiki?curid=1272109", "title": "Municipalit\u00e0 di Vansbro", "text": ""}
{"id": "1272111", "revid": "90522", "url": "https://it.wikipedia.org/wiki?curid=1272111", "title": "Municipalit\u00e0 di Robertsfors", "text": ""}
{"id": "1272112", "revid": "90522", "url": "https://it.wikipedia.org/wiki?curid=1272112", "title": "Municipalit\u00e0 di Mullsj\u00f6", "text": ""}
{"id": "1272114", "revid": "339392", "url": "https://it.wikipedia.org/wiki?curid=1272114", "title": "Municipalit\u00e0 di Lekeberg", "text": ""}
{"id": "1272116", "revid": "90522", "url": "https://it.wikipedia.org/wiki?curid=1272116", "title": "Municipalit\u00e0 di Orsa", "text": ""}
{"id": "1272117", "revid": "90522", "url": "https://it.wikipedia.org/wiki?curid=1272117", "title": "Municipalit\u00e0 di Pajala", "text": ""}
{"id": "1272118", "revid": "90522", "url": "https://it.wikipedia.org/wiki?curid=1272118", "title": "Municipalit\u00e0 di Karlsborg", "text": ""}
{"id": "1272120", "revid": "90522", "url": "https://it.wikipedia.org/wiki?curid=1272120", "title": "Municipalit\u00e0 di Arvidsjaur", "text": ""}
{"id": "1272121", "revid": "90522", "url": "https://it.wikipedia.org/wiki?curid=1272121", "title": "Municipalit\u00e0 di Perstorp", "text": ""}
{"id": "1272124", "revid": "306856", "url": "https://it.wikipedia.org/wiki?curid=1272124", "title": "Erich Dagobert von Drygalski", "text": "Formazione.\nA 17 anni Drygalski inizia gli studi in matematica e fisica all'Universit\u00e0 di K\u00f6nigsberg (oggi Kaliningrad). Dopo poco tempo decide di dedicarsi alla geografia e si iscrive all'Universit\u00e0 di Bonn, dove segue anche alcune lezioni di Ferdinand von Richthofen. Colpito dal suo insegnante, decide di seguirlo nelle universit\u00e0 di Leipzig e di Berlino.\nDrygalski termina i suoi studi nel 1877 con una tesi dal titolo \"Die Geoid-Deformation der Eiszeit\" (\"Deformazione dei geoditi durante l'era glaciale\"), nella quale studia i ghiacciai delle regioni nordiche. Tra il 1887 ed il 1891 \u00e8 assistente di Geodesia a Berlino.\nIn Artide.\nTra il 1891 ed il 1893 Drygalski organizza una spedizione nella parte occidentale della Groenlandia che attira l'attenzione di diversi accademici berlinesi. Nel 1898 diventa lettore e, nel 1899, professore straordinario di geografia e geofisica a Berlino. Nel 1906 accetta una cattedra a Monaco dove fonda un istituto geografico che diriger\u00e0 sino alla morte.\nNel 1910 partecipa, sotto la direzione del conte Zeppelin, ad una spedizione sull'isola Spitsbergen (Svalbard).\nIn Antartide.\nGrazie all'esperienza acquisita in Artide, Drygalski \u00e8 scelto dalla \"Deutsche Kommission f\u00fcr S\u00fcdpolarforschung\" per guidare la prima spedizione antartica tedesca.\nNell'estate 1901 salpa da Kiel con la nave Gauss e 32 uomini (di cui 5 scienziati), con l'obiettivo di avventurarsi in un'area di Antartide inesplorata localizzata a sud delle isole Kerguelen.\nIl 21 febbraio 1902 Drygalski raggiunge una costa antartica sconosciuta, che chiama Terra di Guglielmo II in onore del Kaiser Guglielmo II, che aveva finanziato la missione con 1\u00a0200\u00a0000 Goldmark. Gi\u00e0 dal giorno successivo la nave inizia ad incontrare difficolt\u00e0 di navigazione, difficolt\u00e0 che si fanno crescenti sino al 1\u00ba marzo, quando la \"Gauss\" rimane definitivamente bloccata nel pack a circa 70 chilometri dalla linea di costa.\nAnche se la nave rimane intrappolata nei ghiacci per 14 mesi, sino al febbraio 1903, la spedizione riesce a scoprire nuovi territori antartici come il vulcano Gaussberg, e pu\u00f2 considerarsi un successo scientifico.\nUltimi anni.\nTra il 1905 ed il 1931 Erich von Drygalski scriver\u00e0 20 volumi e 2 atlanti per raccontare della spedizione e sistematizzarne i dati scientifici.\nDrygalski va in pensione nel 1934, e muore il 10 gennaio 1949 a Monaco.\nLuoghi dedicati.\nDiversi luoghi sono dedicati a Erich von Drygalski tra cui:"}
{"id": "1272125", "revid": "90522", "url": "https://it.wikipedia.org/wiki?curid=1272125", "title": "Municipalit\u00e0 di F\u00e4rgelanda", "text": ""}
{"id": "1272128", "revid": "90522", "url": "https://it.wikipedia.org/wiki?curid=1272128", "title": "Municipalit\u00e0 di Aneby", "text": ""}
{"id": "1272132", "revid": "90522", "url": "https://it.wikipedia.org/wiki?curid=1272132", "title": "Municipalit\u00e0 di Storuman", "text": ""}
{"id": "1272133", "revid": "90522", "url": "https://it.wikipedia.org/wiki?curid=1272133", "title": "Municipalit\u00e0 di Lax\u00e5", "text": ""}
{"id": "1272134", "revid": "90522", "url": "https://it.wikipedia.org/wiki?curid=1272134", "title": "Municipalit\u00e0 di H\u00f6gsby", "text": ""}
{"id": "1272135", "revid": "146644", "url": "https://it.wikipedia.org/wiki?curid=1272135", "title": "Erich von Drygalski", "text": ""}
{"id": "1272136", "revid": "90522", "url": "https://it.wikipedia.org/wiki?curid=1272136", "title": "Municipalit\u00e0 di Ockelbo", "text": ""}
{"id": "1272138", "revid": "90522", "url": "https://it.wikipedia.org/wiki?curid=1272138", "title": "Municipalit\u00e0 di Norberg", "text": ""}
{"id": "1272139", "revid": "486946", "url": "https://it.wikipedia.org/wiki?curid=1272139", "title": "Municipalit\u00e0 di Ragunda", "text": ""}
{"id": "1272141", "revid": "90522", "url": "https://it.wikipedia.org/wiki?curid=1272141", "title": "Municipalit\u00e0 di Gr\u00e4storp", "text": ""}
{"id": "1272142", "revid": "90522", "url": "https://it.wikipedia.org/wiki?curid=1272142", "title": "Municipalit\u00e0 di Vindeln", "text": ""}
{"id": "1272143", "revid": "339392", "url": "https://it.wikipedia.org/wiki?curid=1272143", "title": "Municipalit\u00e0 di Essunga", "text": ""}
{"id": "1272144", "revid": "76963", "url": "https://it.wikipedia.org/wiki?curid=1272144", "title": "Erica Gavin", "text": "\u00c8 una delle attrici feticcio del regista Russ Meyer, per il quale ha interpretato film divenuti \"cult\" come \"Vixen\" e \"Lungo la valle delle bambole\".\nBiografia.\nI genitori di Erica Gavin furono a loro volta degli attori e subirono le persecuzioni dell'era McCarthy; entrambi infatti entrambi finirono sulla \"black list\" e furono costretti a lasciare il lavoro. A 13 anni la Gavin partecip\u00f2 a un'audizione per la Junior Philharmonic Orchestra per la quale venne scelta come violoncellista, diventando il pi\u00f9 giovane membro dell'orchestra.\nA 19 anni lavor\u00f2 come ballerina in un topless bar, e fu in quel periodo che adott\u00f2 il suo nome d'arte, prendendolo il cognome in prestito da una sua amica. Le sue colleghe erano due future star del cinema d\"exploitation\", Tura Satana e Haji. Nel 1967, mentre attendeva il suo turno dal dentista, lesse un annuncio su \"Variety\" che pubblicizzava un provino per il film di Russ Meyer \"Vixen\". La Gavin and\u00f2 al provino e lo vinse, ottenendo cos\u00ec la parte della protagonista e il film la lanci\u00f2 tra le star dell\"exploitation\".\nNel 1970 torn\u00f2 a lavorare con Russ Meyer, interpretando \"Lungo la valle delle bambole\". Successivamente appar\u00ec in altri tre film, tra i quali \"Femmine in gabbia\" di Jonathan Demme, per poi lasciare definitivamente il mondo del cinema. Successivamente si stabil\u00ec a Los Angeles, operando come stilista. In un'intervista ha dichiarato di essere bisessuale."}
{"id": "1272146", "revid": "90522", "url": "https://it.wikipedia.org/wiki?curid=1272146", "title": "Municipalit\u00e0 di Gullsp\u00e5ng", "text": ""}
{"id": "1272148", "revid": "90522", "url": "https://it.wikipedia.org/wiki?curid=1272148", "title": "Municipalit\u00e0 di Jokkmokk", "text": ""}
{"id": "1272149", "revid": "90522", "url": "https://it.wikipedia.org/wiki?curid=1272149", "title": "Municipalit\u00e0 di \u00d6desh\u00f6g", "text": ""}
{"id": "1272150", "revid": "339392", "url": "https://it.wikipedia.org/wiki?curid=1272150", "title": "Municipalit\u00e0 di Ljusnarsberg", "text": ""}
{"id": "1272151", "revid": "90522", "url": "https://it.wikipedia.org/wiki?curid=1272151", "title": "Municipalit\u00e0 di Boxholm", "text": ""}
{"id": "1272153", "revid": "90522", "url": "https://it.wikipedia.org/wiki?curid=1272153", "title": "Municipalit\u00e0 di \u00d6vertorne\u00e5", "text": ""}
{"id": "1272155", "revid": "339392", "url": "https://it.wikipedia.org/wiki?curid=1272155", "title": "Municipalit\u00e0 di Dals-Ed", "text": ""}
{"id": "1272156", "revid": "37401", "url": "https://it.wikipedia.org/wiki?curid=1272156", "title": "Intel Rapid Recovery Technology", "text": "Con il nome Intel Rapid Recovery Technology si indica una tecnologia sviluppata da Intel nel 2007 e integrata nei chipset della famiglia Bearlake e, successivamente, in quello delle piattaforme Centrino 2 e Centrino 2 vPro Montevina, conosciuto come Cantiga.\nPi\u00f9 precisamente, tale funzionalit\u00e0 \u00e8 integrata nel Southbridge dei chipset, che in entrambi \u00e8 l'ICH9.\nPrincipi di funzionamento.\nAttraverso questa funzionalit\u00e0 Intel consente di ottenere i vantaggi di un sistema RAID 1, pur non avendone configurato uno.\nI requisiti di funzionamento sono comunque 2 dischi separati, connessi attraverso l'interfaccia SATA ma, a differenza di quanto avviene nei sistemi RAID 1 tradizionali, i dati non vengono replicati istantaneamente su entrambi i dischi, ma solo a intervalli regolari decisi dall'utente.\nSe viene utilizzata per replicare il disco di sistema, la tecnologia \"Rapid Recovery\" provvede, in caso di malfunzionamenti, a caricare il sistema dal disco di riserva sul quale si trova il backup del proprio sistema creato in automatico in base a criteri scelti dall'utente. Tra questi criteri si possono ricordare i backup giornalieri, settimanali oppure forzati manualmente dall'utente per esempio prima di una modifica al sistema operativo. Una volta eseguito il riavvio dal disco di riserva, \u00e8 poi possibile cancellare il disco primario e ricrearlo partendo proprio dalla copia di backup.\nOvviamente un approccio come quello fornito dalla tecnologia \"Rapid Recovery\" comporta sia vantaggi che svantaggi rispetto al tradizionale RAID 1, e tocca ad ogni singolo utente la scelta di quale metodo sia pi\u00f9 adatto alle proprie esigenze, tanto pi\u00f9 che i chipset in questione supportano comunque il tradizionale metodo RAID.\nVantaggi.\nAnche sfruttando una tecnologia del genere si ottiene una certa sicurezza dei dati contenuti sul disco, sebbene ovviamente non paragonabile a quella di un sistema RAID 1. In caso di malfunzionamenti del sistema operativo o di guasto hardware, \u00e8 comunque possibile rimettere in piedi il sistema in pochi minuti; in pi\u00f9 a differenza della modalit\u00e0 RAID 1 che richiede la presenza di 2 dischi identici, pena lo spreco dello spazio aggiuntivo sul disco pi\u00f9 capiente, con la tecnologia \n\"Rapid Recovery\" \u00e8 possibile avere un disco di sistema di dimensioni ad esempio pari a quelle di una partizione di un disco secondario pi\u00f9 capiente, che serve come copia di riserva. Da un altro punto di vista, si pu\u00f2 osservare come, in generale, mentre un sistema RAID 1 replica necessariamente tutto il contenuto di un intero disco, attraverso la \"Rapid Recovery\" \u00e8 possibile eseguire la copia di riserva di una sola partizione, per esempio solo quella che contiene i documenti e i files personali, tralasciando quella del sistema operativo, meno vitale in termini di importanza.\nSvantaggi.\nTra gli svantaggi che si possono riscontrare nell'utilizzo della tecnologia \"Rapid Recovery\" al posto di un tradizionale RAID 1 si pu\u00f2 citare la necessit\u00e0 da parte dell'utente di avere sempre in mente quale sia la data dell'ultimo aggiornamento della copia di riserva, per evitare di perdere dati di cui non \u00e8 ancora stato eseguito il backup, e le inferiori prestazioni, sebbene di poco e solo in lettura, che un sistema basato sulla nuova tecnologia \u00e8 in grado di offrire rispetto ad un sistema su RAID 1.\n\"Rapid Recovery\" anche sui portatili.\nIntel ha integrato questa tecnologia anche nel chipset Cantiga alla base delle piattaforme mobile Centrino 2 e Centrino 2 vPro Montevina, arrivate a met\u00e0 2008. Sebbene il numero di sistemi portatili dotati di 2 hard disk sia esiguo, nell'ambito dei cosiddetti \"desktop replacement\" alcuni produttori potrebbero trovare in questa tecnologia una spinta per l'integrazione di pi\u00f9 di un 1 disco rigido."}
{"id": "1272157", "revid": "90522", "url": "https://it.wikipedia.org/wiki?curid=1272157", "title": "Municipalit\u00e0 di Skinnskatteberg", "text": ""}
{"id": "1272158", "revid": "90522", "url": "https://it.wikipedia.org/wiki?curid=1272158", "title": "Municipalit\u00e0 di Storfors", "text": ""}
{"id": "1272160", "revid": "90522", "url": "https://it.wikipedia.org/wiki?curid=1272160", "title": "Municipalit\u00e0 di Norsj\u00f6", "text": ""}
{"id": "1272161", "revid": "90522", "url": "https://it.wikipedia.org/wiki?curid=1272161", "title": "Municipalit\u00e0 di Munkfors", "text": ""}
{"id": "1272162", "revid": "76963", "url": "https://it.wikipedia.org/wiki?curid=1272162", "title": "Keiji Fujiwara", "text": "Carriera.\n\u00c8 conosciuto per aver interpretato Hiroshi Nohara in \"Shin Chan\", Maes Hughes nella prima e seconda serie animata di \"Fullmetal Alchemist\", Reno in ', e Haku nelle visual novel ' e '. Ha anche doppiato il personaggio di Goro nella serie \"Koroshiya-san\" e Drebin nel videogioco '.\n\u00c8 famoso per aver interpretato \"Leorio Paladiknight\" nella serie animata del 2011 di \"Hunter \u00d7 Hunter\".\nLa maggior parte dei personaggi a cui ha dato voce sono i classici tipi spensierati e superficiali, tuttavia a volte questo genere di personaggio ha un ruolo molto importante all'interno della storia. \u00c8 quindi raro sentire la sua voce interpretare un personaggio nel ruolo di antagonista.\nNel novembre 2006 ha fondato l\"'Air Agency\", per la quale \u00e8 stato il direttore fino alla sua morte. Nell'agosto 2016 decise di mettere in pausa la sua carriera per curarsi da un male non meglio precisato, ritornando attivamente al lavoro nel giugno 2017.\n\u00c8 scomparso il 12 aprile 2020, all'et\u00e0 di 55 anni, a seguito di un tumore."}
{"id": "1272164", "revid": "90522", "url": "https://it.wikipedia.org/wiki?curid=1272164", "title": "Municipalit\u00e0 di \u00d6verkalix", "text": ""}
{"id": "1272167", "revid": "486946", "url": "https://it.wikipedia.org/wiki?curid=1272167", "title": "Municipalit\u00e0 di Ydre", "text": ""}
{"id": "1272168", "revid": "1632387", "url": "https://it.wikipedia.org/wiki?curid=1272168", "title": "Refused", "text": "I Refused sono un gruppo hardcore punk svedese, formato a Ume\u00e5 nel gennaio 1992 da Dennis Lyxz\u00e9n, cofondatore del movimento culturale Church of Noise con Sir Bob Cornelius Rifo, David Sandstr\u00f6m, P\u00e4r Hansson e Jonas Lidgren.\nStoria.\nPrimi anni (1991-1997).\nIl gruppo si form\u00f2 agli inizi del 1991 con Dennis Lyxz\u00e9n alla voce, David Sandstr\u00f6m alla batteria, P\u00e4r Hansson alla chitarra e Jonas Lindgren al basso, pubblicando il demo omonimo. Dopo un cambio di formazione che vide l'ingresso di Magnus Bj\u00f6rklund al posto di Lindgren, il gruppo pubblic\u00f2 il primo EP \"This Is the New Deal\", dopodich\u00e9 entr\u00f2 in formazione Kristofer Steen al posto di Hansson. Nel 1994 usci\u00ec l'album di debutto \"This Just Might Be... the Truth\" nel 1994, seguito un mese pi\u00f9 tardi dall'EP \"Everlasting\".\nDurante questo periodo Bj\u00f6rklund abbandon\u00f2 i Refused, che faticarono a trovare un sostituto permanente al punto di coinvolgere dodici bassisti durante la propria attivit\u00e0 dal vivo e sessioni di registrazione. Intorno allo stesso periodo entr\u00f2 in formazione un secondo chitarrista, Jon Br\u00e4nnstr\u00f6m, pubblicando il secondo album \"Songs to Fan the Flames of Discontent\" nel 1996.\n\"The Shape of Punk to Come\", scioglimento (1998).\nNel 1998 i Refused pubblicarono il terzo album in studio \"The Shape of Punk to Come\", che present\u00f2 significativi esperimenti musicali rispetto alle sonorit\u00e0 tipicamente punk che caratterizzarono le precedenti pubblicazioni, passando da elementi jazz fino alla musica d'ambiente; inoltre hanno influito fortemente altre band hardcore, come The Nation of Ulysses, Born Against, cos\u00ec come le opere di Karl Marx, di Errico Malatesta e del Situationist International.\nIl disco, tuttavia, ebbe uno scarso successo commerciale, venendo poco pubblicizzato dall'etichetta e vendendo in un anno circa 1400 copie negli Stati Uniti d'America. Ci\u00f2 dett\u00f2 sconforto e dissidi all'interno della formazione, tra cui un litigio tra Lyxz\u00e9n e Br\u00e4nnstr\u00f6m a seguito di un concerto in Svezia. Pochi mesi pi\u00f9 tardi, il gruppo riusc\u00ec ad esibirsi negli Stati Uniti d'America in qualit\u00e0 di artisti d'apertura dei Frodus, partecipando a sole otto date, concordando ad Atlanta la volont\u00e0 di sciogliersi; il tour si concluse in un locale di Harrisonburg il 6 ottobre 1998, dove il loro concerto, definito in seguito come \u00abcaotico\u00bb, fu interrotto dall'arrivo della polizia mentre suonarono \"Rather Be Dead\", tratto da \"Songs to Fan the Flames of Discontent\".\nDopo lo scioglimento (1999-2010).\nIl cantante Dennis Lyxz\u00e9n ha formato i The (International) Noise Conspiracy ed i 93 Million Miles mentre gli altri componenti hanno formato il gruppo TEXT. Nel 2004 Lyxz\u00e9n e Sandstr\u00f6m hanno fondato assieme ad alcuni amici i The Lost Patrol Band.\nNel 2003 la rivista \"Kerrang!\" inser\u00ec \"The Shape of Punk to Come\" al 13\u00ba posto nella lista dei suoi \"50 album pi\u00f9 influenti di tutti i tempi\".\nNel 2006 \u00e8 stato pubblicato il documentario \"Refused Are Fucking Dead\", diretto da Steen e incentrato sull'ultimo anno di esistenza della band.\nIl 7 giugno 2010 la Epitaph Records ha pubblicato un'edizione deluxe di \"The Shape of Punk to Come\" consistente in tre dischi. All'album sono stati accorpati un live inedito tenutosi ad Ume\u00e5 e il sopracitato documentario.\nReunion, \"Freedom\" (2012-2015).\nIl 10 gennaio 2012 i Refused hanno confermato il loro ritorno sulle scene musicali, esibendosi ad aprile al Coachella Valley Music and Arts Festival e in agosto al Way Out West Festival di G\u00f6teborg. Successivamente hanno intrapreso una tourn\u00e9e mondiale, toccando l'Europa, l'Australia e nuovamente gli Stati Uniti d'America, concludendo la reunion il 15 dicembre dello stesso anno a Ume\u00e5.\nNonostante la conclusione della reunion, il 1\u00ba novembre 2014 Jon Br\u00e4nnstr\u00f6m ha rivelato a sorpresa di essere stato allontanato dai Refused, i quali hanno in seguito ribadito di aver tagliato ogni rapporto con il chitarrista l'anno prima, facendo intendere di essere al lavoro su nuovo materiale inedito.\nIl 27 aprile 2015 i Refused hanno annunciato l'uscita del quarto album in studio \"Freedom\", il primo dai tempi di \"The Shape of Punk to Come\" del 1998. Uscito il 30 giugno, il disco si compone di dieci brani tutti prodotti da Nick Launay e realizzati con la collaborazione di Shellback.\n\"War Music\" (2019-presente).\nIl 26 marzo 2019 Lyxz\u00e9n ha rivelato che il gruppo era al lavoro sul quinto album in studio: \nIntitolato \"War Music\", l'album \u00e8 stato pubblicato il 18 ottobre dello stesso anno ed \u00e8 stato anticipato dai singoli \"Blood Red\", \"REV001\" e \"Economy of Death\". Per la sua promozione i Refused hanno intrapreso una tourn\u00e9e in congiunta con i Thrice in Europa tra ottobre e novembre dello stesso anno, a cui far\u00e0 seguito un tour nell'America del Nord tra febbraio e marzo 2020, dove saranno supportati dai Metz e dagli Youth Code.\nStile musicale e influenze.\nIl batterista David Sandstr\u00f6m ha affermato che prima che si formasse la band, lui era un \"ragazzo fan del death metal e sniffa-colla\", ma anche fan degli Step Forward, l'embrione dei Refused. Quando gli Step Forward si sciolsero l'amicizia tra David e Dennis Lyxzen divenne pi\u00f9 forte, Dennis lo port\u00f2 a casa e gli fece ascoltare l'album \"We're Not in This Alone\" degli Youth of Today pi\u00f9 volte di seguito in una stanza da solo.\nL'album \"This Just Might Be... the Truth\" \u00e8 stato in gran parte influenzato dai gruppi hardcore americani famosi a quel tempo (come gl Earth Crisis), nonch\u00e9 da varie bande della scena hardcore di New York. Dal momento della sua apparizione, la band aveva gi\u00e0 una forte spinta oppositoria.\nNel suo secondo album, \"Songs to Fan the Flames of Discontent\", la band adott\u00f2 un suono pi\u00f9 pesante, in gran parte a causa del fatto che Dennis utilizz\u00f2 uno stile urlato, invece che cantato ad alta voce."}
{"id": "1272169", "revid": "90522", "url": "https://it.wikipedia.org/wiki?curid=1272169", "title": "Municipalit\u00e0 di Mal\u00e5", "text": ""}
{"id": "1272170", "revid": "90522", "url": "https://it.wikipedia.org/wiki?curid=1272170", "title": "Municipalit\u00e0 di \u00c5sele", "text": ""}
{"id": "1272171", "revid": "90522", "url": "https://it.wikipedia.org/wiki?curid=1272171", "title": "Municipalit\u00e0 di Arjeplog", "text": ""}
{"id": "1272172", "revid": "90522", "url": "https://it.wikipedia.org/wiki?curid=1272172", "title": "Municipalit\u00e0 di Dorotea", "text": ""}
{"id": "1272173", "revid": "90522", "url": "https://it.wikipedia.org/wiki?curid=1272173", "title": "Municipalit\u00e0 di Sorsele", "text": ""}
{"id": "1272184", "revid": "339392", "url": "https://it.wikipedia.org/wiki?curid=1272184", "title": "Municipalit\u00e0 di \u00d6stra G\u00f6inge", "text": ""}
{"id": "1272186", "revid": "834", "url": "https://it.wikipedia.org/wiki?curid=1272186", "title": "Municipalit\u00e0 di Upplands V\u00e4sby", "text": ""}
{"id": "1272188", "revid": "90522", "url": "https://it.wikipedia.org/wiki?curid=1272188", "title": "Municipalit\u00e0 di Lilla Edet", "text": ""}
{"id": "1272193", "revid": "599013", "url": "https://it.wikipedia.org/wiki?curid=1272193", "title": "Andr\u00e9 Cruz", "text": "Caratteristiche tecniche.\nAndr\u00e9 Cruz veniva schierato da libero o da mediano di centrocampo. Specialista dei calci piazzati, impostava l'azione e andava anche a concluderla con un fatato piede mancino.\nCarriera.\nInizi.\nAndr\u00e9 Cruz ha iniziato la sua carriera nelle giovanili del Ponte Preta, con il quale ha debuttato come professionista nel 1987. In questo periodo rifiuta il trasferimento in Italia al Como, dove invece approda il connazionale Milton. Nel 1990 si \u00e8 trasferito al Flamengo, con il quale ha conquistato la Coppa del Brasile nello stesso anno. Nell'estate 1990 per il brasiliano \u00e8 iniziata l'avventura in Europa, con l'acquisto da parte dello , in cui Cruz gioc\u00f2 per quattro anni. Con il club belga ha vinto la coppa nazionale nel 1993.\nNapoli.\nNel 1994, a 26 anni, Cruz si trasfer\u00ec in Italia, al Napoli, al suo attivo gi\u00e0 vantava 22 partite con la Nazionale Brasiliana e la medaglia d'Argento alla Olimpiadi di Seul (1988) .\nNella squadra Partenopea, Cruz si consacr\u00f2 definitivamente a grandi livelli risultando essere tra i migliori liberi e mediani della Serie A, il calciatore Brasiliano si fece ulteriormente notare per le sue qualit\u00e0 tecniche soprattutto sui calci piazzati e per la personalit\u00e0 con cui gestiva la difesa.\nIn tre campionati con il Napoli, realizz\u00f2 13 reti in 83 partite, sette il primo anno, suo record, siglando due rimonte azzurre (i pareggi con il e il Brescia) . Condizionato da alcuni infortuni, segn\u00f2 di meno l'anno successivo ('95 - ' 96), un solo gol su calcio di rigore, incorrendo anche in due autoreti (contro e ).\nRiprese a segnare il terzo anno, 5 gol, offrendo anche un rendimento molto alto, quando nel 1996-97,il tecnico Luigi Simoni, lo spost\u00f2 a centrocampo nel ruolo di mediano; in quella stagione, insieme al Napoli, Cruz sfior\u00f2 la conquista della Coppa Italia, persa nella doppia finale contro il Vicenza.\nA fine campionato, il Napoli, da anni gravato da un'inarrestabile crisi economica, consider\u00f2 troppo esosa la sua richiesta di due miliardi e mezzo a stagione per il rinnovo contrattuale, e cos\u00ec fu costretto a cedere (oltre che giocatori del calibro di Pecchia e Boghossian) la stella Brasiliana al Milan di Fabio Capello, dopo un'aspra contesa con l'Inter, Capello che gi\u00e0 avrebbe voluto Cruz al l'anno precedente.\nMilan e gli ultimi anni in Italia.\nNell'estate 1997, dopo aver firmato un precontratto con l'Inter, Cruz, approd\u00f2 invece al Milan, che in cambio cedette ai nerazzurri Moriero come sorta di risarcimento per il mancato arrivo del difensore brasiliano. Con i rossoneri Cruz disput\u00f2 un campionato a rendimento alterno, complice la cupa stagione di tutta la squadra. Nella seconda stagione al Milan con il nuovo allenatore Alberto Zaccheroni, non trov\u00f2 pi\u00f9 spazio, anche a causa di diversi infortuni e a met\u00e0 campionato si trasfer\u00ec, dopo 5 anni, allo . In Belgio per\u00f2 gioc\u00f2 per soli 6 mesi per poi tornare in Italia e vivere una altrettanto breve esperienza al .\nSporting Lisbona e fine carriera.\nNel gennaio 2000 Cruz si trasfer\u00ec allo Sporting Lisbona. Con i portoghesi vinse due campionati nazionali (1999-2000 e 2001-2002), una Supercoppa di Portogallo (2002) e una Coppa di Portogallo (2001-2002).\nNel 2002 fece ritorno in Brasile, dove disput\u00f2 i suoi ultimi campionati nel Goi\u00e1s (2002 e 2004) e nell'Internacional (2003). Si \u00e8 ritirato dall'attivit\u00e0 agonistica nel 2004.\nNazionale.\nAndr\u00e9 Cruz \u00e8 uno dei pochi calciatori brasiliani ad aver giocato in tutte le categorie della propria Nazionale.\nNel 1985 ha disputato il Mondiale di categoria con la Nazionale brasiliana Under-16, durante il quale ha giocato 6 partite e segnato un gol nella semifinale persa contro la Germania Ovest. Ha poi chiuso il torneo al terzo posto grazie alla vittoria contro la Guinea.\nCon la Nazionale Under-20 ha giocato il Mondiale 1987, raggiungendo e quarti di finale e totalizzando 4 presenze e 2 gol (miglior marcatore brasiliano insieme ad Alcindo e William).\nCon la selezione olimpica ha disputato i Giochi Panamericani del 1987, vinti da Brasile, dove ha totalizzato 4 presenze e un gol, e le Olimpiadi di Seoul 1988, dove il Brasile ha conquistato una medaglia d'argento (6 presenze e una rete per Cruz).\n\u00c8 stato convocato 31 volte nella Nazionale brasiliana, debuttandovi il 3 agosto 1988 in amichevole contro l' (2-0 per il Brasile il finale). Ha segnato il suo unico gol in Nazionale contro l' in un'amichevole disputata il 14 ottobre 1989 a Bologna. Con la \"Sele\u00e7\u00e3o\" ha giocato la Coppa America del 1989, svoltasi in Brasile e vinta dai \"verde-oro\" (una sola presenza), e del 1995 (4 presenze, tra cui quella nella finale persa contro l'Uruguay). \u00c8 inoltre stato convocato anche per il Mondiale 1998 svoltosi in Francia, nel quale il Brasile ha perso la finale contro i pradroni di casa la ma non \u00e8 mai sceso in campo nel corso della manifestazione. L'ultima partita giocata da Andr\u00e9 Cruz in Nazionale \u00e8 stata l'amichevole del 3 giugno 1998 contro disputata a Parigi."}
{"id": "1272195", "revid": "729019", "url": "https://it.wikipedia.org/wiki?curid=1272195", "title": "Santa Cruz Verapaz", "text": "Santa Cruz Verapaz \u00e8 un comune del Guatemala facente parte del dipartimento di Alta Verapaz. Si trova a circa 15\u00a0km da Cob\u00e1n, capoluogo del dipartimento e a 199\u00a0km da Citt\u00e0 del Guatemala, capitale dello stato.\nLa cittadina si trova ad un'altitudine di circa 1400\u00a0m s.l.m. in una regione dalla vegetazione rigogliosa ricca di boschi, fiumi e torrenti ed \u00e8 caratterizzata da un clima temperato,\nLa fondazione della citt\u00e0, ad opera di frati domenicani Juan de Torres, Luis C\u00e1ncer e Pedro Angulo, risale al 3 maggio 1543, la costruzione della chiesa \u00e8 di poco successiva, la chiesa di Santa Cruz Verapaz e quella di Rabinal (nel dipartimento di Baja Verapaz) furono i primi luoghi di culto edificati dai frati domenicani giunti nell'area nel 1534."}
{"id": "1272197", "revid": "93556", "url": "https://it.wikipedia.org/wiki?curid=1272197", "title": "Giuseppina Carlotta del Belgio", "text": "Biografia.\nInfanzia.\nGiuseppina era la figlia maggiore del re Leopoldo III del Belgio (fratello della regina consorte d'Italia Maria Jos\u00e9) e della regina Astrid nata principessa di Svezia. I suoi fratelli sono re Baldovino I del Belgio e re Alberto II del Belgio, succeduto al fratello Baldovino scomparso nel 1993. I suoi fratellastri sono il principe Alexandre del Belgio e le principesse Marie-Christine e Marie-Esm\u00e9ralda del Belgio, figli di Mary Lilian Baels, seconda moglie del padre Leopoldo. I suoi nonni paterni erano il re Alberto I del Belgio e la regina Elisabetta nata duchessa in Baviera; quelli materni il principe Carlo di Svezia e la principessa Ingeborg di Danimarca.\nIl 29 agosto del 1935 la madre di Giuseppina mor\u00ec, vittima di un incidente automobilistico nei pressi di K\u00fcssnacht, in Svizzera. Il padre si rispos\u00f2 l'11 settembre del 1941 con Mary Lilian Baels, principessa di Rethy.\nDurante la seconda guerra mondiale le forze militari tedesche tennero tutta la famiglia reale belga prigioniera: dal 1940 al 1944 nel castello di Laeken, poi, dopo lo sbarco delle forze alleate in Normandia, in un campo di prigionia tedesco ed infine in uno austriaco, dove vennero liberati solo nel maggio del 1945.\nTerminata la guerra in Belgio scoppi\u00f2 la \"Questione reale\" e re Leopoldo, con la famiglia, fu costretto a vivere in esilio in Svizzera fino al 1950, mentre in patria il fratello minore Carlo Teodoro assumeva la reggenza al suo posto.\nA Ginevra la principessa Giuseppina prosegu\u00ec la sua formazione scolastica, prima presso l\"'Ecole Superieure de Jeunes Filles\", poi seguendo i corsi di psicologia infantile dell'Universit\u00e0 di Ginevra.\nNel 1949, nel periodo pi\u00f9 difficile della \"Questione reale\", Giuseppina effettu\u00f2 un'importante missione di riconciliazione ritornando ufficialmente in Belgio per recarsi sulla tomba della madre e, inaspettatamente, fu accolta dal popolo belga in modo trionfale.\nMatrimonio.\nGiuseppina spos\u00f2 il 9 aprile del 1953 il principe Giovanni di Lussemburgo, allora granduca ereditario del Lussemburgo, figlio della granduchessa Carlotta di Lussemburgo e del principe Felice di Borbone-Parma.\nGranduchessa del Lussemburgo.\nLa granduchessa Carlotta di Lussemburgo, madre di Giovanni, abdic\u00f2 il 12 novembre del 1964 in favore del figlio. Dal 1964 al 2000 Giuseppina Carlotta sostenne il suo ruolo di Granduchessa svolgendo numerosi incarichi, soprattutto in campo sociale e culturale.\nElla riun\u00ec nel castello di Colmar-Berg una collezione privata di opere d'arte contemporanea, che fu presentata per la prima volta al pubblico nel 2003 al \"Museo Nazionale di Storia dell'Arte del Lussemburgo\".\nSupervision\u00f2 con competenza i lavori di restauro del Palazzo Granducale, iniziati nel 1991 e terminati nel 1996.\nLa Granduchessa fu Presidentessa d'Onore dell\"'Orchestra filarmonica del Lussemburgo\" e concesse il suo patronato al \"Circolo Artistico del Lussemburgo\".\nIn campo sociale occup\u00f2 differenti ruoli: presidenza della \"Croce Rossa Lussemburghese\" e della \"Fondazione Lussemburghese contro il Cancro\", patronato di \"SOS-Villages d'enfants-Louxembourg\" e del \"Comitato Lussemburghese per l'UNICEF\".\nGiuseppina ricevette tre decorazioni lussemburghesi: la Grande Croce dell\"Ordine del Leone d'Oro di Nassau\", la Grande Croce dell\"Ordine dei Meriti Civili e Militari di Adolfo di Nassau\" e la Grande Croce dell\"Ordine Granducale della Corona di Ch\u00eane\".\nNel 2003 la Corte annunci\u00f2 che la Granduchessa era ammalata di cancro ai polmoni ed annull\u00f2 tutte le cerimonie ufficiali previste per i festeggiamenti delle sue nozze d'oro.\nMorte.\nGiuseppina mor\u00ec il 10 gennaio del 2005, nel castello di Fischbach dove si era stabilita con il marito a partire dall'anno 2000, dopo l'abdicazione.\nCelebrati dall'arcivescovo di Lussemburgo Monsignor Fernand Franck, i funerali ebbero luogo nella cattedrale di N\u00f4tre Dame.\nSecondo le sue ultime volont\u00e0 le sue spoglie furono in seguito cremate. L'urna che contiene le sue ceneri \u00e8 deposta nella cripta della famiglia granducale nella Cattedrale di Notre-Dame.\nCinque mesi dopo la sua morte, la famiglia granducale inaugur\u00f2 ufficialmente nella citt\u00e0 di Lussemburgo la Sala dei Concerti Granduchessa Giuseppina Carlotta.\nDiscendenza.\nGiuseppina Carlotta e Giovanni di Lussemburgo ebbero cinque figli:"}
{"id": "1272199", "revid": "26891", "url": "https://it.wikipedia.org/wiki?curid=1272199", "title": "Forze speciali dell'esercito statunitense", "text": ""}
{"id": "1272200", "revid": "188116", "url": "https://it.wikipedia.org/wiki?curid=1272200", "title": "Comsubin", "text": ""}
{"id": "1272204", "revid": "105911", "url": "https://it.wikipedia.org/wiki?curid=1272204", "title": "Film di culto", "text": "Un film di culto (o anche film cult, film culto; in inglese cult movie o semplicemente cult) \u00e8 un'opera cinematografica che ha superato il livello del successo per arrivare a quello di icona sociale, spesso al di l\u00e0 dei mezzi economici impiegati per produrla e malgrado il suo successo o insuccesso commerciale o di critica. L'espressione riguarda anche quelle pellicole che, pur non avendo avuto un grande successo popolare, hanno comunque un pubblico straordinariamente affezionato, che prova verso di esse una stima quasi paragonabile ad un'adorazione religiosa (da cui il termine \"culto\"), arrivando talvolta a rappresentare un elemento di riferimento di un'intera generazione o di una subcultura.\nDefinizione.\nIl termine \"cult\" \u00e8 spesso abusato: talvolta sono gli stessi uffici stampa delle case di produzione a ricercare elementi che possano rendere un certo film appetibile per una categoria \"influente\" di spettatori che poi, con il \"passaparola\", fanno gradualmente convergere l'attenzione generale su un determinato prodotto. Tuttavia, i veri film culto sono definibili solo a posteriori, dopo diversi anni dalla loro uscita, e nascono in maniera del tutto spontanea, facendo emergere dall'opera un singolo elemento che rende significativa e memorabile nella storia del cinema l'intera pellicola. In caso contrario si pu\u00f2 parlare al massimo di una moda o di una tendenza, che nella maggior parte dei casi rimane passeggera e non si trasforma in vero culto.\nQuesto elemento significativo pu\u00f2 essere, di volta in volta, un tema mai trattato prima, una tecnica innovativa, l'interpretazione di un particolare attore, un commento musicale, una singola scena o sequenza che segna un'epoca, o che sposta \"in avanti\" il comune senso del pudore. In genere questi tipi di film riescono a creare numerose cerchie di fan.\nFilm d'autore.\nIl culto pi\u00f9 grande \u00e8 sicuramente quello legato al cinema d'autore, ovvero quei film-feticcio che hanno interessato pi\u00f9 di una generazione di cinefili. Tipici esempi di questa categoria sono \"Blade Runner\", che ha imposto una nuova tendenza nel cinema fantascientifico, con numerosi film che successivamente lo hanno citato o che ne hanno ripreso suggestioni e situazioni, oppure, in tempi meno recenti, \"Casablanca\", citato da Woody Allen in \"Provaci ancora, Sam\", o \"La corazzata Pot\u00ebmkin\", citato ironicamente ne \"Il Secondo tragico Fantozzi\", ma anche \"Quarto Potere\" citato spesso nella famosa Sitcom animata I Simpson.\nFilm d'exploitation.\nPer \"cinema d'exploitation\" si intende un genere cinematografico che mette da parte i meriti artistici per una estetizzazione pi\u00f9 forte, estremizzando scene di sesso e violenza.\nQueste pellicole stanno lentamente venendo riscoperte dalla met\u00e0 degli anni novanta in poi grazie a registi come Quentin Tarantino, Takashi Miike, Robert Rodriguez ed Eli Roth, i quali hanno dato vita a un nuovo filone del cinema d'exploitation che unisce lo stile classico di questi film ai grandi finanziamenti delle produzioni hollywoodiane.\nLe pellicole pi\u00f9 rappresentative di questa nuova generazione di registi sono \"Ichi the Killer\", \"\", \"Hostel\" e \"Grindhouse\", quest'ultimo una vera e propria dichiarazione d'amore verso questo genere di cinema.\nFilm di serie B.\nNotevole \u00e8 poi il culto per i film \"brutti\", pellicole di serie B realizzate a costi ristretti e trame spesso improvvisate. Pietra miliare di questo \"genere\" \u00e8 sicuramente \"Plan 9 from Outer Space\" e la cinematografia di Ed Wood e Coleman Francis.\nFilm generazionali.\nUn'altra categoria di film di culto \u00e8 costituita da quelli che offrono uno spaccato generazionale, facilitando cos\u00ec l'identificazione soprattutto degli spettatori adolescenti: tra questi possiamo ricordare, nel passato, pellicole come \"Giovent\u00f9 bruciata\", \"La febbre del sabato sera\" e \"Il seme della violenza\", \"Il laureato\" e, in tempi pi\u00f9 recenti, \"Il tempo delle mele\", \"Breakfast Club\", \"L'attimo fuggente\" e \"Jack Frusciante \u00e8 uscito dal gruppo\".\nMa anche tra i pi\u00f9 conosciuti e premiati come 'personaggi icone' film ad esempio Rocky e Rambo.\nInfine, ricordiamo tra i \"cult movie\" quei film che sono espressione di una subcultura come ad esempio \"Easy Rider\", \"Rocky Horror Picture Show\", \"Arancia meccanica\", \"Hooligans\", \"The Blues Brothers\", ecc."}
{"id": "1272205", "revid": "122882190", "url": "https://it.wikipedia.org/wiki?curid=1272205", "title": "3. Liga", "text": "La 3. Fu\u00dfball-Liga, detta anche Dritte Liga o 3. Liga (ted. \"terza lega\"), \u00e8 la terza divisione del campionato tedesco di calcio. \u00c8 stata introdotta a partire dalla stagione 2008-2009, dopo che la sua istituzione era stata deliberata nell'estate del 2006 dalla DFB per attutire il danno per i club esclusi dalla Zweite Bundesliga.\nQuesta divisione semiprofessionistica include anche diverse squadre riserve dei team della Bundesliga.\nLe squadre della Dritte Liga sono 20, con due promozioni dirette e una allo spareggio con la terzultima classificata della 2. Bundesliga, tenendo presente per\u00f2 che le formazioni riserva non possono ascendere.\nStoria.\nL'8 settembre 2006, la Federazione calcistica della Germania (\"DFB\") annunci\u00f2 la creazione di una terza lega. Essa doveva inizialmente chiamarsi 3. Bundesliga, ma fu poi denominata 3. Liga per il fatto che la divisione sarebbe stata amministrata proprio dalla DFB e non dalla Lega Calcio tedesca (\"Deutsche Fu\u00dfball Liga\").\nAlla fine della stagione 2007-2008 le squadre che si sono classificate ai primi due posti dei due gironi di Regionalliga sono state promosse direttamente in Zweite Bundesliga. Quelle che si sono classificate dal terzo al decimo posto, ferme restando le restrizioni per le squadre riserve, sono state promosse in Dritte Bundesliga. A questi sedici club si sono aggiunti infine i quattro retrocessi dalla Zweite Liga che hanno portato l'attuale numero di squadre a venti.\nLa DFB, come gi\u00e0 introdotto prima, cre\u00f2 delle restrizioni a proposito delle squadre riserve. Potevano partecipare alla stagione 2008-2009 di 3. Liga solo un numero massimo di quattro squadre riserve di club militanti nelle prime due divisioni e dovevano essersi classificate tra il terzo e il decimo posto.\nSquadre.\nDi seguito l'organico della stagione 2021-2022.\nPartecipazioni per squadra.\nSono 63 le squadre ad aver preso parte ai 14 campionati di 3. Liga che sono stati disputati a partire dalla stagione 2008-2009 fino alla stagione 2021-2022:"}
{"id": "1272207", "revid": "1543377", "url": "https://it.wikipedia.org/wiki?curid=1272207", "title": "FN F2000", "text": "L'FN F2000 \u00e8 un fucile d'assalto bullpup in calibro 5,56 \u00d7 45 mm NATO sviluppato dalla Fabrique Nationale de Herstal. Il fucile fu mostrato per la prima volta nel marzo 2001 alla IDEX (International Defence Exhibition) ad Abu Dhabi, negli Emirati Arabi Uniti.\nDettagli.\nL'F2000 \u00e8 un sistema d'arma modulare a fuoco selettivo effettuato ad otturatore chiuso e camerato per il proiettile 5,56 \u00d7 45\u00a0mm NATO.\nIl fucile \u00e8 composto di due parti principali, castello con la canna e una parte inferiore (che \u00e8 composta dall'impugnatura e da alcuni meccanismi di fuoco), tenuti insieme per mezzo di perni posti sopra la sede del grilletto. La parte inferiore dell'arma ospita il gruppo del grilletto, l'otturatore e l'alloggiamento per il caricatore. Di fronte al grilletto \u00e8 installata un'impugnatura verticale che completa l'arma.\nCaratteristiche.\nL'F2000 \u00e8 un fucile bullpup (gruppo otturatore contenuto all'interno del calcio dell'arma allo scopo di ridurne la lunghezza complessiva) a fuoco selettivo con funzionamento a gas. I sistemi di sicura e sgancio caricatore sono mutuati dal P90 (sempre della FN): il selettore \u00e8 un disco rotante posizionato sotto il grilletto. Il selettore permette l'inserimento della sicura, che disabilita il grilletto ed \u00e8 progettata in modo da prevenire spari accidentali. Presenta tre posizioni:\nPercussore, perni di fissaggio e molle sono in metallo mentre il resto del fucile \u00e8 realizzato in polimero ultraresistente.\nIl fucile \u00e8 alimentato dai caricatori STANAG 4179 (30 colpi) da 5,56 \u00d7 45\u00a0mm. Il pulsante di rilascio del caricatore (rigorosamente ambidestro) \u00e8 situato su entrambi i lati dell'impugnatura a pistola dell'arma, proprio davanti al caricatore stesso. L'arma \u00e8 progettata in modo che il caricatore non esca spontaneamente dalla propria sede una volta sganciato: deve infatti essere estratto manualmente.\nIl fucile, una volta sparato l'ultimo colpo del caricatore, non rimane ad otturatore aperto. La leva di armamento \u00e8 situata sulla parte sinistra del castello, proprio sopra l'impugnatura anteriore, e pu\u00f2 essere operata facilmente anche da tiratori mancini. Non ci sono accessi per polvere o corpi estranei, la sede della leva di armamento \u00e8 sigillata.\nL'organo principale di mira dell'arma \u00e8 un mirino telescopico con ingrandimento 1,6x (utilizzabile anche in condizioni di bassa luminosit\u00e0 ambientale) alloggiato in un rivestimento in plastica montato sulla slitta MIL-STD-1913 incorporata nel castello. Il mirino e la copertura possono essere facilmente rimossi.\nLa canna in acciaio cromato (terminante con un soppressore di fiamma) \u00e8 progettata per mantenere prestazioni accettabili fino a circa 20.000 colpi (non in fuoco continuo). Il fucile presenta anche un attacco per baionetta e un regolatore per il gas: \"normal\" per le munizioni standard NATO, e \"adverse \"per l'utilizzo di munizioni a bassa pressione.\nFunzionamento.\nL'arma utilizza un pistone a corsa corta azionato dai gas convogliati in una fessura nella canna. L'arma spara in posizione di otturatore chiuso: l'otturatore rotante presenta 6 perni di chiusura, estrattore ed eiettore azionati a molla. Per accedere alla camera di scoppio, all'otturatore e al meccanismo di eiezione si deve sollevare la copertura in plastica appena prima della copertura del mirino ottico.\nL'F2000 utilizza un sistema di eiezione unico nel suo genere: i bossoli vengono espulsi attraverso un \u201ccorridoio\u201d sul lato destro dell'arma, che termina nella parte frontale dell'arma. In questo modo i bossoli non vengono espulsi con violenza all'indietro, e questa configurazione permette un perfetto uso ambidestro. Questo sistema di eiezione \u00e8 stato creato mediante uno scompartimento girevole che intercetta i bossoli appena escono dalla camera di scoppio. Il bossolo viene trattenuto finch\u00e9 il proiettile successivo non \u00e8 in posizione per accedere alla camera di scoppio: il proiettile spinge verso l'alto il bossolo nella camera per l'eiezione, composta dal corridoio di cui sopra. Solo quando il corridoio contiene cinque o pi\u00f9 bossoli il primo di essi fuoriesce dall'arma.\nQuesto sistema \u00e8 brevettato (numero di brevetto 5675924, 14 ottobre 1997, Ren\u00e9 Predazzer \u2013 numero di brevetto 6389725, 25 febbraio 2000, Charles Denuit). Questo particolare sistema di eiezione presenta vantaggi enormi: garantisce la configurazione ambidestra e soprattutto evita l'espulsione di bossoli e gas vicino alla testa del tiratore (problema riscontrabile in molte altre armi bullpup).\nLanciagranate e accessori sottocanna.\nUno dei componenti modulari sviluppati appositamente per l'F2000 \u00e8 il lanciagranate GL-1 da 40\u00a0mm, che utilizza granate standard da 40 \u00d7 46\u00a0mm. Il lanciagranate monocolpo viene caricato allo stesso modo dell'M203 americano, con la canna che scorre avanti per permettere l'inserimento del colpo.\nIl grilletto per il lanciagranate \u00e8 installato proprio sotto il grilletto del fucile, cos\u00ec da poter essere azionato senza bisogno di spostare la mano dall'impugnatura dell'arma. Il grilletto a doppia azione permette all'operatore di \u201cprovare di nuovo\u201d nel caso che l'innesco della granata non parta al primo colpo. Il pulsante per lo sgancio della canna si trova sul lato sinistro dell'arma. Il lanciagranate esce di fabbrica con un mirino flip-up laterale, ma \u00e8 stato progettato per essere utilizzato in concomitanza con il sistema di controllo di fuoco FCS (sviluppato in collaborazione con la compagnia finlandese Noptel). Questo sistema viene installato al posto del mirino ottico, fornendo egli stesso un sistema di mira, e il suo scopo principale \u00e8 quello di determinare accuratamente la distanza di un bersaglio per il lanciagranate. Il modulo \u00e8 alimentato da una batteria a 9 V, installata nel calcio dell'arma, che \u00e8 prevista per alimentare qualunque altro sistema elettronico si voglia integrare all'arma. L'FCS possiede un telemetro laser a bassa potenza (precisione con scarto di 1 m) e un sistema di mira (con reticolo proiettato) utilizzabile di giorno ma non di notte.\nIl sistema di fuoco utilizza il telemetro per fornire all'operatore informazioni quali l'angolazione della canna. Il sistema tiene anche conto di raffiche di vento nelle varie direzioni ed \u00e8 programmato per fornire le informazioni in base a sei tipi diversi di granate attualmente in uso negli eserciti (il computer pu\u00f2 essere riprogrammato nel caso vengano introdotti nuovi standard).\nDopo aver ottenuto una misura della distanza, la distanza del bersaglio \u00e8 segnata sul display LCD e un led rosso comincia a lampeggiare. Una volta che il fucile \u00e8 posizionato con la corretta angolazione, il led diventa verde segnalando che l'arma \u00e8 pronta al fuoco.\n\u00c8 in sviluppo anche un lanciagranate da 40\u00a0mm pluricolpo (3 granate). Il fucile pu\u00f2 anche essere adattato per l'uso da parte dei corpi di polizia ed esistono infatti due moduli sottocanna appositi da applicare al fucile:"}
{"id": "1272208", "revid": "76963", "url": "https://it.wikipedia.org/wiki?curid=1272208", "title": "Jamie Moses", "text": "Suona inoltre stabilmente nei Los Pacaminos, gruppo tex-mex, fondato da Paul Young nel 1995.\nHa collaborato con Brian May, Gary Barlow, Spike Edney, Bob Geldof, Tony Hadley, Mike + The Mechanics, The Pretenders, St. Etienne e Paul Young. Moses, inoltre, ha suonato nel tour \"Queen + Paul Rodgers\" nel 2005 e nel 2006.\nJamie Moses \u00e8 inoltre cantante e chitarrista del suo gruppo musicale, gli Hiding In Public.\nNel 2008 ha partecipato al \" The Cosmos Rocks Tour\" dei Queen &amp; Paul Rodgers che ha attraversato Europa e Sud America."}
{"id": "1272210", "revid": "767487", "url": "https://it.wikipedia.org/wiki?curid=1272210", "title": "Quentin Jackson", "text": "Biografia.\nLavora nel 1930 con Zack Whyte, nel 1931 con la \"McKinney's Cotton Pickers\", dal 1932 al 1940 con l'orchestra del celebre clarinettista Don Redman, fra il 1940 e il 1948 con il grande Cab Calloway e infine con la popolare orchestra da ballo di Lucky Millinder.\nDal 1949 al 1960 suona come solista e session - man con Duke Ellington. Dopo una tourn\u00e9e europea con Quincy Jones lavora per due anni (1961 -'62) con la big band di Count Basie e in seguito ha l'occasione di registrare insieme a Charles Mingus gli album \"The Black Saint And Sinner Lady\" e \"Mingus Mingus Mingus Mingus\" (1963) che poi diventeranno pietre miliari nella storia del jazz.\nDopo le esperienze con le band di Louie Bellson e Gerald Wilson fa parte dal 1971 al 1976 della Thad Jones/Mel Lewis Orchestra."}
{"id": "1272211", "revid": "101260", "url": "https://it.wikipedia.org/wiki?curid=1272211", "title": "Stanley Lieber", "text": ""}
{"id": "1272219", "revid": "124853295", "url": "https://it.wikipedia.org/wiki?curid=1272219", "title": "Stati Uniti d'America ai Giochi olimpici", "text": "Gli Stati Uniti d'America hanno partecipato per la prima volta ai Giochi olimpici nel 1896. Hanno partecipato a tutte le Olimpiadi tranne quella del 1980. Si pensa hanno boicottato le Olimpiadi del 1980 svoltesi a Mosca per protesta contro l'invasione delle truppe sovietiche nel 1979 in Afghanistan. Gli Stati Uniti hanno partecipato a tutti i Giochi olimpici invernali. Le prime sono state nel 1924 a Chamonix.\nGli atleti degli Stati Uniti hanno vinto in totale 2.801 medaglie olimpiche (2.520 nelle edizione estive e 281 in quelle invernali), divise in 1.116 ori (1.020 nelle edizioni estive e 96 in quelle invernali), 897 argenti (795 nelle edizioni estive e 102 in quelle invernali) e 789 bronzi (705 nelle edizione estive e 83 in quelle invernali).\nGli Stati Uniti d'America hanno ospitato le olimpiadi in 8 occasioni:\nIl Comitato Olimpico degli Stati Uniti venne fondato nel 1894 e nello stesso anno entr\u00f2 a far parte del Comitato Olimpico Internazionale.\nPosizioni degli Stati Uniti d'America nei medaglieri.\nSi ricorda che nei medaglieri la classifica ufficiale di riferimento \u00e8 per medaglie d'oro vinte."}
{"id": "1272220", "revid": "767487", "url": "https://it.wikipedia.org/wiki?curid=1272220", "title": "Traiano Boccalini", "text": "Biografia.\nTraiano Boccalini nacque nel 1556 a Loreto da Giovanni da Carpi, architetto della Santa Casa. Fu allo studio di Perugia e fors'anche a quello di Padova; ebbe la ventura di stabilirsi presto in Roma, ottima palestra a penetrare ed esporre in forma vivacemente arguta \"abditos principum sensus et si quid occultius parant\": vi esercit\u00f2 l'ufficio di giudice in Campidoglio, e il cardinale Guido Bentivoglio narra nelle sue \"Memorie\" che ve lo ebbe maestro di geografia. Protetto dai cardinali Scipione Borghese e Bonifazio Caetani, resse poi il governo di varie terre dello Stato della Chiesa, sinch\u00e9 verso il 1611, insofferente di quella vita meschina, tent\u00f2 la sua fortuna dando alle stampe i \"Ragguagli di Parnaso\", che da anni andava componendo; si trasfer\u00ec perci\u00f2 a Venezia, dove pot\u00e9 pubblicarne due centurie (1612-1613). Vi mor\u00ec poco dopo nel dicembre 1613, e si sospett\u00f2, sembra a torto (ma il sospetto fu raccolto anche dal Bentivoglio), che morisse di morte non naturale, ma procuratagli dagli Spagnoli che ne temevano i liberi sensi italiani e la penna mordace.\nQuattro opere vanno sotto il nome di questo bizzarro scrittore: le \"Lettere\", i \"Commentari di Tacito\", i \"Ragguagli di Parnaso\" e la \"Pietra del paragone politico\".\nLe \"Lettere\", apparse nella famigerata \"Bilancia politica di tutte le opere di Boccalini\", Castellana 1678, risultano nel maggior numero messe insieme dopo la morte del Boccalini; anche i \"Commentari\", pubblicati per la prima volta in questa stampa, furono sfacciatamente manomessi; mentre i \"Ragguagli\" e la \"Pietra\" conservarono indubbiamente nelle stampe la loro forma originale.\nCon invenzione non nuova il Boccalini nei \"Ragguagli\" sale sul monte Parnaso, dove Apollo siede al governo di una societ\u00e0 di uomini eccellenti, di \"virtuosi\", d'ogni tempo e d'ogni nazione, e li convoca a parlamento per discutere di questioni di natura diversa (politica, economia, religione, morale, letteratura, arte); uditi i pareri, Apollo pronuncia la sua decisione. Gazzettiere ufficiale di questo parlamento \u00e8 il Boccalini stesso, che si qualifica col titolo di Menante. Ci\u00f2 vuol dire che il Boccalini trasporta in Parnaso la societ\u00e0 e la vita sua contemporanea e se ne fa \"scherzando sopra le passioni e i costumi degli uomini privati\" e \"sopra gli interessi e le azioni de' principi grandi\", libero e acuto giudice e critico. Per dare un'idea concreta della forma del \"Ragguaglio\" boccalinesco, basti dire che nel I, 76 sono chiamati a congresso quanti in Europa nel sec. XVI intesero per forza di pensiero, a migliorare il mondo con sagge riforme. E i nazionalisti propongono che s'innalzino vieppi\u00f9 le barriere fra nazione e nazione, gli universali che sia libero scambio fra i popoli, i nemici della propriet\u00e0 che sia tolto dal mondo lo scandalo del mio e del tuo, e cos\u00ec via via di dottrina in dottrina, piacevolmente, sinch\u00e9 il \"Ragguaglio\" si conclude col constatare e proclamare che \"in questo mondo si vive col manco male pi\u00f9 che col bene e che la somma prudenza umana tutta sta posta nell'aver ingegno da saper fare la difficile risoluzione di lasciar questo mondo come altri l'ha trovato\". Facile filosofia che ha per base il buon senso e castiga con lo scherzo pi\u00f9 o meno pungente e con arguzie e frizzi spesso di buon gusto. Tre avversioni nutr\u00ec seriamente il Boccalini: contro gl'ipocriti, contro i principi avidi di dominio e d'impero, contro i riformatori religiosi; e le espresse come pot\u00e9, spesso circondando cose e persone col velo dell'allegoria.\nLa \"Pietra del paragone politico\" \u00e8, per cos\u00ec dire, una sezione riservata di \"Ragguagli\", nella quale il Boccalini denunzia, particolarmente ai principi italiani, l'insaziata cupidigia e le mene subdole degli Spagnoli, ammantate di zelo cattolico. Se ne conserva una copia, manoscritta con dedica al re di Francia, datata del 1607, ma la \"Pietra\" usc\u00ec in luce solo nel 1614, quando si aprirono le ostilit\u00e0 fra Spagna e Savoia e si presentiva che Venezia si sarebbe schierata accanto al duca Carlo Emanuele I. L'acume politico, l'amor patrio, la satira bene aggiustata, l'opportunit\u00e0 dei tempi diedero subito fama e fortuna all'interessante operetta. In alcune edizioni antiche alla \"Pietra\" fu aggiunto un eloquente \"Discorso... scritto da un gentiluomo italiano e cattolico all'Italia\", composto nel 1591; ma non \u00e8 certo che sia del Boccalini.\nGrande ammiratore, come molti altri allora, del massimo degli storici morali e politici, il Boccalini attese per tutta la vita a commentare gli \"Annali e le Istorie di Cornelio Tacito\", e prendendo occasione dalle sue sentenze pi\u00f9 notabili, pass\u00f2 a rassegna e giudic\u00f2 liberamente le azioni dei principi dei suoi tempi. Il Boccalini fu uno degli scrittori pi\u00f9 celebrati del suo secolo e pi\u00f9 diversamente giudicati; i \"Ragguagli\" del suo misterioso Parnaso e la \"Pietra\" ebbero in Italia e fuori molte ristampe, traduzioni e imitazioni. Non sono opera d'arte, ma di varia dottrina e d'ingegno vivace, e costituiscono un documento importante del pensiero italiano del sec. XVII.\nI \"Ragguagli di Parnaso\".\nL'opera, divisa in tre centurie (le prime due pubblicate in vita dall'autore a Venezia, l'ultima data alle stampe invece nel 1615 con il titolo di \"Pietra del paragone politico\"), \u00e8 costituita da una serie di resoconti, i \"ragguagli\" appunto, che descrivono le discussioni e i processi che si svolgono sul monte Parnaso. Qui, secondo l'autore, oltre alle Muse e ad Apollo che vi regna, si trova anche un nutrito gruppo di letterati e politici noti al pubblico colto dell'epoca. Le dispute hanno per oggetto avvenimenti e personaggi del passato e del presente; in questo modo l'autore pu\u00f2 satirizzare la vita politica italiana e in particolare quella romana. \u00abLa struttura deriva da un sincretismo che rimanda alla pi\u00f9 antica satira menippea, a Luciano di Samosata, a Orazio e Giovenale, agli apologhi degli \"Adagia\" di Erasmo e al verseggiare bernesco-eroicomico di Caporali.\u00bb\nLa situazione dell'Italia, cos\u00ec come descritta nell'opera, \u00e8 molto negativa; eppure, l'autore non pensa a nessun possibile rimedio e assume un atteggiamento di sostanziale rassegnazione: ritiene infatti che di volta in volta vada scelto quello che \u00e8 il male minore. Boccalini dunque \u00e8 molto lontano dalla saggistica utopica che, in quegli anni, annoverava tra i propri esponenti Tommaso Campanella e Francesco Bacone.\nL'avviso 77 dei \"Ragguagli\", tradotto in latino, fu incorporato come sezione nel manifesto originale dei rosacroce la \"Fama fraternitatis\" (edizione del 1614 a Kassel). La \"Pietra del paragone politico\" \u00e8 stata tradotta in francese, tedesco, inglese e latino; la traduzione inglese, opera di Henry Carey, 2\u00ba Conte di Monmouth, era intitolata \"The Politicke Touchstone\" (Londra, 1674). Boccalini mor\u00ec a Venezia il 16 novembre 1613. Furono pubblicati postumi i suoi \"Commentarii sopra Cornelio Tacito\" (Ginevra, 1669). Molti dei suoi manoscritti sono ancora inediti.\nIl pensiero politico.\nEsponente di punta del tacitismo, Boccalini, intellettuale spregiudicato e nemico di ogni dogmatismo, d\u00e0 dell'autore latino un'interpretazione repubblicana. \u00abNella sua morfologia del fenomeno, Toffanin assegna a Boccalini un posto del tutto anomalo in quanto unico rappresentante di ci\u00f2 che lo studioso definisce \u2018tacitismo rosso\u2019, e cio\u00e8 quella zona ideologica che individua nello storiografo latino non un cronista ma un critico dell\u2019impero romano e quindi un avversario del governo monarchico. Commentando Tacito, Boccalini avrebbe voluto esprimere, argomenta Toffanin, sia il suo consenso con questa opinione, sia la sua critica alla situazione contemporanea, dominata da una nascente monarchia assoluta.\u00bb\nL\u2019avversione di Boccalini all\u2019assolutismo non si traduce per\u00f2 in un\u2019ideologia politica alternativa, e il suo apporto alla storia del pensiero politico rimane per questo estremamente deludente. Toffanin ritiene il lauretano incapace di convertire il proprio dissenso in un sistema alternativo che non sia puramente negativo - la critica alla situazione presente - ma possa contribuire invece in modo positivo all\u2019evolversi del pensiero politico secondo le linee suggerite da Machiavelli.\nLo stile.\nLa prosa di Boccalini pu\u00f2 essere considerata come uno degli ultimi esempi della tradizione tardo-rinascimentale: \u00e8 infatti molto sobria, in contrasto con le tendenze barocche presenti gi\u00e0 all'epoca dei \"Ragguagli\" e, pi\u00f9 in generale, con lo stile in voga nel Seicento."}
{"id": "1272222", "revid": "122975639", "url": "https://it.wikipedia.org/wiki?curid=1272222", "title": "Willy van de Kerkhof", "text": "Nel 2004 Pel\u00e9 lo incluse nel FIFA 100, la lista dei 125 pi\u00f9 grandi giocatori della storia del calcio.\nCaratteristiche tecniche.\nEsterno destro offensivo e trequartista, maratoneta e tuttofare, per la sua capacit\u00e0 di intercettare e distribuire palloni era soprannominato l\u2019\"Aspirapolvere.\" Dotato di uno spiccato senso tattico era un elemento prezioso per l'equilibrio della squadra, in grado di disimpegnarsi al meglio in diverse zone del campo: questo fondamentale, unito a un tempismo notevole negli inserimenti e a un ottimo tiro da fuori, lo port\u00f2 a segnare ben 71 reti in campionato in 511 presenze.\nCarriera.\nIn una carriera per diversi anni parallela con il fratello gemello Ren\u00e9, inizi\u00f2 nelle formazioni giovanili del per poi passare nel 1973 al , con cui ha messo in bacheca sei titoli nazionali, tre coppe nazionali e la Coppa Campioni 1987/1988, anche se vissuta da comprimario di lusso nell'anno del suo ritiro.\nCon la Nazionale olandese Willy van de Kerkhof fu convocato ai Mondiali 1974 in Germania Ovest, dove fece solo apparizioni in panchina, ma fu perno del centrocampo nel 1978 in Argentina, in cui gli Orange persero ancora la finalissima contro i padroni di casa. Al di l\u00e0 della delusione, con il gemello Ren\u00e9 fu protagonista di un eccellente torneo, tra i trascinatori della squadra allenata da Ernst Happel.\nFu titolare anche nel bronzo vinto agli Europei nel 1976 e infine nel 1980, con l'ultimo gol importante nella sfida persa 3-2 con la Germania Ovest. Abbandon\u00f2 la maglia arancione nel 1986, con 5 gol in 63 apparizioni."}
{"id": "1272229", "revid": "92788156", "url": "https://it.wikipedia.org/wiki?curid=1272229", "title": "Flippasi", "text": "Le flippasi sono una famiglia di proteine transmembrana responsabili del movimento dei fosfolipidi di membrana da una parte all'altra del doppio strato fosfolipidico.\nSono selettive: rimuovono determinati fosfolipidi dal foglietto esterno della membrana e li capovolgono nel foglietto esposto verso il citosol."}
{"id": "1272231", "revid": "767487", "url": "https://it.wikipedia.org/wiki?curid=1272231", "title": "Cob\u00e1n", "text": "Cob\u00e1n \u00e8 un comune del Guatemala, capoluogo del Dipartimento di Alta Verapaz.\nLa cittadina si trova nel centro di una regione intensamente dedicata alla coltivazione del caff\u00e8. \nFondata nel 1543 da frati domenicani deve la sua espansione all'immigrazione di coloni tedeschi che gestirono le coltivazioni di caff\u00e8 fino alla seconda guerra mondiale quando furono espulsi dal paese su pressione da parte del governo USA. Nell'architettura della citt\u00e0 sono evidenti elementi dell'architettura coloniale spagnola ma anche influenze tedesche. \nCob\u00e1n storicamente ha goduto di un livello di benessere superiore alla media del resto dello stato dovuto anche alla relativa indipendenza concessa dal governo federale ai proprietari delle coltivazioni di caff\u00e8. Negli ultimi anni molti di questi si sono trasferiti nella capitale ed \u00e8 aumentata l'influenza del governo federale. \nL'etnia indigena dominante nell'area \u00e8 quella Q'eqchi di origine maya e la lingua Q'eqchi \u00e8 ampiamente diffusa in citt\u00e0 specialmente nei mercati dove i contadini del circondario vendono i loro prodotti. \nCob\u00e1n \u00e8 circondata da montagne dove crescono numerose specie di orchidee, la rara Monja Blanca \u00e8 il simbolo dello stato. Le montagne ospitano anche diversi parchi nazionali del paese, il pi\u00f9 famoso \u00e8 il Biotopo Mario Dary Rivera (Biotopo Del Quetzal) vi sono inoltre numerose grotte e cascate che attirano nella regione un buon numero di turisti. \nFra i monumenti della citt\u00e0 vi sono la Iglesia del Calvario, la cattedrale risalente al XVI secolo, il museo archeologico Principe Maya e la piazza centrale della citt\u00e0.\nA circa 5 km dalla citt\u00e0 si trova il vivaio Las Verapaces nel quale si trova una vasta collezione di orchidee, circa 60.000 esemplari di oltre 750 variet\u00e0."}
{"id": "1272232", "revid": "767487", "url": "https://it.wikipedia.org/wiki?curid=1272232", "title": "Il piatto piange (film)", "text": "Il piatto piange \u00e8 un film italiano del 1974 diretto da Paolo Nuzzi, tratto dall'omonimo romanzo di esordio di Piero Chiara pubblicato nel 1962.\nTrama.\nGli ozi, i contrasti, la quotidianit\u00e0 di un gruppo di amici durante il ventennio fascista: trascorrono i giorni (e spesso le notti) in interminabili partite a carte e alla caccia di donne.\nSullo sfondo della vicenda la Luino degli anni '30 tra scherzi, amori, fascisti, prostitute e personaggi vari.\nProduzione.\nIl film \u00e8 quasi interamente girato a Orta San Giulio sul lago d'Orta, in Piemonte, mentre il romanzo di Chiara \u00e8 ambientato a Luino, sul lago Maggiore.\nDistribuzione.\nIl DVD \u00e8 uscito nel 2012."}
{"id": "1272235", "revid": "15756", "url": "https://it.wikipedia.org/wiki?curid=1272235", "title": "Illuminati (fumetto)", "text": "Gli Illuminati sono un gruppo di personaggi dei fumetti pubblicati negli Stati Uniti d'America dalla Marvel Comics, creato da Brian Michael Bendis (testi) e Steve McNiven (disegni). Sono comparsi la prima volta in \"New Avengers\" n. 7 (luglio 2005), sebbene la loro origine e genesi sia stata spiegata soltanto pi\u00f9 tardi nel numero speciale \"New Avengers: Illuminati\" (maggio 2006).\nIl loro ruolo \u00e8 essenziale sia all'interno delle vicende narrate in \"Civil War\", sia nelle premesse dello stesso \"crossover\". Il loro operato \u00e8 stato determinante anche in \"Planet Hulk\", perch\u00e9 \u00e8 loro la decisione di esiliare Hulk nello spazio.\nFormazione.\nIl gruppo \u00e8 formato da alcuni dei pi\u00f9 celebri e potenti supereroi della Terra: Iron Man alias Tony Stark, Namor il Sub Mariner, il Dottor Strange, Freccia Nera, il Professor Xavier e Mister Fantastic il leader dei Fantastici Quattro.\nSecondo il loro creatore Brian Michael Bendis ognuno di essi rappresenta un ramo della comunit\u00e0 eroica:\nStoria del gruppo.\nIl gruppo si form\u00f2 al termine della prima guerra Kree-Skrull: gli eroi, chiamati da Tony Stark, si riunirono nel palazzo reale di Wakanda, dimora di Pantera Nera.\nIron Man disse che questa guerra si sarebbe potuta evitare se gli eroi si fossero scambiati le informazioni, propose quindi di formare un unico, grande team di supereroi che comprendesse anche i mutanti, come in una sorta di enorme corpo di polizia composto da superumani che vigilasse sulla minaccia di portata cosmica.\nTuttavia molti dissero di no perch\u00e9 un gruppo talmente numeroso sarebbe stato ingestibile, inoltre la gente avrebbe trattato gli eroi alla stregua dei mutanti.\nStark allora propose ai presenti di formare un gruppo che avrebbe monitorato la comunit\u00e0 eroica e che si sarebbe riunito per decidere di grandi questioni; le riunioni si sarebbero tenute in gran segreto e tutti, compresi i propri familiari, dovevano essere tenuti all'oscuro sui loro incontri.\nTutti accettarono all'infuori di re T'Challa: temendo le conseguenze di quel che sarebbe accaduto alla prima discordia, dichiara che non avrebbe fatto parte di questo team, e che nessuno di loro aveva il diritto di prendere delle decisioni senza consultare i propri compagni di team, e invita tutti ad abbandonare il suo palazzo.\nLa prima missione del gruppo fu andare sul pianeta degli Skrull a intimare gli alieni di non attaccare mai pi\u00f9 la Terra; gli eroi vennero catturati e torturati, ma infine riuscirono a liberarsi e a sconfiggerli.\nPer anni gli Illuminati si sono incontrati segretamente per risolvere problemi di scala mondiale: dalle minacce aliene, quali l'Arcano o il profugo kree Noh-Varr, al mistero legato a Sentry, il pi\u00f9 potente supereroe del mondo.\nUna delle decisioni pi\u00f9 importanti che presero fu quella di conservare le Gemme dell'Infinito: Richards convoc\u00f2 il gruppo perch\u00e9 lo aiutassero a trovare tutte e sei le gemme e, sotto gli occhi dell'Osservatore, decise che ognuno di loro ne avrebbe custodito una, senza rivelare mai a nessuno dove, affinch\u00e9 nessuno possa mai pi\u00f9 riunirle e usare il loro illimitato potere per scopi personali.\nIl gruppo ebbe la prima spaccatura quando si riunirono per decidere la sorte di Hulk, che aveva da poco distrutto Las Vegas facendo diverse vittime. Alla riunione mancava Charles Xavier, che aveva da poco perso i suoi poteri a causa di Wanda Maximoff, tuttavia il gruppo mise ai voti l'idea di esiliarlo dal pianeta: il solo voto contrario fu quello di Namor e, come saggiamente pronosticato anni prima dalla Pantera Nera, la discussione sfoci\u00f2 in una violenta rissa tra lui e Iron Man, stanco delle sue continue minacce e della sua arroganza; solo l'intervento del Dottor Strange ne decret\u00f2 la fine. Namor decise allora di abbandonare gli Illuminati, avvertendoli per\u00f2 che un giorno Banner sarebbe tornato e li avrebbe uccisi tutti.\nCon un astuto stratagemma, i quattro superstiti del gruppo (Stark, Richards, Strange e Freccia Nera) riuscirono a far salire Banner su una navetta spaziale, e lo spedirono su un pianeta disabitato, dove non avrebbe potuto nuocere a nessuno. Hulk fin\u00ec per\u00f2 in un buco nero, che lo port\u00f2 sul pianeta Sakaar, dove divenne un gladiatore, come narrato in \"Planet Hulk\".\nInfine il gruppo si sciolse definitivamente poco prima di Civil War quando Stark, ex ministro della difesa, convoc\u00f2 i membri (Namor compreso) per discutere dell'atto di registrazione che il governo era intenzionato a emettere da l\u00ec a poco, e propose di appoggiare tale ordinanza, pronosticando l'avvenire di una tragedia (come quella di Stamford) che lo avrebbe reso inevitabile: solo Richards condivise la sua idea, mentre Strange, Namor e Freccia Nera furono contrari a tale decisione.\nCos\u00ec, dopo aver sciolto definitivamente il gruppo, ognuno di loro prese la sua strada, schierandosi dalla propria parte durante la guerra civile; tuttavia gli Illuminati erano in procinto di pagare le conseguenze delle proprie decisioni: come previsto dal Sub-Mariner tempo prima, dallo spazio profondo stava tornando Hulk, bramoso di vendetta contro di loro: la sua prima tappa fu sulla Luna, ad Attilan, la patria di Freccia Nera.\nWorld War Hulk.\nDurante \"World War Hulk\", come pronosticato tempo prima da Namor, Hulk fa il suo ritorno sulla Terra bramoso di vendetta nei confronti degli Illuminati. Oltre ad averlo esiliato nello spazio, Hulk attribuisce loro anche la distruzione di Sakaar, di cui nel frattempo era divenuto re, con al fianco come regina Caiera, incinta del loro figlio. La sua prima tappa \u00e8 sulla Luna, ad Attilan, la patria di Freccia Nera, che viene massacrato brutalmente. Successivamente sbarca a New York, dove batte anche Iron Man, Mister Fantastic e i supereroi che li avevano aiutati; solo il Dottor Strange riesce a sfuggirgli, inizialmente, ma infine viene anch'egli sconfitto; infine gli Illuminati, sconfitti e catturati (eccetto Namor, che Hulk considera ancora un amico, e Xavier, che ha deciso di non catturare perch\u00e9 non aveva votato per decidere se spedire Hulk su un altro pianeta), vengono schiavizzati da Hulk e costretti a battersi in scontri tra gladiatori come era capitato a lui su Sakaar. Verranno liberati in seguito da Sentry.\nSecret Invasion.\nGli Illuminati si incontrano per un'ultima volta poco dopo, quando Iron Man li convoca per rivelare loro l'esistenza di alcuni Skrull infiltrati nella societ\u00e0 umana, come la ninja Elektra scoperta dai Nuovi Vendicatori in Giappone; Namor crede che si tratti di un caso isolato, mentre Stark \u00e8 convinto di essere sotto invasione aliena.\nMentre gli eroi prendono una decisione sul come comportarsi, Freccia Nera si rivela uno Skrull e, dopo aver avvisato due compagni alieni, comincia ad attaccarli, rivelando giusti i sospetti di Iron Man: il nuovo Skrull pare resistere ai loro poteri ed \u00e8 solo grazie a uno stratagemma di Stark (un bombardamento concentrato solo su di loro) che riescono a salvarsi.\nNamor decide infine di allontanarsi, non fidandosi pi\u00f9 di nessuno di loro, e a loro volta anche Strange, Xavier e Richards abbandonano il luogo, ponendosi delle domande: da quanto tempo gli Skrull sono tra noi? E soprattutto, di chi ci si pu\u00f2 fidare?\nPoco dopo l'et\u00e0 degli eroi.\nIl gruppo torner\u00e0 a riunirsi poco dopo l'et\u00e0 degli eroi. Il fulcro della riunione riguarda il fatto che Hulk Rosso era stato sconfitto da Hood (supercriminale che da poco aveva perso i poteri) il quale possedeva due gemme dell'infinito, quella del potere e della realt\u00e0. Si vene a scoprire che le due gemme rubate appartenevano a Reed e Freccia Nera, che non si \u00e8 presentato e ha mandato al suo posto la moglie Medusa. Mentre stavano andando a recuperare le gemme rimanenti, il gruppo viene sorpreso da Capitan America e buona parte degli Avengers, cos\u00ec Iron Man svela il segreto degli Illuminati a tutti quelli presenti. Dopo l'arrabbiatura di Capitan America verso Iron Man quasi tutti gli Avengers si precipitano a prendere le quattro gemme rimaste. Dopo una battaglia a suon di gemme, Iron Man entra in possesso del Guanto dell'Infinito, e decide di apportare due modifiche alla realt\u00e0: rispedire Hood in prigione e distruggere il guanto con tutte le gemme. In realt\u00e0 il guanto era soltanto fatto sparire temporaneamente per far credere che le gemme fossero distrutte poich\u00e9 distruggere le gemme avrebbe portato a uno squilibrio cosmico di proporzioni colossali. Cos\u00ec i nuovi Illuminati si spartiscono nuovamente le Gemme dell'Infinito, con l'unica differenza che la gemma appartenente a Freccia Nera ora veniva custodita da Capitan America, che entrava far parte degli Illuminati.\nAvengers vs. X-Men.\nI nuovi illuminati si ritroveranno a riunirsi durante AVX (Avengers Vs X-men) per cercare di convincere Namor a passare dalla parte degli Avengers. Mentre il gruppo aspetta l'arrivo di Namor, discutono sulla responsabilit\u00e0 che la Fenice sta avendo sul mondo, il primo a lasciare il tavolo \u00e8 il Professor X dicendo che era stufo di sentirsi dire che era colpa sua se Ciclope si stava comportando cos\u00ec. Ma prima che il Professor X lasci la stanza incita gli altri membri a sfoderare il potere del guanto dell'infinito, ma dopo un'attenta riflessione decidono che \u00e8 meglio non fare una guerra cosmica che avrebbe portato alla rovina. Il secondo a lasciare il tavolo fu proprio Reed dicendo che forse non era un male se la fenice influenzasse in meglio la Terra. Ma a parte questa affermazione Mr. Fantastic assume un ruolo neutro nel conflitto forse a causa di suoi figli mutanti. Il terzo a lasciare il tavolo fu il Dottor Strange dicendo che rimaneva in attesa di ordini ma aveva del lavoro da sbrigare. Poi anche Iron Man lascia la stanza per la stessa ragione. L'unico a restare fu Capitan America che infine incontr\u00f2 Namor e cerc\u00f2 di convincerlo a passare dalla sua parte per\u00f2 inutilmente.\nNew Avengers: Illuminati.\nIl gruppo si riunisce nuovamente, questa volta includendo anche Pantera Nera, per indagare sul misterioso fenomeno delle Incursioni. Lo stesso T'Challa osserva per primo l'evento e lo descrive come &lt;due mondi in collisione&gt;. Inoltre quando i due mondi entrano in collisione il cielo di entrambi si tinge di rosso. Grazie alle criptiche informazioni della misteriosa Cigno Nero fa capire al gruppo la gravit\u00e0 della situazione; in uno degli infiniti universi alternativi un evento anomalo ha fatto entrare in collisione due terre parallele che annientandosi hanno anche distrutto i loro rispettivi universi. Ma altre terre entrano in collisione in ogni momento e una di esse potrebbe incrociare la nostra Terra. Su consiglio di Capitan America il gruppo decide di utilizzare il guanto dell'infinito per rispedire indietro l'altra terra nel momento dell'incursione. Il piano riesce ma qualcosa va storto e il Guanto dell'Infinito si disintegra. Il gruppo disperato prende la decisione di creare un'arma terribile atta a distruggere un mondo, ma per farlo prima escludono Cap dal gruppo e gli cancellano la memoria poich\u00e9 la sua nobilt\u00e0 d'animo non gli avrebbe mai permesso di compiere una simile azione.\nDopodich\u00e9 ogni membro del gruppo si prepara come meglio pu\u00f2, Tony Stark decide di creare un'arma alimentata dal Sole stesso definita sfera di Dyson, il Dottor Strange, grazie all'aiuto di un libro di magia nera chiamato La Bibbia di Sangue si prepara a evocare, eventualmente, un terribile incantesimo in grado di distruggere un intero mondo e, infine, Reed Richards (Mr. Fantastic) e Pantera nera cominciano a lavorare a un nullificatore universale che attraverso una barra di vibranio impedirebbe lo scontro tra i due mondi.\nTuttavia l'Incursione a cui gli Illuminati si stavano preparando arriva troppo presto, la nostra Terra si sta per scontrare contro un altro mondo, quando agli eroi viene l'idea di usare le Gemme dell'Infinito appartenenti all'altro universo per separare le due Terre come avevano precedentemente fatto, ma la modalit\u00e0 d'uso delle Gemme prevede che uno degli Illuminati debba rimanere nell'altro mondo per utilizzarle.\nIl gruppo cade nell'indecisione sino a quando Namor, con una frase sprezzante: \"Lasciate ogni speranza, stupidi, \u00e8 ora di abbracciare l'oblio. Siamo gi\u00e0 morti\" convince il gruppo a tentare di salvare le Terre.\nAtterrati nell'altro mondo, una versione distopica della Terra, governata da Magneto si accorgono che il Galactus di quel mondo sta distruggendo quella Terra per sganciare il suo universo dal moto delle Incursioni, ci\u00f2 salverebbe anche il loro universo ma gli Illuminati decidono comunque di tentare di fermare Galactus, tuttavia vengono affrontati dall'araldo del Divoratore di Mondi in quel universo: un'altra versione di Terrax, quest'ultimo riesce quasi a sopraffarli ma viene sconfitto dal grido sonico di Freccia Nera.\nGli Illuminati riescono quindi a catturare Terrax ma non a salvare quella Terra, cos\u00ec tornano nel loro mondo, anch'esso salvatosi grazie alla distruzione dell'altra Terra.\nMentre gli Illuminati stanno interrogando Cigno Nero vengono avvertiti della presenza di un'altra incursione, questi raggiungono il luogo dove le due Terre si stanno per scontrare e scoprono che \u00e8 proprio sopra il castello del Dottor Destino, in Latveria; tuttavia, questa volta, il cielo, invece di essere rosso \u00e8 blu intenso: questo terrorizza Cigno Nero che spiega che quando il cielo \u00e8 rosso significa che le cose stanno seguendo il loro ordine naturale ma quando si tinge di blu vuol dire \"Mappatori\", esseri che approfittano delle incursioni per trovare nuovi mondi da prosciugare e successivamente da far esplodere, infatti il mondo da dove i Mappatori provengono \u00e8 completamente morto, eccetto la poca energia rimasta nel nucleo, cos\u00ec gli Illuminati lo fanno esplodere senza rimorsi salvando il loro universo, tornando sulla Terra vedono il resto dei Mappatori che sta attaccando il castello del Dottor Destino.\nQuest'ultimo li annienta facilmente e gli Illuminati se ne vanno di nascosto, temendo cosa potrebbe fare Destino se venisse a conoscenza delle incursioni, tuttavia gli uomini di Dottor Destino trovano una strana pietra viola fuori dal castello, a testimonianza di cosa era successo veramente e la portano al cospetto di Destino.\nInfinity.\nDurante la guerra contro le forze di Thanos anche la loro base nelle rovine di Wakanda viene attaccata ma grazie a uno stratagemma di Maximus, anch'esso entrato nel gruppo, viene impedita la distruzione della Terra. Finita la guerra gli Illuminati prendono in custodia il cubo d'ambra nel quale Thane ha rinchiuso suo padre Thanos."}
{"id": "1272238", "revid": "287204", "url": "https://it.wikipedia.org/wiki?curid=1272238", "title": "Zoltan Czibor", "text": ""}
{"id": "1272242", "revid": "125381448", "url": "https://it.wikipedia.org/wiki?curid=1272242", "title": "Arabella Weir", "text": "Biografia.\nFiglia dell'ex ambasciatore britannico Sir Michael Weir, \u00e8 nota per i suoi libri e per gli articoli che scrive per \"The Independent\" e per la sua partecipazione come protagonista nella serie inglese \"Posh Nosh\". Compare inoltre regolarmente alla BBC Radio 4 nella serie \"Smelling of Roses\". Sposata con 2 figli, vive a Londra con il marito Jeremy Norton.\nOpere.\nCronologia delle pubblicazioni in italiano\nFilmografia.\nCronologia dei film"}
{"id": "1272243", "revid": "767487", "url": "https://it.wikipedia.org/wiki?curid=1272243", "title": "Jean Bruce", "text": "Us\u00f2 anche gli pseudonimi Jean Alexandre, Jean Alexandre Brochet, Jean-Martin Rouan e Joyce Lindsay.\nBiografia.\nDivenuto scrittore dopo aver intrapreso numerose attivit\u00e0 \u00e8 conosciuto principalmente per aver scritto le avventure dell'agente segreto \"Hubert Bonisseur de La Bath\" ovvero \"OS 117\".\nIl primo racconto della serie risale al 1949, ad esso ne seguirono altri ottantasei fino alla tragica fine dell'autore a causa di un incidente automobilistico.\nLa serie venne ripresa dalla moglie Josette Bruce che dal 1963 al 1996, anno della sua morte, ne pubblico altri 143.\nSuccessivamente altri ventiquattro volumi sono stati pubblicati dai figli Francois e Martine Bruce.\nA partire dal 1957 e soprattutto negli anni sessanta numerosi racconti su OS 117 sono stati adattati per la realizzazione di film. Nei film l'agente \u00e8 stato rinominato OSS 117.\nNumerosi suoi romanzi sono stati pubblicati in Italia nella collana Segretissimo edita dalla Arnoldo Mondadori Editore."}
{"id": "1272244", "revid": "599013", "url": "https://it.wikipedia.org/wiki?curid=1272244", "title": "Suore teatine dell'Immacolata Concezione di Maria Vergine", "text": "Le suore teatine dell'Immacolata Concezione di Maria Vergine sono un istituto religioso femminile di diritto pontificio: i membri di questa congregazione pospongono al loro nome la sigla R.R.T.T.\nStoria.\nLe origini.\n L'attuale istituto trae origine da due congregazioni fondate a Napoli alla fine del XVI secolo da suor Orsola Benincasa (1547-1618): dopo un periodo di eremitaggio sul monte Sant'Elmo, ottenne dell'arcivescovo di Napoli di essere ricevuta da papa Gregorio XIII (Frascati, 3 maggio del 1582) per riferirgli di aver ricevuto da Dio l'incarico di trasmettergli un messaggio di riforma per tutta la Chiesa. Il pontefice, al fine di verificare l'attendibilit\u00e0 della Benincasa, istitu\u00ec una commissione di cui vennero chiamati a far parte anche il cardinale Giulio Antonio Santorio e san Filippo Neri: dopo sette mesi di prove, la commissione conferm\u00f2 le oneste intenzioni della mistica e diede il suo parere favorevole all'erezione di una nuova famiglia religiosa.\nOrsola Benincasa, tornata a Napoli nel 1583, diede vita presso il castel Sant'Elmo alla Congregazione delle oblate della Santissima Concezione di Maria, religiose di voti semplici, imitatrici della vita attiva di santa Marta, dedite soprattutto all'educazione della giovent\u00f9.\nIl 2 febbraio del 1617 la religiosa rifer\u00ec di aver ricevuto dal bambin Ges\u00f9, apparsale in visione tra le braccia della madre, l'incarico di fondare un nuovo istituto di monache di voti solenni, imitatrici della vita contemplativa di santa Maria Maddalena: sorse cos\u00ec l'Ordine delle romite dell'Immacolata Concezione di Maria Vergine, monache di rigorosa clausura, dedite esclusivamente alla preghiera per il sostegno spirituale del lavoro apostolico delle oblate.\nLe costituzioni delle romite e quelle delle oblate vennero approvate da papa Gregorio XVI il 7 aprile del 1623 e confermate da papa Clemente IX (1667-1669); nel 1633 papa Urbano VIII, accogliendo la richiesta fatta dalla fondatrice sul letto di morte, pose le due congregazioni sotto il governo e la direzione spirituale dei chierici regolari teatini, di cui le religiose adottarono anche il nome teatine.\nDeclino e rinascita.\nLe teatine ebbero una rapida diffusione: conventi furono aperti a Cremona, Ferrara, Parma, Monreale, Palermo e all'estero, ma nel XIX secolo, con le soppressioni dei monasteri, inizi\u00f2 il loro declino.\nNel 1865 il sacerdote Giuseppe Paladino organizz\u00f2 una comunit\u00e0 di giovani palermitane della parrocchia di San Gregorio a Boccadifalco e diede loro l'abito delle oblate teatine di Napoli; nel 1875 ottenne dal preposito generale dei Chierici Regolari Teatini il di seguire le regole del monastero delle teatine di San Giuliano di Palermo.\nLe costituzioni della congregazione vennero approvate dal cardinale Michelangelo Celesia nel 1888 e il 7 agosto 1904 il preposito generale Francesco di Paola Ragonesi affili\u00f2 la comunit\u00e0 all'ordine teatino. stabilitasi a Villa Nave, nel 1904 pass\u00f2 ufficialmente sotto la giurisdizione dell'ordine teatino: le religiose adottarono il nome di Suore Teatine dell'Immacolata Concezione.\nLa Santa Sede approv\u00f2 le loro costituzioni nel 1936 e le conferm\u00f2 nel 1947. Il 7 ottobre del 1948 alla congregazione vennero unite le Figlie di Nostra Signora della Provvidenza, fondate a Felanitx, sull'isola di Maiorca, il 27 dicembre del 1891 dal sacerdote Miguel Sureda Lulle e dalla religiosa Maria della Provvidenza Escalas Obrador.\nAttivit\u00e0 e diffusione.\nLe religiose si dedicano all'educazione ed all'istruzione dell'infanzia e della giovent\u00f9, ed alla formazione cristiana soprattutto in terra di missione. La congregazione ha recentemente esteso la sua azione apostolica all'assistenza degli infermi e dei portatori di handicap.\nDall'Italia e dalla Spagna le teatine si sono diffuse anche a Porto Rico, in Messico, in Benin, in Brasile e negli Stati Uniti d'America; la sede generalizia \u00e8 a Roma.\nAl 31 dicembre 2005, la congregazione contava 219 religiose in 35 case."}
{"id": "1272245", "revid": "110157", "url": "https://it.wikipedia.org/wiki?curid=1272245", "title": "Dipartimento di El Progreso", "text": " \nIl dipartimento di El Progreso \u00e8 uno dei 22 dipartimenti del Guatemala, il capoluogo \u00e8 la citt\u00e0 di Guastatoya.\nComuni.\nIl dipartimento di El Progreso conta 8 comuni:"}
{"id": "1272251", "revid": "26601", "url": "https://it.wikipedia.org/wiki?curid=1272251", "title": "Mille miglia", "text": ""}
{"id": "1272252", "revid": "125254566", "url": "https://it.wikipedia.org/wiki?curid=1272252", "title": "Otar Ioseliani", "text": "Viene accreditato anche come Otar Iosseliani.\nA causa della censura, i suoi film vennero pi\u00f9 volte vietati nell'URSS, e ci\u00f2 spinse Ioseliani ad emigrare in Francia nel 1982.\nBiografia.\nDa ragazzo studi\u00f2 musica, arrivando anche a conseguire il diploma in pianoforte, in composizione e in direzione d'orchestra. \nIl primo lungometraggio di Ioseliani, \"La caduta delle foglie \"(\"November, \"o\" Giorgobistve \"in georgiano, 1966), vinse un premio FIPRESCI al festival cinematografico di Cannes. Successivamente il regista diresse il film \"Pastorale \"(\"Pastorali\"), che per\u00f2 non fu proiettato e spar\u00ec per diversi anni negli archivi sovietici; alla fine fu permessa solo una distribuzione limitata. Dopo il successo di \"Pastorale\" al Festival internazionale del Cinema di Berlino nel 1982, Ioseliani lasci\u00f2 l'Unione Sovietica e si rifugi\u00f2 in Francia.\nNel 1984 gir\u00f2 in Francia \"I favoriti della luna \"(\"Les favoris de la lune\"); il film fu premiato nello stesso anno al Festival di Venezia e divenne un successo internazionale per Ioseliani. A Venezia si aggiudic\u00f2 in seguito altri due premi: nel 1989 per \"Un incendio visto da lontano \"(\"Et la lumi\u00e8re fut\") e nel 1996 per \"Briganti \"(\"Brigands, chapitre VII\"). \"Luned\u00ec mattina \"(\"Lundi matin)\" vinse invece un Orso d'argento al Festival di Berlino del 2002.\nIoseliani realizz\u00f2 anche alcuni documentari, tra cui \"Un piccolo monastero in Toscana\"."}
{"id": "1272253", "revid": "767487", "url": "https://it.wikipedia.org/wiki?curid=1272253", "title": "Zolt\u00e1n Czibor", "text": "Caratteristiche tecniche.\nEra un'ala sinistra, fra le pi\u00f9 forti del suo tempo.\nCarriera.\nCzibor nacque a Kaposv\u00e1r. Era figlio di un capotreno. Da ragazzo pratic\u00f2 atletica leggera, raggiungendo risultati particolarmente buoni nel salto in alto. Cominci\u00f2 a giocare a calcio nel Kom\u00e1rom, per poi passare al Ferencv\u00e1ros nel 1948 dopo esser stato segnalato alla societ\u00e0 della capitale dall'amico L\u00e1szl\u00f3 Budai.\nA Budapest si impose subito come titolare, segnando 18 reti fin dalla sua prima stagione e trovando una grande intesa con la mezzala S\u00e1ndor Kocsis, a cui forn\u00ec diversi assist. Il Ferencv\u00e1ros di quell'anno domin\u00f2 nel campionato e termin\u00f2 la stagione con la cifra record di 140 reti segnate. L'anno seguente alla squadra venne cambiato il nome in \u00c9DOSZ SE ed in campionato dovette soccombere alla neonata squadra dell'esercito, l'Honved.\nIn estate l'Honved si accaparr\u00f2 grazie alla convocazione per la leva militare tutti i migliori talenti dell'\u00c9DOSZ, squadra invisa al potere centrale comunista a causa delle storiche simpatie nazionaliste della sua tifoseria. Persi i compagni Budai e Kocsis, nel 1950 Czibor non pot\u00e9 sfuggire ad un'annata anonima terminata al decimo posto. L'anno seguente si trasfer\u00ec in provincia, allo Csepel, dove rimase per due anni raggiungendo in entrambe le stagioni il quinto posto.\nNel 1953 non pot\u00e9 pi\u00f9 evitare la chiamata militare e si un\u00ec anch'egli all'Honved, dove ritrov\u00f2 diversi compagni dei tempi del Ferencv\u00e1ros e della Nazionale. Dopo un piazzamento in seconda posizione nell'anno di esordio contribu\u00ec alla vittoria del campionati nel 1954 e nel 1955. Nel 1956 l'Honved fece il suo esordio in Coppa dei Campioni, competizione nata l'anno precedente, e si trov\u00f2 a giocare il primo turno in trasferta contro i campioni di Spagna dell'Athletic Bilbao.\nDopo aver perso la partita per 2-3 i giocatori si rifiutarono di tornare in patria, preoccupati per le concomitanti violenze che stavano caratterizzando la Rivoluzione ungherese. La gara di ritorno si gioc\u00f2 allora allo Stadio Heysel di Bruxelles e termin\u00f2 con il risultato di 3-3, con Czibor che dovette giocare in porta parte del match a causa dell'infortunio occorso al portiere dell'Honved. Il club si trov\u00f2 cos\u00ec in un limbo: malvisto sia dalla FIFA che dalla sua Federazione, saldamente controllata dai sovietici, si affid\u00f2 a B\u00e9la Guttmann che organizz\u00f2 un tour di amichevoli fra Europa e Sud America.\nInfine le sorti dei giocatori si divisero: alcuni scelsero di tornare in patria, altri invece di continuare la loro carriera nel calcio professionistico dell'Europa Occidentale. Czibor fu fra questi ultimi. Firm\u00f2 un contratto con la , ma non pot\u00e9 giocare a causa della squalifica comminata dalla FIFA a tutti i \"transfughi\". Venne in suo aiuto il compatriota Ladislao Kubala, che lo port\u00f2 al Barcellona assieme a S\u00e1ndor Kocsis. Anche gli anni spagnoli furono ricchi di successi: nella stagione d'esordio, la 1958/59, vinse campionato e Coppa nazionale, in quella seguente biss\u00f2 il successo in campionato e si aggiudic\u00f2 la Coppa delle Fiere. Al terzo anno raggiunse invece la finale di Coppa dei Campioni, persa poi per 2-3 contro il Benfica nonostante una sua rete nel finale.\nPrima di chiudere la carriera gioc\u00f2 ancora per un anno sempre a Barcellona, ma nell', ed ebbe brevi esperienze in Svizzera, Austria e Canada. Visse poi a Barcellona per molti anni, fino alla caduta del regime comunista. Torn\u00f2 in patria nel 1990 e divenne presidente del FC Kom\u00e1rom, la squadra in cui aveva iniziato a giocare da ragazzo."}
{"id": "1272255", "revid": "78273", "url": "https://it.wikipedia.org/wiki?curid=1272255", "title": "Vinland map", "text": ""}
{"id": "1272257", "revid": "229617", "url": "https://it.wikipedia.org/wiki?curid=1272257", "title": "Germania 2006 (videogioco)", "text": ""}
{"id": "1272258", "revid": "256896", "url": "https://it.wikipedia.org/wiki?curid=1272258", "title": "Teatine", "text": ""}
{"id": "1272261", "revid": "1543377", "url": "https://it.wikipedia.org/wiki?curid=1272261", "title": "Fate/stay night", "text": " \u2014 anche nota come stay night o con la sigla FSN \u2014 \u00e8 una visual novel giapponese, scritta da Kinoko Nasu e illustrata da Takashi Takeuchi, prodotta da Type-Moon e pubblicata il 30 gennaio 2004. Il 19 aprile 2007 \u00e8 stata pubblicata anche la conversione del videogioco per PlayStation 2, intitolata \"Fate/stay night: R\u00e9alta Nua\", presentante tra le novit\u00e0 il doppiaggio con le voci degli stessi doppiatori delle serie televisive e l'assenza di tutti i contenuti e riferimenti a sfondo sessuale. Quest'ultima edizione ha ricevuto una conversione per PlayStation Vita nel 2012 e su i sistemi Android e iOS nel 2015.\nOpera prima della saga di \"Fate\", introduce le dinamiche di un conflitto denominato \u00abguerra del santo graal\u00bb, pi\u00f9 precisamente narra le cronache della quinta guerra del santo graal di Fuyuki. Da questa sono state tratte una visual novel sequel, \"Fate/hollow ataraxia,\" una serie di romanzi prequel, \"Fate/Zero\", e un grande numero di opere secondarie, rendendo ad oggi il franchise \"Fate\" uno dei pi\u00f9 remunerativi e attivi del settore. Fin da subito dopo la sua pubblicazione, \"Fate/stay night\" ha ricevuto negli anni diversi adattamenti sotto forma di manga, pubblicati da Kadokawa e Seikaisha, serie televisive e film anime, prodotti da Studio Deen e dallo studio Ufotable. In Italia sono stati pubblicati il manga \"Fate/stay night\", edito da Star Comics, la serie anime \"\", la trilogia cinematografica \"Fate/stay night: Heaven's Feel\", editi entrambi da Dynit, e \"Fate/Zero\", edito da Netflix.\nIl titolo, considerato una delle visual novel pi\u00f9 popolari in Giappone, non \u00e8 mai stato pubblicato al di fuori della sua patria, in nessuna delle sue edizioni. Nonostante ci\u00f2, diverse comunit\u00e0 di appassionati si sono cimentate nella sua traduzione, dapprima in inglese e poi anche in italiano. Nei sondaggi condotti da MangaGamer a partire dal 2015, \"Fate/stay night\" risulta essere tra i titoli cui \u00e8 pi\u00f9 richiesta la localizzazione in lingua inglese.\nTrama.\nLe cronache di \"Fate/stay night\" raccontano un periodo di sedici giorni, dal 30 gennaio al 14 febbraio 2004, della vita del protagonista Shir\u014d Emiya, un mago dilettante residente nella citt\u00e0 di Fuyuki. Dieci anni prima, Shir\u014d viene coinvolto in un enorme incendio che brucia una larga parte della citt\u00e0 e perde i suoi genitori. Poco prima di morire, un enigmatico uomo chiamato Kiritsugu Emiya riesce a salvarlo e decide di adottarlo. I due mantengono una relazione spesso a distanza a causa delle frequenti partenze di Kiritsugu da Fuyuki.\nDurante una notte di luna piena, Kiritsugu e Shir\u014d hanno una discussione sulla veranda di casa e il ragazzo viene a conoscenza della fallita ambizione del padre di diventare un , un guardiano dell'umanit\u00e0 che vorrebbe proteggere i deboli e gli innocenti. Profondamente toccato dalle convinzioni di Kiritsugu, Shir\u014d decide di voler raggiungere quell'ideale lontano. Per farlo, il ragazzo chiede al padre di insegnargli la magia, ma nonostante l'addestramento non riesce a progredire in nessuna delle discipline fondamentali. Kiritsugu avverte suo figlio che la vita di un mago porta inesorabilmente alla distruzione, ma se fosse veramente disposto ad aiutare le persone, dovrebbe applicare le sue conoscenze e perfezionare il suo mestiere in segreto. Dopo la morte del padre, Shir\u014d diventa frustrato dai suoi progressi, sentendosi inadeguato riguardo alle sue buone azioni con l'utilizzo della magia, e diventa incerto riguardo al suo futuro, continuando comunque a vivere nella grande villa di famiglia dove vive da solo, col supporto ormai costante da quasi due anni della compagna di scuola Sakura e della professoressa Fujimura, insegnante nel suo liceo e amica di famiglia del padre.\nUna sera, dopo aver pulito il dojo del club di tiro con l'arco della sua scuola, Shir\u014d scopre che due \"servant\", Archer e Lancer, stanno combattendo nel cortile della scuola. Per preservare la segretezza della guerra, Lancer interrompe il combattimento per inseguire il ragazzo e trafigge il suo cuore con la sua lancia. Una compagna di scuola di Shir\u014d, Rin T\u014dsaka, lo trova sanguinante e prossimo alla morte nel corridoio dell'istituto, ma riesce a salvargli la vita grazie a un cimelio di famiglia, al cui interno \u00e8 contenuta una grande quantit\u00e0 di forza magica. Scosso e frastornato, Shir\u014d ritorna a casa, ma Lancer irrompe nella sua abitazione e lo attacca di nuovo. Messo alle strette, riesce a entrare nel magazzino esterno e si prepara a un nuovo attacco mortale di Lancer, ma, prima che il \"servant\" riesca a colpirlo, appare una giovane ragazza dai capelli biondi in armatura impugnante una spada invisibile, e dopo un breve scontro caccia il nemico e si presenta a Shir\u014d come il \"servant\" di classe \"saber\". Quella stessa notte, Shir\u014d viene accompagnato da Rin T\u014dsaka al cospetto di tale padre Kotomine Kirei, un misterioso prete che lo mette a conoscenza della realt\u00e0 a proposito della guerra del santo graal, una sorta di antico rituale in cui sette maghi si combattono ferocemente fra di loro, in cui il premio finale \u00e8 per l'appunto la leggendaria reliquia, in grado di esaudire qualunque desiderio del mago che ne entra in possesso. Il ragazzo inizialmente \u00e8 titubante ma decide comunque di prendere parte al conflitto, ma non per ottenere la vittoria, ma solo per proteggere coloro a cui vuole bene, per evitare che altri subiscano le sofferenze toccate a lui, in quanto impara presto che la devastazione subita dalla sua citt\u00e0 anni prima fu causata dalla fine della guerra precedente. Arrivata a quel punto, la trama si dipana nelle tre \"route\" narrative possibili: \"Fate, Unlimited Blade Works e Heaven's Feel\".\nAmbientazione.\n\"Fate/stay night\" \u00e8 ambientato nel 2004 ed i suoi eventi iniziano all'incirca nello stesso periodo in cui terminano quelli di \"Tsukihime,\" cinque anni dopo la conclusione di \"Kara no ky\u014dkai.\" La citt\u00e0 di Fuyuki \u00e8 il luogo di una guerra segreta e violenta in cui competono sette maghi, pronti al tutto per tutto per ottenere il santo graal, il leggendario calice capace di esaudire qualunque desiderio. Questa guerra \u00e8 nota come quinta guerra del santo graal e, mentre le precedenti quattro si sono svolte ogni sessant'anni, questa si svolge solo dopo dieci anni dalla fine della quarta, avvenuta nel 1994.\nOgni mago, meglio noto come \"master\", \u00e8 aiutato da uno dei sette famigli evocati chiamati \"servant\", reincarnazioni delle anime leggendarie della storia. Questi spiriti eroici risorti possiedono caratteristiche sovrumane e armi o abilit\u00e0 chiamate armi nobili. Le potenzialit\u00e0 nascoste di queste armi possono essere rilasciate solo invocando il loro vero nome, ma \u00e8 meglio evitare di brandirle casualmente, perch\u00e9 potrebbero svelare la vera identit\u00e0 del possessore, diminuendo il suo vantaggio strategico. Alcuni spiriti possono essere evocati grazie all'aiuto dei catalizzatori, che possono essere reperti, idee, esperienze vissute e valori simili a quelli del \"servant\" desiderato. Ogni \"master\" pu\u00f2 evocare solo un \"servant\" per ogni guerra, generalmente da una di queste sette classi: \"saber\", \"archer\", \"lancer\", \"berserker\", \"rider\", \"caster\" ed \"assassin\". In seguito verranno inserite ulteriori classi, nonostante ognuna di queste classi \u00abextra\u00bb possa apparire solo in determinate eccezioni.\nIl santo graal \u00e8 un artefatto spirituale, per questo motivo pu\u00f2 essere toccato solo da essenze spirituali, ovvero i \"servant\". Questo obbliga \"master\" e \"servant\" a cooperare contro le coppie rivali, anche se la situazione dovesse portare alla morte di uno dei due. Ogni \"master\" pu\u00f2 controllare il suo \"servant\" con tre incantesimi di comando. Una volta attivato, un incantesimo di comando consente al \"master\" di emettere un ordine irrevocabile e assoluto. In caso di morte di un \"master\", al suo \"servant\" \u00e8 concesso un lasso di tempo per formare un nuovo contratto con un altro \"master\" rimasto a sua volta senza \"servant\"; mentre se un \"servant\" viene ucciso, il suo \"master\" pu\u00f2 anche decidere di chiedere protezione al supervisore della guerra del santo graal, di solito un delegato della Santa chiesa.\nFuyuki, la citt\u00e0 immaginaria adibita allo svolgimento della guerra del santo graal, si trova nella prefettura di Kumamoto sull'isola di Ky\u016bsh\u016b, mentre molti dei luoghi presentati sono ispirati a zone reali della citt\u00e0 di K\u014dbe, nell'isola di Honsh\u016b. L'esterno del castello della famiglia Einzbern \u00e8 invece ispirato principalmente al Castello di Brissac, situato in Francia, e al Castello di Neuschwanstein, in Germania, mentre gli interni ad ad alcuni castelli britannici.\nModalit\u00e0 di gioco.\nIl \"gameplay\" di \"Fate/stay night\" \u00e8 di tipo non lineare e non richiede molta interazione da parte del giocatore, poich\u00e9 la maggior parte del tempo viene spesa nella lettura dei testi che compaiono a schermo, che includono sia i dialoghi tra i personaggi sia i pensieri del protagonista. Periodicamente, la narrazione dal punto di vista del protagonista viene spezzata da interludi, narrati da un narratore esterno onnisciente, che tratteranno eventi svolti contemporaneamente a quelli del protagonista o avranno a che vedere con il passato di alcuni personaggi. Spesso il giocatore raggiunger\u00e0 determinati punti di decisione, che includono generalmente dalle due alle tre scelte, il cui esito influenzer\u00e0 il susseguirsi degli eventi della trama, determinandone eventualmente il finale. Il tempo che intercorre tra queste decisioni \u00e8 variabile e, fino a quando non sar\u00e0 scelta una delle opzioni disponibili, il gameplay si interromper\u00e0. Sono disponibili tre percorsi (in gergo \u00ab\"route\"\u00bb\"\"), ognuno caratterizzato da una trama differente, uno per ogni eroina della storia Per giocarli tutte e tre, il giocatore deve rigiocare la storia fino ad effettuare determinate scelte in momenti specifici per far proseguire la trama in una direzione differente. Interagendo con le eroine si verr\u00e0 a creare un \"misuratore di affetto\", che si alzer\u00e0 o si abbasser\u00e0 a seconda dell'esito delle scelte compiute su ciascuna di esse. Quando la quantit\u00e0 di affetto accumulata dal giocatore \u00e8 sufficientemente elevata, al termine del gioco si acceder\u00e0 al \"true end\" (lett. \"vero finale\") del rispettivo percorso.\nSono presenti quaranta \"bad end\" (lett. \"brutta fine\") che possono essere raggiunte durante la partita, ognuna seguita da una sezione chiamata . Qui, versioni alternative di Taiga Fujimura e Illyasviel von Einzbern approfondiscono i finali e spiegano come evitarli per proseguire con la storia.\n\"Route\" narrative.\nLe \"route\" sono timeline narrative caratterizzate da avvenimenti, scontri e dialoghi tutti differenti tra di loro. Ognuna di queste trame si svincola in modo diverso concentrandosi specificatamente su alcuni membri del folto cast lasciandone in disparte altri che verranno analizzati in seguito nelle altre route. Grazie a questo stratagemma narrativo, il giocatore, svolgendo in ordine le tre route, ottiene la visione dell'insieme di tutti i personaggi e di tutte le sfaccettature dell'universo di gioco comprese istituzioni, riti e avvenimenti passati generando la grande mitologia che contraddistingue il mondo di \"Fate\".\nIl prologo, che copre i primi tre giorni della storia, \u00e8 l'unica sezione della trama che non differisce e che viene utilizzata come sblocco per muoversi tra una \"route\" a l'altra; A seconda delle scelte compiute in quel frangente si attiver\u00e0 uno dei tre scenari narrativi:\nSviluppo e distribuzione.\nGenesi dell'opera.\nKinoko Nasu \u00e8 sempre stato un grande fan di \"Makai tensh\u014d\" (conosciuto in Occidente come \"Samurai Reincarnation\"), romanzo di Futaro Yamada che vede figure storiche di tutto il Giappone darsi battaglia. Prendendo ispirazione da quest'ultimo, durante il liceo, il terzo romanzo che scrisse fu il prototipo di quello che sarebbe diventato poi \"Fate/stay night\", ora chiamato . Ci\u00f2 che produsse all'epoca era solo un terzo della trama della futura \"route\" \"Fate\" e si concludeva con lo scontro con Sasaki Kojir\u014d, poi ragioni personali non pot\u00e9 scrivere altro per pi\u00f9 di dieci anni; le altre due \"route\", \"Unlimited Blade Works\" ed \"Heaven's Feel\", che inizialmente non erano previste, furono scritte solo in seguito. Inoltre, nelle prime bozze Saber era di sesso maschile e il protagonista non era Shir\u014d, ma una ragazza con gli occhiali: questo scenario \u00e8 stato ripreso in seguito per l'OVA \"Fate/Prototype.\" Secondo Nasu stesso, questa prima versione conteneva elementi da storie d'amore anni ottanta e idee di cambiamento dell'ordine mondiale, mentre quella finale \u00e8 incentrata sui cambiamenti delle persone e il santo graal viene utilizzato per altri scopi. Durante un'intervista ad \"Anime News Network\", Gen Urobuchi, autore del prequel \"Fate/Zero,\" ha spiegato che le impostazioni delle differenti mitologie sono state utilizzate come fondamenta, lasciando spazio all'immaginazione nella scrittura dei personaggi.\nDopo il successo della loro prima visual novel, \"Tsukihime\", Nasu era intenzionato a scrivere qualcosa che superasse le aspettative, cos\u00ec Takeuchi gli propose di riprendere in mano il vecchio \"Fate\". Nasu accett\u00f2, decise di ambientarlo nel presente di allora e di scrivere pi\u00f9 percorsi. Type-Moon si mise dunque al lavoro sul nuovo progetto, indecisa se lo avrebbe distribuito nuovamente come \"d\u014djin soft\" o come videogioco professionale. Conclusa la \"route\" di Saber, Nasu opt\u00f2 per la seconda scelta e cos\u00ec Type-Moon divenne una casa di sviluppo commerciale a tutti gli effetti. Tuttavia, Nasu non era sicuro della scelta stilistica, preoccupato che la visual novel, una volta pubblicata, venisse scambiata per un gioco \"bish\u014djo\". In alternativa, Takeuchi aveva preso in considerazione di sviluppare sotto forma di visual novel l'altro lavoro di Nasu, il romanzo originale di quello che sarebbe poi diventato \"Mah\u014dtsukai no yoru\", ma poich\u00e9 la trama di \"Fate\" era gi\u00e0 conclusa, decisero di optare per quest'ultimo. Considerando di orientare il \"target\" al pubblico maschile, gi\u00e0 fruitore delle due visual novel precedenti, Takeuchi avanz\u00f2 quindi la proposta di cambiare il genere di Saber e del protagonista. Nonostante la reazione iniziale di Nasu, che consider\u00f2 questa possibilit\u00e0 una \u00abblasfemia\u00bb, paragonandola a cambiare il sesso di Gatsu, protagonista del manga \"Berserk\", qualche tempo dopo l'accett\u00f2 e, oltre ad aprire le possibilit\u00e0 a una componente commerciale, si aprirono nuove opzioni per lo sviluppo della trama. Successivamente, Nasu comment\u00f2 questa scelta, scherzando sul fatto che Takeuchi avesse in realt\u00e0 idee chiare in testa: \u00abdato che avrebbe dovuto disegnare un personaggio pi\u00f9 e pi\u00f9 volte, voleva che fosse una ragazza carina al posto di un ragazzo\u00bb. Gran parte della trama e dei personaggi dovette dunque essere riscritta e Takeuchi dovette ripensare molti dei design originali. In particolare, Archer fu pesantemente modificato, divenendo la versione adulta del protagonista, Shir\u014d Emiya, e il suo design originale venne riutilizzato per Gilgamesh. Gli archi narrativi completati all'epoca erano solo \"Fate\" ed \"Unlimited Blade Works\", e quest'ultimo venne parzialmente presentato in un \"booklet\" in anteprima al Comiket di dicembre 2001.\nDurante lo sviluppo del sistema delle abilit\u00e0 e attributi dei personaggi, vennero avanzate alcune proposte per sviluppare un videogioco simile ad alcune parti del \"Romanzo dei Tre Regni\", con elementi da gioco di ruolo. Venne considerata anche la possibilit\u00e0 di immettere il titolo nel mercato delle console videoludiche, che avrebbe richiesto la rimozione degli elementi \"eroge\", ma alla fine lo sviluppo continu\u00f2 invariato. Invece di utilizzare nuovamente il motore grafico NScripter, gi\u00e0 adoperato in \"Tsukihime\", gli sviluppatori scelsero di basare \"Fate/stay night\" su KiriKiri che, secondo i suoi creatori, forniva una migliore visualizzazione della narrazione grazie alla continua produzione di informazioni. Se in \"Tsukihime\" erano state utilizzate delle fotografie come fondali, per \"Fate/stay night\" Takeuchi propose invece di utilizzare dei disegni, affidando la loro preparazione ad un'azienda esterna, mentre Type-Moon si sarebbe occupata di decidere quali utilizzare e dei ritocchi finali.\nInizialmente era stato pianificato di dividere la trama in quattro archi, uno per ogni eroina (Illyasviel, Rin, Saber e Sakura). Saber e Rin avrebbero dovuto coprire met\u00e0 della storia, incontrarsi e a quel punto dividere la storia in quattro \"route\". Tutte e quattro le storie sono state scritte in una volta sola, ma poi Nasu ha sentito la necessit\u00e0 di \u00abcapovolgere\u00bb il racconto. Illyasviel era inizialmente una delle eroine e avrebbe dovuto essere protagonista assieme a Sakura. Durante la nona giornata di \"Heaven's Feel\", oltre a scegliere se diventare l'eroe di Sakura o realizzare i suoi ideali da paladino della giustizia, Shir\u014d sarebbe potuto diventare l'eroe di Illyasviel. Nel 2002 Nasu cap\u00ec di aver scritto un testo quasi lungo quanto quello di \"Tsukihime\", dunque si pens\u00f2 di pubblicare le \"route\" di Saber e Rin in \"Fate/stay night\" e quelle di Sakura e Illyasviel in un altro titolo, \"Fate/other night\". L'idea per\u00f2 viene scartata a causa degli elevati costi per la pubblicazione di due prodotti contemporaneamente e decisero quindi di includere la \"route\" di Sakura in \"Fate/stay night\", combinando quella di Illyasviel con quest'ultima. In fase di sviluppo era presente anche una \"route\" dedicata a Caster, scartata poi del tutto, con l'eccezione della sezione relativa alla collaborazione con Rider, presente nel gioco finale. Inoltre, i file del gioco contengono una scena scartata della \"route\" \"Fate\" in cui Shir\u014d accetta di cooperare con Shinji. Il nome \u00e8 parzialmente ereditato dalla bozza scritta da Nasu durante gli anni del liceo, che voleva includere nel titolo la parola inglese \u00ab\"night\"\u00bb (lett. \"notte\") e una barra.\nStoria editoriale.\nLa demo del videogioco \u00e8 stata pubblicata il 21 ottobre 2003 su CD-ROM insieme alla rivista \"Tech Gian\" di Enterbrain e il 1\u00ba novembre dello stesso anno sul sito di Type-Moon. Il 10 novembre \u00e8 stata presentata la sigla di apertura del titolo, \"This Illusion\", eseguita da M.H., mentre il 21 novembre \u00e8 stata annunciata la sua data uscita. L'8 dicembre sono stati accettati i primi preordini via posta, sospesi pochi giorni dopo fino al 30 dicembre, a causa di una domanda inaspettatamente elevata. Infine, \"Fate/stay night\" \u00e8 stato pubblicato per PC il 30 gennaio 2004.\nIl 13 gennaio 2006, Kadokawa Shoten ha annunciato l'arrivo di una conversione per PlayStation 2 entro la fine dello stesso anno, mentre il 21 ottobre ad Akihabara \u00e8 stato annunciato l'elenco dei cambiamenti apportati rispetto alla versione per computer: tutti i personaggi hanno ricevuto un doppiaggio completo, con gli stessi doppiatori della serie TV di Studio Deen, \"Fate/stay night\", conclusasi due mesi prima, sono state aggiunte alcune immagini e nuove musiche, un epilogo della \"route\" \"Fate\", denominato \"Last Episode\", e sono state rimosse tutte le scene \"hentai\" per soddisfare i requisiti della categoria CERO C. L'8 novembre, tramite il suo sito ufficiale, Type-Moon ha posticipato la data di uscita del videogioco ai primi mesi del 2007, a causa dei requisiti previsti dalla piattaforma di gioco. Il titolo \u00e8 stato quindi pubblicato il 19 aprile 2007 con il nome di . Il 23 dicembre 2011 \u00e8 stata pubblicata una nuova edizione della \"route\" \"Fate\" di \"R\u00e9alta Nua\" per PC, seguita poi da \"Unlimited Blade Works\" e \"Heaven's Feel\", rispettivamente nel gennaio e nel febbraio dell'anno seguente. Il 29 novembre 2012 \u00e8 stata pubblicata anche per PlayStation Vita, con delle nuove animazioni di apertura per ogni arco curate dallo studio Ufotable, illustrazioni migliorate e il supporto al touch screen. Insieme al titolo era compreso il minigioco , un gioco di carte \"hanafuda\" con una storia originale, scritta da Kinoko Nasu, Gen Urobuchi, Meteo Hoshizora e Y\u016bichir\u014d Higashide, in cui sono comparsi anche Rider e Berserker di \"Fate/Zero\".\nDopo l'annuncio del 27 luglio 2014, il titolo \u00e8 approdato, sulle piattaforme Android e iOS, rispettivamente il 19 aprile e il 29 maggio 2015, e la \"route Fate\", inizialmente distribuita gratuitamente per un periodo limitato, \u00e8 stata resa gratuita per sempre il 7 ottobre dello stesso anno.\nIl 30 maggio 2019, in occasione del \"\", Type-Moon ha annunciato la , una confezione contenente sia \"Fate/stay night\" che il sequel, \"Fate/hollow ataraxia\", un artbook chiamato \"Fate/Art Chronicle\" e la ristampa di \"Fate/side material\", il booklet contenuto originariamente nella prima edizione limitata di \"Fate/stay night\". Dopo aver aperto i preordini il giorno stesso, la confezione \u00e8 stata venduta a partire dal 28 giugno 2019. Gli unici cambiamenti hanno riguardato la rimozione del supporto DVD di installazione, in favore di una carta con il codice per il download digitale, e il supporto ai sistemi operativi pi\u00f9 recenti.\nTematiche trattate e analisi.\nKinoko Nasu ha voluto ritrarre il protagonista, Shir\u014d Emiya, come un tipico adolescente, mentre Takashi Takeuchi non ha voluto che avesse troppa individualit\u00e0, cos\u00ec che i giocatori potessero proiettarsi in lui. Il titolo descrive la sua crescita interiore e il tema principale \u00e8 la \u00abconquista di s\u00e9 stessi\u00bb. Secondo Nasu, tutte le \"route\" sono uguali, seppur con forme diverse, poich\u00e9 le trame e i temi trattati sono differenti. \"Fate\" mostra la mentalit\u00e0 distorta del protagonista, e il tema \u00e8 \u00abs\u00e9 stessi come ideale\u00bb. \"Unlimited Blade Works\" mostra la sua determinazione, e il tema \u00e8 \u00ablottare contro s\u00e9 stessi per un ideale\u00bb, il protagonista deve cio\u00e8 confrontarsi con s\u00e9 stesso e con i suoi ideali, ci\u00f2 che avrebbe dovuto realizzarsi durante lo sviluppo della \"route\" di Satsuki Yumizuka in \"Tsukihime\", ma che poi non \u00e8 accaduto. \"Heaven's Feel\" mostra un altro possibile esito del protagonista come essere umano, e il tema \u00e8 l'\u00abattrito tra reale ed ideale\u00bb, scelto per poter mettere in pratica gli ideali del protagonista, in contrasto con quanto accade nelle altre due, dove viene prestata pi\u00f9 attenzione alla loro definizione e dimostrazione. Shir\u014d \u00e8 un tipo di personaggio che vorrebbe salvare quante pi\u00f9 persone possibile e renderle tutte felici, l'esatto opposto di Shiki T\u014dno, protagonista di \"Tsukihime\", le cui uniche preoccupazioni sono le persone che lo circondano.\nLa controparte di Saber, Saber Alter, \u00e8 considerata dall'autore l'epitome della filosofia secondo cui sia impossibile salvare tutti, e che spesso salvare qualcuno significhi non salvare qualcun altro. Per questo motivo, lei rappresenta la vera natura di \"Heaven's Feel\". Inoltre, la gratitudine espressa da Shir\u014d nei suoi confronti dopo averla sconfitta rappresenta, nelle intenzioni di Nasu, \u00abla gratitudine che tutti dovremmo provare nei confronti di coloro che si sacrificano volontariamente per gli altri\u00bb. All'interno della stessa \"route\" \u00e8 presente anche \u00abSakura oscura\u00bb, \u00e8 in una fase della sua vita che, quando superata, le permette di diventare una ragazza dall'amore puro, capace di accettare chiunque cos\u00ec com'\u00e8.\nIn \"Fate/stay night\" sono presenti alcune scene erotiche tra Shir\u014d e l'eroina di ciascun percorso, \u00abintenzionalmente imbarazzanti e deliberatamente inquietanti\u00bb e svolgono una funzione precisa ai fini della trama: sono un mezzo usato per esplorare alcuni aspetti dell'orrore e come pu\u00f2 migliorare la caratterizzazione dei personaggi colti in situazioni estreme e terrificanti. \nAltri media.\nManga.\n\"Fate/stay night\".\nLa trasposizione manga di \"Fate/stay night\", illustrato da Datto Nishiwaki, \u00e8 stata serializzata sulla rivista \"Sh\u014dnen Ace\", di Kadokawa Shoten, a partire dal 26 dicembre 2005 fino a novembre 2012. Gli eventi narrati sono incentrati sulla \"route\" di Saber e sono presenti alcuni contenuti originali. Il manga \u00e8 stato licenziato per la pubblicazione in lingua inglese da Tokyopop nel 2007, mentre in Italia \u00e8 stato pubblicato da Star Comics dal 9 ottobre 2008 al 10 luglio 2014.\n\"Fate/stay night: Heaven's Feel\".\nIl 3 aprile 2015 Type-Moon e Kadokawa hanno annunciato un nuovo manga, intitolato , disegnato da Task \u014cna, gi\u00e0 autore dell'adattamento di \"Hyouka\", trasposizione della . Il giorno seguente \u00e8 uscito un capitolo speciale, intitolato \"Episode 0\", sulla rivista \"Young Ace\", mentre la serializzazione \u00e8 iniziata il 2 maggio dello stesso anno. Il primo volume \u00e8 stato pubblicato da Kadokawa il 26 giugno 2015.\n\"Fate/stay night: Unlimited Blade Works\".\nIl 26 marzo 2021 Type-Moon e Kadokawa hanno annunciato un ulteriore manga, disegnato da Daisuke Moriyama, noto per \"Chrono Crusade\" e \"World Embryo\", trasposizione della \"route\" \"Unlimited Blade Works\". Il primo capitolo \u00e8 stato serializzato il 25 dicembre 2021 sulla rivista \"Dengeki Daioh\".\nAnime.\n\"Fate/stay night\".\nLa prima serie televisiva anime di \"Fate/stay night\" \u00e8 stata annunciata nel giugno del 2005 durante l'evento \"Rondo Robe 2005 Gate to Date\". Animata da Studio Deen e prodotta dal \"Fate Project\", gruppo che includeva Geneon Entertainment, TBS, CREi e Frontier Works, \u00e8 stata trasmessa dal 6 gennaio 2006 al 16 giugno 2006, per una durata di ventiquattro episodi. In seguito ha ricevuto la sua prima programmazione internazionale sul network Animax, nel 2007, ed \u00e8 stata quindi licenziata per il Regno Unito, la Corea del Sud, Hong Kong, e Germania. La regia \u00e8 stata affidata a Y\u016bji Yamaguchi, mentre il \"character design\" a Megumi Ishihara, basandosi su quello originale di Takashi Takeuchi. Per celebrare l'uscita del film \"Fate/stay night: Unlimited Blade Works\", la serie televisiva \u00e8 stata rieditata e ricompilata in due volumi \"home video\", dalla durata di sessanta minuti ciascuno, intitolati \"Fate/stay night TV reproduction I\" e \"II\" e pubblicati il 22 gennaio 2010.\nLa storia narrata si basa sulla \"route\" di Saber, con l'aggiunta di alcuni contenuti originali. In uno di questi, Sakura viene rapita da Caster ed \u00e8 in procinto di diventare il recipiente del santo graal. Il design di lei con il costume utilizzato durante il rapimento venne ideato da Takeuchi, e Nasu lo propose come \u00abl'aspetto dei fiori di ciliegio in cui non si riesce a leggere l'aria\u00bb. Il costume \u00e8 stato fonte di alcune controversie tra i fan, tanto che Nasu disse di \u00abnon poter leggere l'aria\u00bb, mentre Takeuchi comment\u00f2 dicendo che gli piacesse.\nIn occasione del \"\", il 13 dicembre 2019 Type-Moon ha pubblicato un libro, intitolato \"Fate/unpublished material\", che raccoglie nuove informazioni sulla trama, l'ambientazione e il \"character design\" dei personaggi originariamente pianificati per questo anime, prima che venissero modificati per la messa in onda. Tra questi, avrebbe dovuto essere presente un'eroina con lo scudo, poi scartata e riutilizzata come personaggio principale di \"Fate/Grand Order\".\n\"Fate/stay night: Unlimited Blade Works\".\nNel luglio 2014 \u00e8 stata annunciata la messa in produzione di una nuova serie anime, basata sulla seconda \"route\", \"Unlimited Blade Works\", intitolata \"\". Prodotta da Aniplex e animato dallo studio Ufotable, la serie \u00e8 andata in onda in 2 stagioni distinte, una durante l'inverno del 2014 e la seconda nella primavera del 2015. Trasmessa in Italia tramite simulcast da parte di VVVVID su concessione di Dynit, \u00e8 stata poi doppiata in italiano e ripubblicata sul medesimo sito. Kinoko Nasu l'ha definita \u00abun nuovo \"stay night\"\u00bb, non un sequel dell'anime di \"Fate/Zero\", da cui differisce sia in termini narrativi che visivi, ed \u00e8 stata perci\u00f2 chiamata anche .\nNel 2015, all'interno del secondo cofanetto in edizione limitata di \"Unlimited Blade Works\", \u00e8 stata pubblicata \"Garden of Avalon\", una breve light novel scritta da Kinoko Nasu, narrante alcune delle vicende del ciclo bretone inserite all'interno dell'universo narrativo di \"Fate\". Nel 2016 da questo romanzo \u00e8 stato tratto un drama-CD.\nWeb radio.\nUn programma radiofonico di ventotto episodi, intitolato , \u00e8 andato in onda sulla web radio, ospitata da Animate TV, ogni mercoled\u00ec dal 22 febbraio 2007 al 6 settembre 2007, e in differita di due settimane su quella ospitata da Onsen. La trasmissione \u00e8 stata condotta da Ayako Kawasumi, la doppiatrice di Saber, e Kana Ueda, la doppiatrice di Rin. Il duo \u00e8 stato accompagnato in diversi episodi da altri doppiatori, come Noriko Shitaya, Hiroshi Kamiya, Jun'ichi Suwabe, Nakta J\u014dji, Noriaki Sugiyama, Y\u016b Asakawa e Mai Kadowaki, rispettivamente di Sakura, Shinji, Archer, Kirei, Shir\u014d, Rider ed Illyasviel. Gli episodi sono stati poi pubblicati da Frontier Works in due raccolte, da CD l'una. La prima, uscita il 24 agosto 2007, inizialmente anche in edizione limitata, presentava nel primo disco le registrazioni dei primi quattordici episodi e nel secondo due registrazioni speciali. La seconda, uscita il 24 ottobre 2007, presentava nel primo disco le registrazioni degli ultimi quattordici episodi e nel secondo due nuove registrazioni speciali, in cui i conduttori erano Hiroshi Kamiya e Y\u016b Asakawa. In entrambe le raccolte, la copertina \u00e8 stata disegnata da Maki Fuji, il direttore delle animazioni dell'anime di Studio Deen.\nIn occasione dell'uscita nei cinema giapponesi del film \"\", sulla stessa web radio \u00e8 andato in onda un programma radiofonico di ventisei episodi, intitolato , ogni venerd\u00ec dal 16 ottobre 2009 al 16 aprile 2010. La trasmissione \u00e8 stata nuovamente condotta da Ayako Kawasumi e Kana Ueda, questa volta insieme a Jun'ichi Suwabe.\nFilm.\n\"Fate/stay night: Unlimited Blade Works\".\nUn film d'animazione prodotto da Studio Deen e basato sulla \"route Unlimited Blade Works\" \u00e8 stato proiettato nei cinema giapponesi il 23 gennaio 2010. Lo staff della serie televisiva, incluso il regista Y\u016bji Yamaguchi, ha partecipato alla lavorazione del film, e la maggior parte dei doppiatori televisivi ha ripreso il proprio ruolo nell'adattamento cinematografico. Il film ha guadagnato 280 milioni di yen ai box office giapponesi.\n\"Fate/stay night: Heaven's Feel\".\nNel 2014 \u00e8 stata annunciata la messa in produzione di una trilogia di lungometraggi basati sulla terza route, \"Heaven's Feel\", prodotta dallo studio Ufotable e diretta da Tomonori Sud\u014d. Il primo episodio, intitolato ', \u00e8 uscito in Giappone il 14 ottobre 2017. Il secondo film, ', sarebbe dovuto uscire durante il 2018, ma \u00e8 stato posticipato al 12 gennaio 2019. L'annuncio della acquisizione della trilogia da parte di Dynit \u00e8 avvenuto durante la conferenza dell'editore bolognese in occasione del Lucca Comics &amp; Games 2017, dove \u00e8 stato inoltre preannunciato il passaggio al cinema del primo film, avvenuto il 13 e 14 febbraio 2018. Nella conferenza lucchese dell'anno successivo \u00e8 stato invece confermato il passaggio del secondo capitolo, avvenuto il 18 e 19 giugno 2019.\nLa trilogia cinematografica \u00e8 composta da:\nDrama-CD.\nNel corso degli anni Type-Moon ha prodotto diversi drama-CD, al cui interno sono comparsi i personaggi di \"Fate/stay night\". Il primo, intitolato , \u00e8 stato distribuito al Comiket 72 il 17 agosto 2007, mentre il secondo, intitolato \"Type-Moon Fes. 10th anniversary drama CD\", \u00e8 stato pubblicato da Aniplex il 16 gennaio 2013, in occasione del \"Type-Moon Fes. 10th Anniversary Event\".\nGioco da tavolo.\nIn occasione del \"\", il 15 marzo 2019 \u00e8 stato presentato un gioco da tavolo, intitolato e pubblicato da Delightworks il 3 agosto 2019.\nOpere derivate.\nA partire dal successo ottenuto dalla visual novel, il \"brand\" nato da \"Fate/stay night\" \u00e8 diventato in poco tempo il pi\u00f9 remunerativo di Type-Moon, portando cos\u00ec alla messa in atto di un forte \"franchising\" legato alla saga, con la pubblicazione di numerose opere derivate.\nSequel e prequel.\nIl 28 ottobre 2005, Type-Moon ha pubblicato per PC \"Fate/hollow ataraxia\", un fan-disc sequel di \"Fate/stay night\". Il videogioco \u00e8 ambientato sei mesi dopo le vicende del precedente, vede il ritorno di tutti i personaggi e ne introduce quattro di nuovi: Avenger, Bazett Fraga McRemitz Caren Hortensia e Gilgamesh bambino. Il titolo \u00e8 stato pubblicato per PlayStation Vita in versione censurata il 27 novembre 2014.\nTra il 29 dicembre 2006 e il 29 dicembre 2007 sono stati pubblicati i quattro volumi di \"Fate/Zero\", serie di light novel prequel di \"Fate/stay night\", scritta da Gen Urobuchi di Nitroplus e supervisionata da Kinoko Nasu. Ha ricevuto un adattamento in formato manga, disegnato da Shinjir\u014d e serializzato sulla rivista \"Young Ace\" di Kadokawa Shoten, tra il 29 dicembre 2010 e il 2 giugno 2017, pubblicato in Italia da Star Comics, e uno animato da parte dello studio Ufotable, andato in onda tra il 2011 e il 2012, edito in Italia da Netflix.\nManga.\nNel 2006 \u00e8 iniziata la serializzazione di un manga comico \"yonkoma\", intitolato e disegnato da Eiichiro Mashin, che ruota attorno alla vita quotidiana dei personaggi secondari di \"Fate/stay night\" e \"Fate/hollow ataraxia\", e principalmente di Kane Himuro, compagna di classe del protagonista. \u00c8 stato serializzato sul format \"Manga 4-koma Kings Palette\" della rivista \"Monthly Comic Rex\" di Ichijinsha, in cui \u00e8 diventata una delle serie pi\u00f9 popolari, e ne sono stati tratti dodici \"tank\u014dbon\", pubblicati dallo stesso editore a partire dal 22 gennaio 2008. Il 31 dicembre 2017, durante il \"Fate Project \u014cmisoka TV Special 2017\", \u00e8 stato mostrato un episodio intitolato , prodotto dallo studio Ufotable e diretto da Takahiro Miura, frutto della collaborazione tra \"Fate/Grand Order\" e questo manga.\nNel novembre del 2007 \u00e8 iniziata la serializzazione di \"Fate/kaleid liner Prisma Illya\", scritto e disegnato da Hiroshi Hiroyama, con protagonista Illyasviel von Einzbern e ambientato in un universo alternativo in stile \"mah\u014d sh\u014djo\". Inizialmente serializzato sulla rivista \"Comp Ace\" di Kadokawa Shoten, \u00e8 stato raccolto in diciotto \"tank\u014dbon\".\nIl 30 giugno 2015 Type-Moon ha annunciato la serializzazione di un fumetto online \"yonkoma\", intitolato , scritto e disegnato Syatey e pubblicato dalla sera stessa sulla pagina Twitter , un format dell'editore Sai-zen-sen. Le vignette sono state poi raccolte in un primo \"tank\u014dbon\", pubblicato da Seikaisha Comics l'11 maggio 2016. In questo manga, i personaggi di \"Fate/stay night\" si contendono il santo graal sfidandosi a mahjong.\nIl 25 gennaio 2016 \u00e8 iniziata la pubblicazione di \"Emiya-san chi no ky\u014d no gohan,\" un manga illustrato da TAa e narrante le vicende culinarie di Shir\u014d Emiya. Inizialmente pubblicato sul sito internet \"Young Ace Up\" di Kadokawa Shoten, lo stesso editore ha poi raccolto i capitoli in cinque \"tank\u014dbon\", pubblicati dal 26 gennaio 2017. Il 31 dicembre dello stesso anno, durante il \"Fate Project \u014cmisoka TV Special 2017\" ne \u00e8 stato annunciato l'adattamento come serie ONA, prodotto dallo studio Ufotable, diretto da Tetsuto Sat\u014d e Takahiro Miura. Gli episodi sono stati pubblicati ogni primo giorno del mese, dal 31 dicembre 2017 al 1\u00ba gennaio 2019.\nIl 27 settembre 2018 Seikaisha ha pubblicato sotto la collana \"Seikaisha Comics\" il manga \"Fate/stay night Legend antology comic\", un volume che raccoglie dieci racconti di dieci autori diversi, ambientati nel mondo di \"Fate/stay night\".\nAnime.\nNel 2011 \u00e8 stata prodotta dallo studio Lerche \"Carnival Phantasm\", una serie comica OAV in cui sono riuniti i personaggi di \"Fate/stay night\" e \"Tsukihime\". Il 31 dicembre 2011, all'interno dell'ultimo cofanetto di \"Canival Phantasm\" \u00e8 stato inserito \"Fate/Prototype\", un episodio speciale mostrante, con scene sconnesse tra loro, il prototipo della trama originale di \"Fate\".\nColonna sonora.\nI ventotto brani che compongono la colonna sonora di \"Fate/stay night\" sono stati composti da Keita Haga. Il titolo si apre con \"This Illusion\", cantata da M.H., e si chiude con Days, cantata da Chino. \"This Illusion\" \u00e8 stata distribuita al Comiket 65 e pubblicata da Geneon Entertainment il 28 dicembre 2003, mentre il singolo con le sigle di apertura e chiusura e l'album contenente i brani della colonna sonora sono stati pubblicati da Type-Moon e distribuiti da Geneon Entertainment, rispettivamente il 25 gennaio e il 30 gennaio 2004.\nL'edizione \"R\u00e9alta Nua\" per PlayStation 2 presenta alcuni nuovi brani, tra cui il tema di apertura , cantato da Maki, e il tema di chiusura \"Link\", cantato da Rhu, entrambi composti da Keita Haga. L'album contenente la nuova colonna sonora \u00e8 stato pubblicato da Type-Moon e distribuito da Geneon Entertainment in edizione limitata, composta da cinquantanove brani raccolti in tre dischi, il 25 febbraio 2007 e in edizione normale, composta dai ventiquattro brani del primo disco, il 25 aprile 2007. Il singolo contenente la nuova sigla di apertura e \"Link\" \u00e8 stato pubblicato una settimana prima, il 18 aprile 2007. La versione per PlayStation Vita ha introdotto il remix dei brani della colonna sonora del 2007 e nuove sigle di apertura, cantate dal gruppo \"idol\" Earthmind e con le animazioni curate dallo studio Ufotable: \"Arcadia\" per la \"route Fate\", \"Horizon\" per \"Unlimited Blade Works\" e \"Another Heaven\" per \"Heaven's Feel\", pubblicate in edizione limitata il 5 dicembre 2012. L'album contenente la nuova colonna sonora, raccolta in un cofanetto da tre CD, \u00e8 stato distribuito al Comiket 83 e pubblicato da Aniplex il 26 dicembre 2012, con l'aggiunta di alcuni brani composti da Hideyuki Fukasawa, che all'epoca aveva gi\u00e0 composto la colonna sonora di \"Mah\u014dtsukai no yoru\".\nLa colonna sonora della serie televisiva del 2006, composta da Kenji Kawai, riprende alcune delle musiche di sottofondo principali del videogioco, come ed . Le sigle di apertura, entrambe cantate da Sachi Tainaka, sono \"Disillusion\" per i primi quattordici episodi, e per gli ultimi nove. La sigla di chiusura \u00e8 del duo Jukai per quasi tutti gli episodi, tranne nel quattordicesimo e nel ventiquattresimo, in cui \u00e8 sostituita rispettivamente da , cantata sempre dallo stesso duo, e , cantata nuovamente da Sachi Tainaka. Geneon Entertainment ha pubblicato l'album della colonna sonora il 16 gennaio 2007.\nIn occasione del \"\", il 15 ottobre 2019 Type-Moon pubblicato l'anteprima di \"Fate song material\", un cofanetto di due CD contenente ventisei sigle di apertura e di chiusura, provenienti dai vari prodotti del \"franchise Fate\", tra cui \"This Illusion\", \"Arcadia\", \"Horizon\", \"Another Heaven\" e \"\u014cgon no kagayaki\". Il cofanetto \u00e8 stato pubblicato da Aniplex il 18 dicembre 2019 in edizione limitata, contenente anche un disco Blu-ray con i video di quattordici di queste sigle, e il giorno seguente in edizione non limitata, sprovvista di quest'ultimo.\nAccoglienza.\nVendite.\nSecondo la rivista online \"PCnews\", il titolo \u00e8 rimasto in classifica al primo posto fino alla prima met\u00e0 di febbraio dello stesso anno, scendendo al ventunesimo posto ad agosto 2005. Secondo il rating di vendite compilato da \"Getchu.com\", il gioco ha occupato la prima posizione entro un mese dalla sua uscita sul mercato, mentre a febbraio \u00e8 passato al quinto posto. \"Fate/stay night\" \u00e8 diventato il primo tra i giochi pi\u00f9 venduti durante la prima met\u00e0 del 2004 e in seguito di tutto l'anno, vendendo nel 2004 circa copie. Negli anni successivi ha raggiunto le copie vendute. Nell'aprile 2007 \"Fate/stay night: R\u00e9alta Nua\" per PlayStation 2 ha venduto decine di copie ad Akihabara il primo giorno ed \u00e8 diventato il titolo pi\u00f9 venduto in Giappone in quel mese, mentre la riedizione del 2009 ne ha vendute ulteriori . Su PlayStation Vita, il gioco ha venduto copie nel 2013, e a partire dal 2014. L'edizione \"R\u00e9alta Nua\" per Android ed iOS \u00e8 stata scaricata pi\u00f9 di un milione di volte.\nPer quanto concerne il manga \"Fate/stay night\", il dodicesimo volume \u00e8 rientrato tra i dieci pi\u00f9 venduti in Giappone dal 27 dicembre al 2 gennaio 2011. L'edizione \"home video\" della serie televisiva ha venduto pi\u00f9 di copie e, secondo Oricon, il primo DVD \u00e8 stato classificato in quinta posizione nella sua prima settimana di vendita.\nCritica.\n\"Fate/stay night\" \u00e8 considerato come uno dei titoli pi\u00f9 esemplari della narrativa escapista, che ha reso una tranquilla citt\u00e0 il teatro di una guerra tra maghi, combattuta in segreto e mescolata alla quotidianit\u00e0 degli adolescenti, il \u00abqui ed ora\u00bb, mentre la scelta di cambiare il sesso di una figura storica, al giorno d'oggi pratica comune, specialmente all'interno dello stesso \"franchise\", \u00e8 stata considerata la miglior decisione che Type-Moon abbia preso, una \u00abfresca reinterpretazione\u00bb delle leggende arturiane. Non \u00e8 stata sempre apprezzata, invece, la relazione amorosa tra lei e il protagonista durante la \"route Fate\", considerata eccessivamente forzata e non congrua alle rappresentazioni degli stessi personaggi negli altri percorsi. L'autore, durante una discussione con Takashi Takeuchi e Gen Urobuchi, ha ammesso di aver fatto dire a Shir\u014d alcune frasi sessiste, come \u00able donne non dovrebbero combattere\u00bb, come ultima spiaggia, per ricordare ai giocatori che Saber fosse effettivamente una donna, oltre che il re della Britannia. Sia lui che Urobuchi faticano a vederla come una relazione tra un ragazzo e una ragazza, e Nasu avrebbe voluto scriverla meglio, cosa che all'epoca non riusc\u00ec a fare. Della \"route Fate\", inoltre, non \u00e8 stata molto apprezzata la tendenza a spiegare e rispiegare i concetti di base e le regole della guerra del santo graal.\nSecondo alcuni critici, \"Fate/stay night\" \u00e8 esempio di una buona combinazione della letteratura epica tradizionale e del \"fantasy\" moderno, e la presenza di eroi provenienti da antiche leggende pu\u00f2 incoraggiare i lettori a conoscere le loro fonti originali. Il critico letterario Sh\u016bsei Sakagami ha elogiato il modo in cui i giocatori assistono al \u00abpassaggio graduale da robot fino a diventare umano\u00bb di Shir\u014d attraverso i tre percorsi, e il suo sviluppo tratti distintivi in ciascuno di essi. Makoto Kuroda, nella sua analisi del sistema magico e delle caratteristiche dei personaggi, vede nell'ideale di Shir\u014d del \u00abpaladino della giustizia\u00bb un'analogia diretta con la visione tradizionale della vita dei bodhisattva nel buddhismo \"Mah\u0101y\u0101na\", poich\u00e9 cercano di salvare le altre persone a costo dei propri sforzi e sofferenze. Secondo la sua visione, i concetti buddhisti si contrappongono agli elementi cristiani contenuti nella trama attraverso l'opposizione di Shir\u014d e Kirei, nel rifiuto del protagonista di accettare l'interpretazione di Angra Mainyu, divinit\u00e0 dello zoroastrismo, come creatura che abbia accettato i peccati degli altri in nome della salvezza. Alcuni recensori hanno considerato il comportamento del protagonista e il suo atteggiamento nei confronti dei propri ideali la parte pi\u00f9 interessante e meglio sviluppata dell'intera visual novel. In ciascuno dei tre percorsi della trama, Shir\u014d \u00e8 sottoposto a condizioni differenti e ci\u00f2 permette ai giocatori di comprendere l'ambientazione (\"Fate\"), comprendere in via teorica gli ideali del personaggio (\"Unlimited Blade Works\"), affrontare i problemi della loro attuazione (\"Heaven's Feel\") e, solo allora, comprendere i dettagli della sua figura. Per il personaggio di \u00abSakura oscura\u00bb, considerata un fallimento da Takashi Takeuchi, il responso da parte dei fan \u00e8 stato al di sopra delle aspettative. L'intenzione degli autori non era di far passare in secondo piano la \u00abnormale\u00bb Sakura, ma l'impressione rimasta nelle menti dei giocatori \u00e8 stata pi\u00f9 forte di quanto voluto. \nNel 2007 ha raggiunto il secondo post come migliore visual novel secondo i lettori di \"Dengeki G's Magazine\", superato solo da \"Clannad\", mentre, nel 2016, Brian Ashcraft di \"Kotaku\" lo ha considerato come uno dei pi\u00f9 importanti videogiochi nipponici della storia, per aver mostrato quanto possa essere coinvolgente un'avventura testuale. In un sondaggio del 2006 condotto da TV Asashi, la serie televisiva ha raggiunto il settantesimo posto tra i cento anime preferiti dai giapponesi, mentre \"Fate/stay night: R\u00e9alta Nua\" ha raggiunto il secondo posto ai Newtype Anime Awards del 2013 come migliori animazioni videoludiche.\nEredit\u00e0 culturale.\nL'influenza di \"Fate/stay night\" \u00e8 rintracciabile in opere come \"\", in cui i \"mecha\" portano i nomi dei cavalieri della Tavola Rotonda, ed \u00e8 servito d'ispirazione nello sviluppo di altre visual novel. La rivista \"Newtype\" ha incluso per diversi anni alcuni personaggi di \"Fate/stay night\" nella lista dei migliori personaggi dell'anno, arrivando a considerare Saber l'eroina pi\u00f9 celebre del secondo decennio del XXI secolo, seguita anche da Rin e Sakura; Gilgamesh invece \u00e8 stato contemplato tra i pi\u00f9 iconici antagonisti della subcultura otaku. Ian McKellen, attore britannico e interprete di Gandalf nella trilogia del \"Signore degli Anelli\", durante un'intervista concessa a Bilibili ha recitato la formula magica utilizzata da Archer per invocare l'Unlimited Blade Works.\nNel 2015, \"Fate/stay night\" \u00e8 stato esposto al Centro nazionale delle Arti di Tokyo, durante una mostra intitolata , insieme ad \"Umineko When They Cry e\" \"Tokimeki Memorial\", e al Museo internazionale dei manga di Kyoto. Inoltre, la serie \u00e8 stata al primo posto per numero di circoli di \"d\u014djinshi\" in diverse edizioni del Comiket.\n\"Fate/stay night: 15th Celebration Project\".\nIl 30 gennaio 2019, in occasione del quindicesimo anniversario dell'uscita di \"Fate/stay night\", Type-Moon ha dato il via al , un progetto che ha previsto la promozione del titolo attraverso nuove pubblicazioni ed eventi. L'annuncio \u00e8 stato comunicato inizialmente attraverso un video, mostrato sugli schermi ad Akihabara UDX. Lo stesso giorno \u00e8 stata annunciata la . Il 3 agosto 2019 \u00e8 stato annunciato che la mostra si sarebbe svolta dal 20 dicembre al 5 aprile dell'anno successivo. Dopo un'anteprima per la stampa svoltasi il 19 dicembre dello stesso anno, la mostra ha avuto inizio il giorno seguente, ma \u00e8 stata poi interrotta, poich\u00e9 il museo ha deciso di chiudere temporaneamente, dal 29 febbraio al 6 maggio, a causa della pandemia di COVID-19.\nNel sito ufficiale del progetto sono presenti i messaggi, oltre che dello staff di Type-Moon e dei doppiatori dei personaggi, anche di varie personalit\u00e0 nipponiche: Katsura Hashino, \"game director\" e produttore di alcuni titoli della serie \"\", Atsuhiro Iwakami, vicepresidente esecutivo di Aniplex, George Kamitani, fondatore e progettista capo della casa sviluppatrice di videogiochi Vanillaware, \u014cmura Masaaki di Kadokawa, Takanori Aki, presidente e amministratore delegato di Good Smile Company, Reki Kawahara, autore di \"Sword Art Online\", Kazuya Nin\u014d, autore della serie \"Dragon Quest Builders\", Norimitsu Urasaki, produttore di Studio Deen, Katsushi \u014cta di Seikaisha, Keiichiro Toyama, direttore creativo di Sony Interactive Entertainment Japan Studio, Yousuke Shiokawa, produttore creativo di Delightworks, Kazutaka Kodaka, autore della serie \"Danganronpa\" e Hikaru Kondo, Tomonori Sud\u014d e Takahiro Miura, rispettivamente produttore e registi dello studio Ufotable.\"\" Anche Hidetaka Miyazaki, autore della saga dei \"Souls\", si \u00e8 complimentato con Type-Moon, ritenendosi \u00abimpressionato\u00bb del fatto che il titolo sia riuscito a rimanere attraente per quindici anni.\"\" Nel corso del tempo, altri autori hanno voluto partecipare ai festeggiamenti, dedicando alcuni messaggi di ringraziamento o disegni. Tra di essi vi sono Koyoharu Got\u014dge, autrice del manga \"Demon Slayer - Kimetsu no yaiba\", che ha ritratto le due eroine Saber e Rin, e Yukito Ayatsuji, autore del manga \"Another\".\n\"Merchandising\".\nNel corso degli anni, i personaggi di \"Fate/stay night\" sono comparsi nelle espansioni di giochi di carte collezionabili come di Broccoli, di Fujimi Shob\u014d e \"Wei\u00df Schwarz\", e in videogiochi come \"Nendroid Generation\" nel 2012, \"Divine Gate\" nel 2014, \"Schoolgirls Strikers\" e ' nel 2016, \"Shadowverse\" nel 2017 e \"Puzzle &amp; Dragons\" nel 2019; nel 2009 i costumi dei personaggi sono stati resi disponibili nel videogioco per PlayStation Portable \"Phantasy Star Portable 2\" di Alfa System. Per pubblicizzare il titolo e i suoi adattamenti, Type-Moon ha stretto accordi con varie aziende per la vendita di prodotti di vario genere, come modelli a grandezza naturale delle armi dei personaggi, dei loro vestiti. Nell'ottica dei festeggiamenti relativi al ', ha intensificato la produzione di \"merchandise\" relativo al titolo ed \u00e8 stata distribuita un'ampia gamma di prodotti, tra cui \"action figure\" dei personaggi e dei tarocchi, carillon, cibarie e oggetti di uso comune."}
{"id": "1272266", "revid": "599013", "url": "https://it.wikipedia.org/wiki?curid=1272266", "title": "Hugo Sotil", "text": "Soprannominato \"El Cholo\", \u00e8 considerato uno dei maggiori talenti calcistici peruviani di tutti i tempi, insieme a Te\u00f3filo Cubillas, H\u00e9ctor Chumpitaz e Pedro Pablo Le\u00f3n. Ha fatto parte del nucleo storico della nazionale peruviana che nel 1975 si aggiudic\u00f2 la Coppa America e giunse ai quarti di finale del e al girone di secondo turno del .\nCarriera.\nClub.\nSud America: Municipal.\nEsord\u00ec nel calcio professionistico con la maglia del nel 1968, anno in cui aiut\u00f2 la squadra a raggiungere la promozione in massima serie. Debutt\u00f2 nella massima divisione del campionato peruviano di calcio nel 1969, imponendosi con ben 10 reti in 18 partite. Nel 1971 i dirigenti dell' e del Municipal programmarono una serie di amichevoli internazionali, giocate da una rappresentativa delle due squadre. Nella compagine figuravano, tra gli altri, Hugo Sotil e Te\u00f3filo Cubillas, che componevano la cosiddetta \"dupla de oro\". La squadra vinse per 1-0 contro il di Eus\u00e9bio e consegu\u00ec una clamorosa vittoria per 4-1 contro il di Franz Beckenbauer e Gerd M\u00fcller.\nNei primi giorni del maggio 1971, grazie ad un viaggio premio organizzato da una casa cinematografica di Lima, visit\u00f2 Firenze e ottenne il permesso di allenarsi con la Fiorentina, in un'epoca in cui non era consentito l'ingaggio di nuovi giocatori stranieri.\nNel 1973 realizz\u00f2 il primo gol in un incontro amichevole tra due selezioni di all-star di [[UEFA]] e [[CONMEBOL]] giocata al [[Camp Nou]] di [[Barcellona]] e finita 4-4. Ai [[tiri di rigore]] prevalse la selezione [[CONMEBOL]] per 7-6. L'attacco del Sudamerica era composto da [[Jairzinho]], [[Miguel Brindisi|Brindisi]], Sotil, [[Te\u00f3filo Cubillas|Cubillas]] e [[Rivelino]]. Nella squadra della [[UEFA]] giocarono pure [[Johan Cruijff|Cruijff]], [[Eus\u00e9bio]] e [[Franz Beckenbauer|Beckenbauer]]. In quella stagione Sotil era il candidato al premio di [[Calciatore sudamericano dell'anno]], che fu poi assegnato a [[Pel\u00e9]].\nSpagna: Barcellona.\nLe prestazioni con la [[Nazionale di calcio del Per\u00f9|nazionale peruviana]] al gli valsero l'interessamento del , che lo acquist\u00f2 nell'agosto 1973.\nSotil esord\u00ec nel Barcellona il 22 agosto 1973, contribuendo alla vittoria di una competizione a carattere amichevole, il [[Trofeo Gamper]], contro il [[Borussia M\u00f6nchengladbach]], contro cui il gol della vittoria. Con la squadra catalana Sotil vinse il [[Primera Divisi\u00f3n 1973-1974 (Spagna)|campionato 1973-1974]], il primo alloro nazionale per la squadra \"blaugrana\" dopo 14 anni, giocando con [[Johan Cruijff]] ed altri calciatori di livello come [[Juan Manuel Asensi]] e [[Carles Rexach]]. Durante la stagione vi fu anche una storica vittoria per 5-0 contro il al [[Stadio Santiago Bernab\u00e9u|Bernab\u00e9u]]: nell'occasione Sotil realizz\u00f2 il quinto gol del match con un colpo di testa. Il 21 agosto 1974 si aggiudic\u00f2 per la seconda volta con i compagni il [[Trofeo Gamper]], dopo la vittoria per 4-1 contro i .\nNella stagione 1974-1975 pat\u00ec la concorrenza del nuovo arrivato [[Johan Neeskens]], che occup\u00f2 la casella riservata al calciatore straniero rimasta libera (l'altra era di Cruijff), comportando dunque l'esclusione del peruviano dalla rosa della prima squadra. Tra le motivazioni che portarono al suo allontanamento vi era anche lo stile di vita dissoluto. La compagine catalana, tuttavia, non and\u00f2 oltre il terzo posto finale in campionato e i tifosi domandarono a gran voce il reintegro di Sotil per l'annata 1975-1976.\nIl giocatore rest\u00f2 a [[Barcellona]] per tre anni (dal 1973 al 1976), giocando 111 partite con 33 gol all'attivo.\nRitorno in Sud America: Alianza, Medell\u00edn ed Municipal.\nTornato in [[Per\u00f9]] nel gennaio 1977, gioc\u00f2 per due stagioni nell'[[Alianza Lima]], con altri due giocatori peruviani, [[Te\u00f3filo Cubillas]] e [[C\u00e9sar Cueto]], con cui form\u00f2 un trio offensivo molto valido. In 40 gare realizz\u00f2 21 gol e contribu\u00ec alla vittoria del titolo peruviano nel 1977 e nel 1978, conducendo inoltre l'Alianza Lima alla semifinale della [[Coppa Libertadores]] nel [[Coppa Libertadores 1978|1978]] e realizzando 5 reti in 10 partite in quella edizione della competizione.\nNel [[1979]] si trasfer\u00ec in [[Colombia]], all'[[Deportivo Independiente Medell\u00edn|Independiente Medell\u00edn]], ma le sue prestazioni non furono all'altezza delle attese. Rientr\u00f2 cos\u00ec al , nelle cui file milit\u00f2 fino al 1983.\nNel [[1985]] scese nuovamente in campo con l'Espartanos, modesta squadra appena ascesa nel calcio professionistico, prima del ritiro.\nNazionale.\nDebutt\u00f2 con la [[Nazionale di calcio del Per\u00f9|nazionale peruviana]] il 4 febbraio 1970 allo [[Estadio Nacional del Per\u00fa (1952)|Stadio Nazionale del Per\u00f9]] di [[Lima (Per\u00f9)|Lima]] contro la , entrando nel secondo tempo e firmando tre gol della partita, finita 5-3 per i padroni di casa. Con la sua nazionale partecip\u00f2 alla fase finale del [[Campionato mondiale di calcio 1970|campionato del mondo del 1970]], uscendo ai quarti di finale.\nNel [[Copa Am\u00e9rica 1975|1975]] vinse la [[Copa Am\u00e9rica|Coppa America]]. Nel corso del torneo, a causa delle resistenze opposte dal suo club ai suoi viaggi all'estero, Sotil giunse a [[Caracas]], sede della finale contro la , appena in tempo per la partita, raggiungendo i compagni di squadra che si trovavano gi\u00e0 allo stadio. Segn\u00f2 poi l'unico gol dell'incontro, decretando cos\u00ec il secondo successo del Per\u00f9 nella competizione.\nNel [[1977]] [[Te\u00f3filo Cubillas|Cubillas]] si infortun\u00f2 e Sotil guid\u00f2 in campo il Per\u00f9 contro il [[Nazionale di calcio del Cile|Cile]] negli spareggi di qualificazione al campionato del mondo di [[Campionato mondiale di calcio 1978|Argentina 1978]]. A [[Santiago del Cile|Santiago]] la partita fin\u00ec 1-1 e la rete peruviana di [[Juan Jos\u00e9 Mu\u00f1ante|Mu\u00f1ante]] fu propiziata da un passaggio di Sotil. Nella partita di ritorno del 17 novembre a Lima il Per\u00f9 vinse per 2-0, con la prima rete segnata di testa da Sotil e la seconda da [[Juan Carlos Oblitas|Oblitas]] (propiziata da un cross di Sotil). Il successo valse ai peruviani la qualificazione al mondiale. Sotil fece dunque parte della rosa peruviana impegnata al in [[Argentina]], ma non come titolare.\nCon la nazionale peruviana \u00e8 sceso in campo 62 volte ed \u00e8 andato in rete in 18 occasioni.\nCollegamenti esterni.\n[[Categoria:Calciatori campioni del Sud America]]\n[[Categoria:Calciatori della Nazionale peruviana]]"}
{"id": "1272268", "revid": "198277", "url": "https://it.wikipedia.org/wiki?curid=1272268", "title": "Walter Speggiorin", "text": "Carriera.\nClub.\nGli inizi.\nInizia la sua avventura di calciatore nelle file della locale compagine di Camisano Vicentino, entrando poi nel vivaio del .\nNella stagione 1969-1970 si trasferisce al , in Serie B, campionato dove esordisce diciassettenne segnando 2 gol in 5 partite, prima di essere fermato da un grave infortunio. Rimane in rossobl\u00f9 anche nelle due annate successive, compresa la parentesi in Serie C nel campionato 1970-1971, prima di tornare nell'estate 1972 al Lanerossi Vicenza con cui debutta in Serie A il successivo 24 settembre a Torino; coi vicentini disputa complessivamente nell'annata 14 partite di campionato, andando a segno nella sconfitta interna contro la .\nFiorentina e Napoli.\nAcquistato dalla nell'estate 1973, resta in Toscana per tre stagioni nelle quali mostra s\u00ec le sue qualit\u00e0 offensive, ma anche una certa discontinuit\u00e0 che non gli permette d'imporsi come titolare fisso. Coi viola conquista nel 1975 una Coppa Italia oltre a una Coppa di Lega Italo-Inglese dov'\u00e8 protagonista, realizzando la rete del successo nella finale di ritorno contro il .\nNel 1976 passa al dove disputa un'annata globalmente anonima in campionato, mettendosi in luce solamente nelle manifestazioni continentali. In Coppa delle Coppe realizza 3 marcature, contribuendo al raggiungimento delle semifinali; durante tale competizione \u00e8 protagonista di uno degli episodi pi\u00f9 controversi della stagione, mettendo a segno proprio in semifinale un gol all', apparso regolare ma annullato dall'arbitro inglese Bob Matthewson. Si riconferma inoltre nella Coppa Italo-Inglese, con una doppietta al nella finale di ritorno che consegna il trofeo ai partenopei.\nCi\u00f2 nonostante a fine stagione, ritenuto un'\"eterna promessa\" mai mantenuta, viene ceduto in compartecipazione al .\nPerugia.\nGiunto in una \"provinciale\" che in quegli anni si stava affacciando per le prime volte in massima serie, in Umbria il giocatore disputa probabilmente le sue due migliori annate.\nSchierato dal tecnico Ilario Castagner come ala sinistra in tandem col giovane Salvatore Bagni, entrambi a supporto del \"centravanti arretrato\" Gianfranco Casarsa, Speggiorin inizia a trovare la rete con una continuit\u00e0 fino ad allora mai mostrata \u2014 17 gol in 44 presenze nell'arco di due stagioni, in entrambe capocannoniere della squadra \u2014, contribuendo attivamente ai rilevanti risultati del cosiddetto \"Perugia dei miracoli\", culminati nel secondo posto in Serie A della stagione 1978-1979 e nel record d'imbattibilit\u00e0.\nNell'estate 1978 era inoltre arrivato il successo nella Coppa Piano Karl Rappan, il primo trionfo internazionale per i grifoni, cui il calciatore contribuisce con 4 centri.\nRitorno a Napoli, Lazio e Massese.\nDopo le buone prestazioni offerte in biancorosso, nell'annata 1979-1980 viene richiamato a Napoli ma, utilizzato prevalentemente da centravanti puro, non riesce a ripetersi con 3 gol in due stagioni, nella seconda delle quali perde il posto da titolare a vantaggio degli emergenti Gaetano Musella e Claudio Pellegrini. Per l'annata 1981-1982 passa alla Lazio, in Serie B, ma anche in questo caso non riesce a imporsi cogliendo 2 marcature in 21 presenze di campionato. Spende infine gli ultimi anni da calciatore nelle serie minori accasandosi alla , con cui dapprima vince il Campionato Interregionale 1982-1983 e successivamente appende gli scarpini al chiodo nella stagione 1983-1984, in Serie C2.\nIn carriera ha totalizzato complessivamente 167 presenze e 33 reti in Serie A, e 49 partite e 7 gol in Serie B.\nNazionale.\nNel 1973 ha siglato 1 rete nella sua unica presenza in maglia azzurra con l', contro i pari et\u00e0 della ."}
{"id": "1272269", "revid": "123886283", "url": "https://it.wikipedia.org/wiki?curid=1272269", "title": "Federico Della Valle", "text": "Biografia.\nConsiderato il maggiore autore tragico italiano prima di Vittorio Alfieri, la sua vita ci \u00e8 perlopi\u00f9 sconosciuta; anzi, il valore della sua produzione \u00e8 stato scoperto solo grazie alla rivalutazione che ne fece Benedetto Croce. Della Valle visse alla corte di Carlo Emanuele I di Savoia, dal quale ricevette l'incarico di mettere in scena una tragicommedia, \"Adelonda di Frigia\", nel 1595. Nel 1607 si trasfer\u00ec a Milano presso il governatore spagnolo della citt\u00e0, dato che era sempre stato filospagnolo. Nel 1627 pubblic\u00f2 a Milano la \"Iudit\" e \"l'Ester\" in un solo volume, dedicato alla \u00abaltissima reina de' Cieli\u00bb; e l'anno dopo, in un volume a s\u00e9, la \"Reina di Scozia\" dedicata a Urbano VIII.\nLa produzione teatrale.\nLe tre opere della produzione di Della Valle sono \"La reina di Scotia\", \"Ester\" e \"Iudit\"; vennero scritte nell'ultimo decennio del Cinquecento e forse anche nei primi anni del Seicento, sebbene pubblicate pi\u00f9 tardi.\n\"La reina di Scotia\".\nDella Valle fa sempre riferimento al modello della tragedia greca, privo di divisione interna e di prologo; nelle sue opere sono poi presenti segni del suo profondo spirito religioso, in sintonia con l'atmosfera culturale della Controriforma. Proprio per tale motivo la sua prima tragedia, \"La reina di Scotia\", si ispira ad un dramma storico recente, quello della cattolica Maria Stuarda condannata a morte dall'anglicana Elisabetta I nel 1587. La tragedia mette in scena l'ultima giornata di Maria, in prigione.\nLe tragedie di argomento biblico: \"Ester\" e \"Iudit\".\nAnche le due tragedie di argomento biblico hanno due donne per protagoniste. Nella prima Ester, moglie ebrea del persiano Assuero, ottiene dal marito la salvezza per il proprio popolo; nella seconda, Iudit, cio\u00e8 Giuditta, salva dagli Assiri la propria citt\u00e0 offrendosi al generale nemico Oloferne e decapitandolo nel sonno. Il tema allora era molto attuale: vi dedicarono quadri Caravaggio, Orazio Gentileschi, Artemisia Gentileschi, Carlo Saraceni e Giovanni Baglione, con temi sensuali e religiosi che si fondono in una miscela particolarmente cara alla sensibilit\u00e0 dell'epoca. La scena in cui Vagao, cortigiano di Oloferne, descrive la bellezza di Giuditta spiata di nascosto, d\u00e0 alla sensualit\u00e0 un tocco di \"perversione\" (quella del voyeur) e contribuisce alla creazione di un'atmosfera d'attesa e tensione che si scioglie solo con la decapitazione del generale.\nLo stile.\nIl teatro di Della Valle \u00e8 privo di effetti spettacolari e mira da una parte a creare atmosfere, dall'altra a studiare l'animo dei personaggi, approfondendone la psicologia. Non \u00e8 interessato all'avventura o al macabro: infatti all'azione vengono preferiti monologhi e indugi. Proprio per questo motivo tali opere sono destinate soprattutto alla lettura, mentre decisamente meno alla recitazione."}
{"id": "1272270", "revid": "474175", "url": "https://it.wikipedia.org/wiki?curid=1272270", "title": "Alvaro Lojacono", "text": "Biografia.\nDetto \"Varo\", ha cittadinanza italiana dalla nascita fino al 1986 quando viene naturalizzato svizzero. Dato che la legge in vigore in Italia a quel momento non permetteva la doppia cittadinanza, Alvaro Lojacono Baragiola ha \"automaticamente\" cessato di essere cittadino italiano. \u00c8 stato coinvolto negli omicidi di Miki Mantakas e Girolamo Tartaglione, e nella Strage di via Fani. Nel 1980 \u00e8 espatriato prima in Algeria, poi in Brasile e infine in Svizzera dove sotto mandato di arresto internazionale \u00e8 stato messo in detenzione preventiva con l'accusa di aver partecipato agli avvenimenti di via Fani e di aver ucciso il giudice Girolamo Tartaglione.. Il 6 novembre 1989 la corte di assise del Canton Ticino condann\u00f2 Lojacono a 17 anni di prigione per l'assassinio del giudice Tartaglione e due tentativi di rapina a mano armata.\nAttivit\u00e0 politica.\nCon il nome di battaglia \"Otello\", milita prima in gruppi della sinistra extraparlamentare romana, e in particolare di Potere Operaio, e poi nelle BR.\nAttivit\u00e0 terroristica.\n\u00c8 stato condannato in contumacia a 16 anni di carcere per l'uccisione dello studente greco Miki Mantakas avvenuto il 28 febbraio 1975 di fronte alla sede del MSI del quartiere Prati. L'uccisione del giovane missino si verific\u00f2 dopo le provocazioni di esponenti della sinistra parlamentare verso i giovani missini raccoltisi di fronte al Tribunale di Roma dove si svolgeva il processo a esponenti di Potere Operaio per i morti nel Rogo di Primavalle.\nLojacono, testimone a favore di uno degli imputati, si scontra con Luigi D'Addio, missino. I due vengono separati dal maggiore Antonio Varisco, carabiniere poi ucciso dalle Brigate Rosse. Successivamente, passato alle Brigate Rosse, nel 1978 \u00e8 stato sospettato di partecipare all'assassinio del giudice Riccardo Palma (14 febbraio 1978). Il 10 ottobre 1978 ha partecipato all'assassinio del magistrato Girolamo Tartaglione, direttore generale del Ministero di Grazia e Giustizia. \u00c8 anche stato sospettato di aver partecipato alla Strage di via Fani, con l'uccisione di 5 uomini della scorta e il rapimento di Aldo Moro, presidente della Democrazia Cristiana.\nSfruttando la cittadinanza svizzera della madre, Lojacono espatria e diventa cittadino svizzero. In Svizzera \u00e8 stato condannato a 17 anni di carcere per l'omicidio di Girolamo Tartaglione, scontandone 11 per buona condotta. L'8 giugno 1988 le autorit\u00e0 elvetiche aprirono una procedura per un'eventuale partecipazione al sequestro Moro, ma questa venne archiviata per mancanza di prove in quanto gli autori del delitto si erano rifiutati di testimoniare davanti alla giustizia elvetica. Nel processo Moro quater la giustizia italiana lo condann\u00f2 all'ergastolo in contumacia per aver bloccato con Alessio Casimirri via Fani, intrappolando l'auto di Aldo Moro e della scorta (sentenza confermata il 14 maggio 1997). Dal canto suo la giustizia svizzera decise di non promuovere verso Lojacono l'accusa di assassinio e quindi di non rinviarlo a giudizio. Dopo il carcere, esce in libert\u00e0 condizionata. Nel giugno del 2000 viene arrestato sulla spiaggia dell'Isola Rossa, vicino a Bastia, in Corsica, su mandato di cattura della magistratura italiana. Ottenne per\u00f2 la scarcerazione ed evit\u00f2 l'estradizione in Italia in quanto il diritto francese non riconosce la condanna in contumacia e il diritto svizzero non prevede l'estradizione per i propri cittadini."}
{"id": "1272275", "revid": "110157", "url": "https://it.wikipedia.org/wiki?curid=1272275", "title": "Dipartimento di Escuintla", "text": " \nIl dipartimento di Escuintla \u00e8 uno dei 22 dipartimenti del Guatemala, il capoluogo \u00e8 la citt\u00e0 di Escuintla.\nComuni.\nIl dipartimento di Escuintla conta 13 comuni:"}
{"id": "1272295", "revid": "76963", "url": "https://it.wikipedia.org/wiki?curid=1272295", "title": "Fulvio Testi", "text": "Annoverato fra i principali esponenti della letteratura barocca del Seicento, fu al servizio del duca d'Este a Modena, ricoprendo anche alti incarichi, tra i quali quello di governatore della Garfagnana. Fu insignito della croce dei Santi Maurizio e Lazzaro dal duca di Savoia, della croce di Santiago e poi della commenda dello stesso ordine dal re di Spagna e del titolo di conte dal duca estense. La sua produzione poetica affronta temi civili e ha toni solenni, mostrando la passione politica di un Testi duramente antispagnolo e, quindi, favorevole ai Savoia. Accusato di tradimento, per aver tentato di stringere relazioni con la corte di Francia, fu rinchiuso in carcere, dove mor\u00ec poco dopo.\nBiografia.\nI primi anni e la formazione.\nFulvio Testi nacque a Ferrara il 23 agosto 1593, da Giulio e Margherita Calmoni. Dopo i primi studi presso i gesuiti a Modena, fu avviato dal padre, cortigiano al servizio del duca Cesare d'Este, agli studi di filosofia nelle universit\u00e0 di Bologna e Ferrara. Ottenuto un modesto impiego alla corte di Modena, pubblic\u00f2 a Venezia, nel 1613, una prima raccolta di rime, che ristamp\u00f2 poi parzialmente quattro anni dopo, accrescendola di alcune liriche a intonazione fervidamente patriottica, e dedicandola a Carlo Emanuele I di Savoia. Cos\u00ec egli univa la sua voce a quella dei numerosi poeti, noti e ignoti, inneggianti in quegli anni al principe che osava levarsi contro la Spagna in difesa dell'Italia; ma il duca Cesare d'Este, temendo che il volume attirasse su di lui le ire del governatore di Milano, lo fece sequestrare, ordinando l'arresto dello stampatore e condannando l'autore in contumacia, a una multa e all'esilio. Dopo nove mesi Testi si pieg\u00f2 a una specie di ritrattazione; il duca lo grazi\u00f2, e nel 1619 lo nomin\u00f2 \u00abvirtuoso di camera\u00bb con l'assegno annuo di centotrentaquattro scudi, mentre Carlo Emanuele premiava l'eloquente ammiratore con doni e onorificenze.\nLa carriera politica e diplomatica.\nDopo ripetuti tentativi di allogarsi in Roma o in Torino, si rassegn\u00f2 a restare a Modena. Salito al trono ducale Alfonso III, Testi divenne segretario di stato, ed ebbe da lui, come dal successore Francesco I, incarichi e missioni importanti, che dimostrano quanto conto entrambi facessero del suo ingegno e delle sue abilit\u00e0 diplomatiche. Testi venne mandato a Roma dove visse a varie riprese dal 1633 al 1635 come ministro residente con l'assegno annuo di due mila scudi. A Roma Testi entr\u00f2 in relazione con Gian Lorenzo Bernini che lo ritrasse in un dipinto, secondo quanto lui stesso ebbe a scrivere nel 1633: \u201c...ha voluto ad ogni costo fare il mio ritratto in tela e di gi\u00e0 l'ha cominciato, et io lo porter\u00f2 meco\u201d. Nel 1635 fu inviato alla corte di Vittorio Amedeo I, per ottenerne l'appoggio nella questione dell'erigenda fortezza di Modena, osteggiata da Papa Urbano VIII. Ne ebbe in premio, dal suo signore, un feudo col titolo di conte. Nel 1636 e nel 1638 fu in missione a Madrid, ricavandone onori e lauti compensi, sebbene inferiori a quelli da lui ambiti.\nAl suo animo irrequieto e volubile, conscio del proprio valore, ma troppo avido di gloria, la corte modenese doveva parere, e parve, campo troppo modesto, onde pi\u00f9 volte tent\u00f2 di abbandonarla. Testi chiese dapprima il congedo; ma non avendolo ottenuto domand\u00f2 il governo della Garfagnana che era allora vacante. Non era un incarico di poco conto. In passato era stato ricoperto da Ariosto e veniva solitamente concesso a persone ragguardevoli. Testi aveva pensato a quel ritiro fin dal 1634, quando si trovava a Roma; ed ora il desiderio di questo esilio onorato si era fatto pi\u00f9 vivo per il disgusto della vita di corte e il rinato amore delle lettere, a cui voleva applicarsi con maggiore tranquillit\u00e0. Il 18 Agosto 1640 Francesco d'Este, accogliendo la sua richiesta, lo nomin\u00f2 governatore della Garfagnana, e nell'ottobre del 1640 Testi raggiunse la sua residenza di Castelnuovo. Come gi\u00e0 l'Ariosto prima di lui, Testi vi si trov\u00f2 a disagio. In alcuni passi delle sue lettere dipinge a tinte fosche la condizione della sua provincia e quasi richiama alla memoria quella Garfagnana descritta dall'Ariosto nelle sue Satire, covo di banditi e di malfattori.\nGli ultimi anni e la morte.\nRichiamato a Modena nel 1642, e incaricato di nuove missioni, Testi ne approfitt\u00f2 per allacciare col governo francese segrete trattative, che gli furono fatali. Quando infatti il duca Francesco scopr\u00ec che egli aveva ottenuto la nomina a segretario della Protezione francese a Roma, e stava anzi per abboccarsi con un inviato del cardinale Giulio Mazzarino, ordin\u00f2 senz'altro che fosse imprigionato (26 gennaio 1646). Dopo qualche mese di prigionia si ammal\u00f2, ma quando forse il duca pensava di perdonarlo, mor\u00ec di morte naturale (nessun documento per ora prova il contrario) il 28 agosto 1646, e fu sepolto nella chiesa di San Domenico.\nOpere.\nLa poesia fu certo di riposo e di conforto alle dure e lunghe fatiche del cortigiano e del diplomatico. Gi\u00e0 nel 1627 aveva pubblicato a Modena un nuovo volume di \"Poesie liriche\": ma solo nel 1644 si decise ad aggiungere ad esse una \"Seconda parte\", rinnegando al tempo stesso tutte le sue liriche anteriori al 1627. Due anni dopo la sua morte, comparve una \"Terza parte\", a cura dei figli, e di una \"Quarta\" si accrebbe la \"Raccolta generale delle poesie di Fulvio\" \"Testi\" (Modena 1655). Testi cominci\u00f2 imitando Giovan Battista Marino e Francesco Petrarca; poi, seguendo l'esempio di Gabriello Chiabrera, e su esortazione di Giovanni Ciampoli e di Virginio Cesarini, abbandon\u00f2 il barocchismo di moda, e si volse ai modelli classici, pi\u00f9 particolarmente a Pindaro e a Orazio, \u00abgrandissimo emulator di Pindaro\u00bb (\"Rime\", Modena 1627, pref.), cantando temi civili e morali, ai quali lo traeva la sua stessa esperienza di cittadino e di cortigiano: i mali dell'ambizione e degli onori mondani, la fortuna, la necessit\u00e0 di fuggire le corti, i piaceri della campagna e degli studi, la corruzione dei costumi, ecc. Se Testi si ispira a Chiabrera e ne adotta le innovazioni metriche, si mostra meno entusiasta del pindarismo chiabreresco, ritenendo, come Orazio, Pindaro un poeta inimitabile.\nAlcune delle sue canzoni divennero presto famose, e sebbene non riescano a evitare i luoghi comuni propri della poesia gnomica, \u00e8 giusto riconoscere che eccellono fra le congeneri del secolo per i pregi di struttura ritmica e logica, per la sobriet\u00e0 nell'uso della mitologia, per l'indubbia sincerit\u00e0; ma conviene anche aggiungere che il vero afflato poetico fa spesso difetto nelle sue strofe, sostituito dall'eloquenza o, peggio, dalla declamazione. Accenti meno prosastici si possono cogliere invece in talune \"canzoni amorose\" che si leggono nella \"Prima parte\". Anche le sue composizioni giovanili di argomento politico hanno tono oratorio, ma non mancano di calore e di impeto. Le pi\u00f9 celebri sono le quartine a Carlo Emanuele I \"Carlo\", \"quel generoso invitto core\", del 1614, e il poemetto in 43 ottave, \"Il pianto d'Italia\" (ormai concordemente riconosciuto opera sua), del 1615, nel quale l'Italia appare in sogno al poeta, per invitarlo a descrivere le sue misere condizioni in versi che possano commuovere il duca sabaudo e indurlo a salvarla.\nTesti pubblic\u00f2 anche un dramma, \"L'isola di Alcina\", una tragedia a lieto fine di matrice ariostesca, scritta nel 1626 e pubblicata nel 1636; lasci\u00f2 inoltre frammenti di un altro dramma, \"L'Arsinda\", di due poemi eroici, \"Il Costantino\" e \"L'India conquistata\", e degli \"Amori di Pantea\", tentativo incompiuto di poema epico ricavato dalla \"Ciropedia\" di Senofonte. Importanti per pi\u00f9 rispetti le lettere, in residue porzioni ancora inedite. Ammirato e imitato in patria e all'estero, Testi divenne un'icona del classicismo secentesco. Nelle sue \"Vindicationes Societatis Iesu\" (1649), Pallavicino loda il Testi in quanto \u00abphilosophia, hoc est lacte ad poesim enutriendam praevalido, imbutus\u00bb. In una lettera a Nicolas Heinsius datata 16 febbraio 1652, Jean Chapelain, accennando alla terza parte delle \"Poesie liriche\" di Fulvio Testi, pubblicata dopo la morte dell'autore e contro i suoi ordini dai figli nel 1648, la giudica \u00abdigne de lui\u00bb, aggiungendo che il poeta \u00e8 stato \u00abun bel Esprit qui avoit la teinture de l'antiquit\u00e9, et qui estoit mesme plus docte que le commun des Italiens d'aujourd'hui\u00bb (p. 157). Con il passare degli anni, Chapelain non cambia l'opinione su Testi, ma anzi diventa ancora pi\u00f9 largo di lodi considerandolo \u00abun des premiers hommes de notre si\u00e8cle\u00bb Numerosi furono i suoi imitatori in Francia (soprattutto Fran\u00e7ois Maynard, Gilles M\u00e8nage, Urbano Chevreau) e in Italia, dove Testi ebbe molti lettori illustri, come Vincenzo da Filicaja, Girolamo Tiraboschi, Giacomo Leopardi e Giosu\u00e8 Carducci."}
{"id": "1272299", "revid": "1543377", "url": "https://it.wikipedia.org/wiki?curid=1272299", "title": "Haji", "text": "Biografia.\n\u00c8 conosciuta per aver interpretato il ruolo di Rosie nel cult movie \"Faster, Pussycat! Kill! Kill!\", diretto da Russ Meyer nel 1965. Successivamente ha interpretato altri quattro film per il regista statunitense."}
{"id": "1272304", "revid": "647919", "url": "https://it.wikipedia.org/wiki?curid=1272304", "title": "Ordine di Santa Maria di Gerusalemme", "text": ""}
{"id": "1272305", "revid": "78273", "url": "https://it.wikipedia.org/wiki?curid=1272305", "title": "Farookh Bulsara", "text": ""}
{"id": "1272306", "revid": "1605525", "url": "https://it.wikipedia.org/wiki?curid=1272306", "title": "I folli muoiono", "text": "I folli muoiono \u00e8 un romanzo di Mario Puzo, pubblicato nel 1978.\nIl romanzo racconta le trame, i giochi di potere e le angosce dello scrittore John Merlyn. Sullo sfondo una New York apparentemente pragmatica e razionale con le sue lotte di classe, una Las Vegas dipinta di luci e forme oscure ed una Hollywood che non teme il confronto con il mondo letterario e che tenta di soggiogarlo. Come sempre i personaggi di Mario Puzo si materializzano e assumono forma e carattere propri. Per ognuno di essi si pu\u00f2 provare simpatia, compassione, fastidio, ammirazione ma mai odio, in ognuno di loro vi possiamo riflettere virt\u00f9 e debolezze proprie. Perch\u00e9 \"I folli muoiono\".\nTrama.\nIl protagonista \u00e8 John Merlyn, che a Las Vegas, dove si \u00e8 recato per scappare dai suoi doveri coniugali conosce Cully Cross. I due sono testimoni del suicidio di Jordan, un conoscente comune; questo episodio rafforzer\u00e0 moltissimo la loro amicizia. A New York Merlyn, nonostante abbia pubblicato un primo romanzo, lavora nell'amministrazione della Riserva militare dove riceve tangenti per evitare ai giovani in et\u00e0 di leva il servizio militare attivo.\nFinalmente la sorte arride a Merlyn, il quale ottiene un impiego nella testata letteraria diretta dallo scrittore di gran fama Osano e in seguito riesce a pubblicare un romanzo che conquista un discreto successo. Parallelamente anche l'amico Cully \u00e8 riuscito ad acquisire successo e potere divenendo il vicepresidente di un importante casin\u00f2 di Las Vegas.\nA Merlyn viene proposto un contratto cinematografico e si trasferisce a Hollywood dove collabora con il produttore Malomar e intreccia una relazione amorosa con l'attrice Janelle. \ndue gravi perdite segnano la vita di Merlyn: la morte del fratello maggiore, Artie, e quella di Malomar. In seguito alla morte del produttore lo studio cinematografico esclude sempre pi\u00f9 Merlyn dalla sceneggiatura del film e lui ritorna stabilmente a vivere a New York, dopo aver interrotto la relazione con Janelle.\nLa morte coglie anche lo scrittore Osano, malato di sifilide, e l'amico Cully, ucciso in Giappone durante un'operazione bancaria illegale.\nL'ultima morte che chiude il libro e quella di Janelle, deceduta a seguito di un'emorragia cerebrale."}
{"id": "1272308", "revid": "10266140", "url": "https://it.wikipedia.org/wiki?curid=1272308", "title": "Columella (anatomia orecchio)", "text": ""}
{"id": "1272315", "revid": "729019", "url": "https://it.wikipedia.org/wiki?curid=1272315", "title": "Ernst-Th\u00e4lmann-Park", "text": "L'Ernst-Th\u00e4lmann-Park \u00e8 un parco di Berlino, nel quartiere di Prenzlauer Berg. \u00c8 parte di un complesso che comprende edifici residenziali, centri culturali, il planetario Zeiss, un ospedale (preesistente) e il monumento a Ernst Th\u00e4lmann.\nPianta dell'area.\n1. Monumento a Ernst Th\u00e4lmann\n2. \"Traditionskabinett\"\n3.\n4. \"Kulturhaus\"\n5. \"Theater unterm Dach\"\n6.\n7. Negozi di quartiere\n8.\n9. Piscina coperta\n10.\n11. Palestra\n12. Scuola\n13. Ospedale di Prenzlauer Berg\n14. Scuola materna\n15. Uffici del distretto di Pankow (gi\u00e0 municipio di Prenzlauer Berg)\n16. Planetario Zeiss\n17. Stazione della \"S-Bahn\" \"Prenzlauer Allee\"\n18. Stazione della \"S-Bahn\" \"Greifswalder Strasse\"\nStoria.\nL'area dell\"'Ernst-Th\u00e4lmann-Park\", compresa fra la \"Ringbahn\" (ferrovia circolare) e le strade Danziger Stra\u00dfe, Greifswalder Stra\u00dfe e Prenzlauer Allee, era precedentemente occupata da un'officina del gas, costruita nel 1871. Il complesso, di alto valore storico ed artistico, fu chiuso nel 1982 ed abbattuto poco dopo nonostante le proteste della cittadinanza, che ne richiedeva il mantenimento e riutilizzo a scopi culturali.\nAl posto dell'officina del gas sorse un complesso di nuovi edifici affacciati sul nuovo parco. Il progetto, dovuto all'architetto Erhardt Gi\u00dfke, fu realizzato dal 1983 al 1986. L'inaugurazione avvenne il 16 aprile dello stesso anno, in occasione del 100\u00ba anniversario della nascita del \"leader\" comunista Ernst Th\u00e4lmann. L\"'Ernst-Th\u00e4lmann-Park\" assunse altres\u00ec il ruolo di \"progetto-vetrina\" del programma edilizio della Repubblica Democratica Tedesca in occasione dei festeggiamenti per il 750\u00ba anniversario della fondazione della citt\u00e0 (1987).\nIl parco.\nIl parco propriamente detto ha un'area di 16 ettari (l'intera area del complesso \u00e8 di 25 ettari). Al suo interno si trovano una piscina coperta, una scuola, un laghetto e un campo giochi decorato con mosaici di ceramica. Nel parco sono poste alcune statue, realizzate da artisti contemporanei.\nIl monumento a Ernst Th\u00e4lmann.\nIl monumento a Ernst Th\u00e4lmann fu eretto fra il 1981 e il 1986 su progetto dello scultore sovietico Lev Kerbel.\nHa un'altezza di 14\u00a0m e una larghezza di 15, per un peso complessivo di 200 tonnellate. \u00c8 in bronzo, su un basamento di granito ucraino.\nAttrezzature culturali.\nUna palazzina, che originariamente ospitava gli uffici amministrativi dell'officina del gas, \u00e8 oggi sede del teatro \"Theater unterm Dach\". Vi sono poi il centro culturale \"WABE\", la galleria d'arte \"Parterre\" ed altri locali di divertimento.\nAl limite ovest dell'area, affacciato sulla \"Prenzlauer Allee\", \u00e8 il planetario Zeiss.\nGli edifici residenziali.\nIl complesso di edifici residenziali comprende 1332 appartamenti per circa 4000 abitanti.\nVi sono 4 edifici a torre (uno di 14, due di 17 e uno di 20 piani) e tre edifici articolati in linea (da 6 ad 8 piani), tutti costruiti con il sistema di prefabbricazione a pannelli (\"Plattenbau\")."}
{"id": "1272318", "revid": "339392", "url": "https://it.wikipedia.org/wiki?curid=1272318", "title": "Wankdorf Stadion", "text": ""}
{"id": "1272319", "revid": "119535185", "url": "https://it.wikipedia.org/wiki?curid=1272319", "title": "Traforo del L\u00f6tschberg", "text": "Il traforo del L\u00f6tschberg \u00e8 una galleria ferroviaria lunga che attraversa le Alpi svizzere. \u00c8 posta sull'omonima linea, fra le stazioni di Kandersteg, nel Canton Berna, e di Goppenstein, nel Canton Vallese.\nLa costruzione cominci\u00f2 nel 1906 e da allora sub\u00ec molti ritardi, a causa di diversi incidenti. Nel 1908 una valanga travolse un alloggio di operai, uccidendone tredici; nel luglio dello stesso anno, una sezione del tunnel croll\u00f2, uccidendone altri venticinque. La parte crollata era difficile da riparare quindi una parte del tunnel appena scavata dovette essere abbandonata, oltrepassando il sito del disastro. Tale crollo \u00e8 all'origine della curiosa forma a \"S\" del tunnel, al contrario degli altri trafori alpini generalmente diritti (Fr\u00e9jus, Sempione, Gottardo, Arlberg, ..). I due fronti di scavo si incontrarono nel marzo del 1911, mentre nel 1913 cominci\u00f2 l'esercizio regolare della tratta, elettrificata a 15\u00a0kV a 16,7\u00a0Hz in corrente alternata.\nLa nuova galleria di base del L\u00f6tschberg, aperta il 15 giugno 2007, \u00e8 stata costruita circa 400 metri al di sotto del livello dell'attuale galleria, come parte del progetto AlpTransit."}
{"id": "1272322", "revid": "599013", "url": "https://it.wikipedia.org/wiki?curid=1272322", "title": "Povere figlie di San Gaetano", "text": "Le Povere Figlie di San Gaetano sono un istituto religioso femminile di diritto pontificio: le suore di questa congregazione pospongono al loro nome la sigla P.F.S.G.\nStoria.\nL'istituto venne fondato da Giovanni Maria Boccardo (1848-1913), parroco a Pancalieri: in occasione di un'epidemia di colera, Boccardo si incaric\u00f2 dell'organizzazione dei soccorsi agli ammalati che vennero accolti nel santuario della Madonna dell'Eremo e assistiti da alcune ragazze della parrocchia. Terminato il pericolo del contagio, il sacerdote si appell\u00f2 alle sue giovani collaboratrici affinch\u00e9 continuassero, da donne consacrate, la loro opera di assistenza al servizio dei bisognosi della comunit\u00e0: apr\u00ec la prima casa presso una vecchia filanda abbandonata donata da un parrocchiano e il 21 novembre 1884 diede formalmente inizio alla congregazione, affidata dal fondatore alla protezione di san Gaetano di Thiene.\nLa prima superiora dell'istituto fu Carlotta Fontana, in religione madre Maria Gaetana del Santissimo Sacramento, che resse le Povere Figlie per quasi quarant'anni. Alla morte di Giovanni Maria Boccardo, la guida spirituale della congregazione pass\u00f2 a suo fratello Luigi, che un\u00ec alle Povere Figlie, come ramo contemplativo, le Figlie di Ges\u00f9 Re, una comunit\u00e0 di suore non vedenti che aveva precedentemente organizzato presso l'Istituto per ciechi di Torino.\nLe Povere Figlie di San Gaetano vennero erette in istituto religioso di diritto diocesano il 13 luglio 1941; ricevettero il pontificio decreto di lode il 29 aprile 1948 e l'approvazione definitiva della Santa Sede il 19 aprile 1958.\nI procedimenti per la causa di canonizzazione del fondatore iniziarono nel 1960 e si sono conclusi con la solenne cerimonia di beatificazione presieduta da papa Giovanni Paolo II il 24 maggio 1998 a Torino.\nAttivit\u00e0 e diffusione.\nLe Povere Figlie di San Gaetano si dedicano all'assistenza degli anziani, degli ammalati e dei sacerdoti a riposo.\nOltre che in Italia, sono presenti in Ecuador, Brasile e Togo; la sede generalizia \u00e8 a Torino.\nAl 31 dicembre 2005, la congregazione contava 132 religiose in 20 case."}
{"id": "1272323", "revid": "3763", "url": "https://it.wikipedia.org/wiki?curid=1272323", "title": "Figlet", "text": ""}
{"id": "1272324", "revid": "2131061", "url": "https://it.wikipedia.org/wiki?curid=1272324", "title": "Prolabio", "text": "Il prolabio (volgarmente noto anche come solco sottonasale), in anatomia umana, \u00e8 la parte delle labbra coperta da una cute con epitelio composto non cheratinizzato che \u00e8 visibile anche a bocca chiusa. \u00c8 la zona di transizione tra la cute della faccia e la mucosa buccale.\nAnatomia.\nIn anatomia umana, si indica con questo termine il piccolo avvallamento ben visibile tra il labbro superiore della bocca e il naso.\nMitologia.\nNella tradizione ebraica il solco sottonasale \u00e8 il segno lasciato dall'angelo della dimenticanza sul labbro del bambino appena nato. In alcuni racconti chassidici infatti si narra che, secondo la tradizione, ogni bambino, ancora nel grembo materno, viene istruito da un angelo sulla torah, ma al momento della nascita l'angelo gli pone un dito sulla bocca, come per dire: \"silenzio\" e il bambino dimentica ogni cosa, l'unica traccia di questo evento \u00e8 il solco."}
{"id": "1272325", "revid": "306856", "url": "https://it.wikipedia.org/wiki?curid=1272325", "title": "Lieto Colle", "text": "Lieto Colle era un comune italiano creato nel 1928 con la fusione dei comuni di Par\u00e8, Drezzo e Cavallasca. La sede del municipio era a Par\u00e8. Il comune fu soppresso nel 1956.\nStoria.\nNelle prime discussioni sulla fusione dei comuni, oltre che di Par\u00e8, Drezzo e Cavallasca, si era parlato anche di Gironico, ma in seguito l'inclusione di quest'ultima localit\u00e0 non fu pi\u00f9 presa in esame. Il podest\u00e0 di Cavallasca Orlando Masciadri aveva all'inizio proposto per il costituendo comune il nome di Propelvetia Comense (basato sulle parole latine \"prope\" e \"Helvetia\", tale nome significava \"vicino alla Svizzera\"). Questa proposta non fu per\u00f2 accolta e si scelse invece il nome suggerito da Margherita Sarfatti, proprietaria della villa del Soldo a Cavallasca e ai tempi amante di Mussolini. La nascita di Lieto Colle fu sancita da un decreto del 26 aprile 1928.\nDopo la Liberazione, emerse il malcontento per la fusione dei comuni e fu richiesto di tornare alla situazione precedente. Da Roma, per\u00f2, giungevano risposte negative. Nel maggio del 1955 i consiglieri comunali di Lieto Colle, per protesta, rassegnarono tutti insieme le dimissioni. Il comune fu affidato a un commissario prefettizio. Nel 1956 un decreto del presidente della Repubblica (3 settembre, pubblicato sulla Gazzetta Ufficiale del 26 ottobre) stabiliva infine la soppressione di Lieto Colle: \"Sono ricostituiti i comuni di Cavallasca, di Par\u00e9 e, per l'effetto, di Drezzo, in provincia di Como, con le circoscrizioni territoriali preesistenti alla data della relativa soppressione. Il Comune di Lieto Colle \u00e8 soppresso\".\nLieto Colle nella letteratura.\nLiala, la famosa scrittrice di romanzi rosa, ha scritto un romanzo intitolato \"Non dimenticare Lietocolle\" (attaccato - il nome corretto dell'ex comune \u00e8 scritto invece con due parole separate). In questa opera Drezzo \u00e8 chiamata \"Orezzo\".\nLietoColle \u00e8 la casa editrice di poesia nata nel 1985 a Faloppio, nelle colline comasche, fondata e gestita da Michelangelo Camelliti."}
{"id": "1272328", "revid": "93556", "url": "https://it.wikipedia.org/wiki?curid=1272328", "title": "Classe Vesuvio", "text": "La classe Vesuvio costituita dalle navi da trasporto, \"Stromboli\" e \"Vesuvio\" contrassegnate rispettivamente dalla matricola A 5329 e A 5330, che costituirono nella prima met\u00e0 degli anni cinquanta il primo gruppo di navi da trasporto per il ricostruito Reggimento San Marco. Queste unit\u00e0 vennero affiancate nel loro compito da navi di costruzione americane dismesse dalla US Navy.\nUnit\u00e0.\nLe due unit\u00e0 sono state radiate nel 1972 e sostituite dalle unit\u00e0 della Classe Grado erano armate da una mitragliera prodiera binata antiaerea da 40/56 e un cannone da 100/47 a poppa. Nave \"Vesuvio\" nella zona poppiera era armata di altre due mitragliere da 40/56 sinfole.\nStromboli.\nNave Stromboli venne costruita nei Cantieri OTO di La Spezia e varata nel 1940 come mercantile. Nel dopoguerra venne acquistata dalla Marina Militare nel 1948, non ancora completata. Sottoposta a lavori di modernizzazione e di trasformazione, venne utilizzata a partire dal 1953 come nave logistica potendo imbarcare quattro mezzi da sbarco.\nLa nave venne demolita nei Cantieri Navali di Bacoli (Napoli) ing. Lubrano dalla ditta F lli. Iavarone tra il 1975 e il 1976.\nVesuvio.\nNave Vesuvio, ordinata all'inizio del secondo conflitto mondiale come nave mercantile venne costruita nei Cantieri OTO di La Spezia e rimasta incompleta, venne successivamente acquistata dalla Marina Militare, varata il 14 dicembre 1949 \u00e8 entrata in servizio il 1\u00ba gennaio 1955.\nIl Vesuvio a differenza dal gemello Stromboli aveva due picchi di carico. \nLa nave venne sottoposta a lavori di modernizzazione tra il 1960 e il 1962, nel corso dei quali vennero realizzati a poppa una piattaforma di appontaggio per elicotteri a e un hangar, e comportaronoe la rimozione nella zona poppiera del cannone da 100/47 e delle due mitragliere singole da 40/56, lasciando come unico armamento artiglieresco la mitragliera binata da 40/56 antiaerea prodiera.\nNomi.\nNella Regia Marina i nomi \"Stromboli\" e \"Vesuvio\" erano stati attribuiti a due incrociatori in servizio tra la dine del XIX e l'inizio del XX secolo. \nNel corso della seconda guerra mondiale il nome \"Vesuvio\" venne assegnato ad un incrociatore antiaereo inizialmente costruito per il Siam che nel 1941 venne requisito dalla Regia Marina, ma il cui allestimento non venne portato a termine. Dopo l'armistizio venne catturato dai tedeschi e incorporato nella Marina della Repubblica Sociale Italiana e impiegato a Trieste con il ruolo di batteria antiaerea galleggiante.\nAttualmente nella Marina Militare due navi da rifornimento portano i nomi Stromboli (A 5327) e Vesuvio (A 5329) e costituiscono la Classe Stromboli."}
{"id": "1272330", "revid": "33751", "url": "https://it.wikipedia.org/wiki?curid=1272330", "title": "Stadio Wankdorf (1925)", "text": "Lo stadio Wankdorf () \u00e8 stato uno stadio di calcio di Berna, in Svizzera, gi\u00e0 sede delle partite casalinghe degli .\nEdificato nel 1925, ospit\u00f2 molte partite importanti, tra cui la finale del , la finale della Coppa dei Campioni 1960-1961 e la finale della Coppa delle Coppe 1988-1989. Fu demolito nel 2001 e al suo posto \u00e8 stato costruito lo stadio Wankdorf, inaugurato nel 2005 e gi\u00e0 noto come Stade de Suisse."}
{"id": "1272338", "revid": "123113943", "url": "https://it.wikipedia.org/wiki?curid=1272338", "title": "Gli eroi di Hogan", "text": "Gli eroi di Hogan \u00e8 una serie televisiva statunitense trasmessa dal canale CBS dal 1965 al 1971.\nLa serie narra in chiave ironica la vita di tutti i giorni di un gruppo di prigionieri di guerra in un campo di concentramento nazista durante la seconda guerra mondiale.\nTali prigionieri si trovano nello \"Stalag 13\", il pi\u00f9 efficace campo di concentramento del mondo nazista: da tale campo infatti mai nessun prigioniero \u00e8 riuscito a scappare.In realt\u00e0 i carcerieri, in primis il loro capo, il colonnello Wilhelm Klink, sono una manica di inetti e bonaccioni, costantemente presi in giro dai prigionieri stessi, che riescono a fare praticamente ci\u00f2 che vogliono, il che significa fare dello Stalag stesso un fondamentale avamposto militare in terra nemica, nonch\u00e9 un centro di spionaggio e sabotaggio. \nL'intera classe dirigente nazista \u00e8 a conoscenza dell'incompetenza di Klink, che per tal motivo non viene mai promosso, ma nello stesso tempo non riesce a capacitarsi di come il suo sia il miglior campo di prigionia. Da notare che il sottoposto Sergente Schulz in pi\u00f9 occasioni coglie i prigionieri nell\u2019atto di compiere azioni di sabotaggio o di fuga, ma per paura di essere punito o di far fare brutta figura allo Stalag si limita a urlare \u201cio non ho visto niente!\u201d, frase che diventer\u00e0 uno dei tormentoni di tutta la serie.\nIl gruppo di prigionieri \u00e8 molto assortito, sia per quanto riguarda le nazionalit\u00e0 (francesi, americani e inglesi), i gradi militari e le competenze professionali. Il continuo, sotterraneo, viavai dal campo permette inoltre il \"ricambio\" di questi che, in definitiva, sono veri e propri ospiti della soldataglia nazista. Il colonnello Hogan \u00e8 il protagonista principale della serie, capo carismatico e sempre sicuro di s\u00e9, dispensa consigli di vita e di guerra a Klink e ai vari personaggi che si susseguono nella serie, e ha il controllo della situazione in ogni momento.\nCoerenza temporale.\nL'intero serial non ha alcun filo conduttore, ogni episodio, cio\u00e8, \u00e8 in definitiva una storia a s\u00e9 stante, sebbene qualche personaggio minore ricorrente possa dare una vaga idea di consequenzialit\u00e0.\nAnche l'aderenza alla reale cronologia storica non \u00e8 definibile:\nAltri riferimenti storici sono:\nEpisodi.\nA esclusione del pilot, tutti gli altri 167 episodi sono stati girati a colori."}
{"id": "1272340", "revid": "1543377", "url": "https://it.wikipedia.org/wiki?curid=1272340", "title": "Le Roi Soleil", "text": "Le Roi Soleil \u00e8 una commedia musicale prodotta da Dove Attia e Albert Cohen, messinscena e coreografata da Kamel Ouali. Questa commedia musicale racconta la vita e gli amori di Luigi XIV, detto \"Le Roi Soleil\". La prima dello spettacolo ha avuto luogo il 22 settembre 2005 al Palais des Sports de Paris. L'ultima ha avuto luogo l'8 luglio 2007 al Palais omnisports de Paris-Bercy, 2 stagioni a Parigi e 2 tourn\u00e9e in Francia, Belgio e Svizzera. La commedia musicale ha ottenuto per due volte gli \"NRJ music awards\" di Gruppo/duo francofono dell'anno nel 2006 e 2007\nStoria.\nAtto I.\nLa storia \u00e8 introdotta da Moli\u00e8re, che compiange le condizioni di vita del popolo di Parigi del XVIIesecolo, i quali sarebbero la ragione principale e determinante dello scoppio della Fronda, un sollevamento popolare lanciato contro il cardinale Mazzarino. Improvvisamente, lui \u00e8 interrotto dalla suddetta Fronda, sotto il comando del Duca di Beaufort Fran\u00e7ois de Vendome ( \"Contre ceux d'en haut\"). Ma, al suono dei cannoni, la rivolta \u00e8 fermata dalle autorit\u00e0. Isabelle, la figlia del popolo e innamorata di Fran\u00e7ois, assiste impotente alle uccisioni dovute ai cannoni (\"Qu'avons-nous fait de vous\u00a0?\").\nNella scena seguente, nel salone del sovversivo poeta Scarron, si beve, si canta, si ride forte. Scarron, anziano e molto malato, domanda la mano della bella ma molto giovane Fran\u00e7oise d'Aubign\u00e9 (\"Je serai lui\").\nIl giovane Luigi XIV \u00e8 consacrato re di Francia a Reims (\"\u00catre \u00e0 la hauteur\"). Tranne che il potere gli viene usurpato di fatto da sua madre Anna d'Austria e Mazzarino, che mettono in dubbio la capacit\u00e0 del giovane monarca a regnare da solo. D'altro canto, la Corte rende omaggio al nuovo re, e Monsieur, suo fratello, canta la commedia umana\u00a0(\"\u00c7a marche\").\nLuigi conosce l'amore vicino a Maria Mancini, un'emigrata italiana orfana e nipote di Mazzarino (\"O\u00f9 \u00e7a m\u00e8ne quand on s'aime\"). All'inizio del suo regno, il giovane monarca vuole affermarsi; decide allora di partire in battaglia alla testa della sua armata, nonostante Mazzarino e sua madre, ma Maria \u00e8 presa da una terribile intuizione (\"Encore du temps\"). Ahim\u00e8, l'intuizione dice il vero: in effetti Luigi cade in battaglia. Tutti lo credono morto (\"Requiem Aeternam\"); quindi, la Corte lo dimentica per volgersi verso \"Monsieur\", che rifiuta di portare la corona (\"\u00c0 qui la faute\").\nImprovvisamente Luigi, miracolosamente, torna in vita. \u00c8 in questo momento che lui s'innamora perdutamente di Maria - che non l'ha dimenticato - e la chiede immediatamente in matrimonio (\"Je fais de toi mon essentiel)\". Pertanto, Anna d'Austria e Mazzarino mettono fine alla loro storia condannando Maria all'esilio e costringono il giovane re a sposare l'infanta di Spagna (\"S'aimer est interdit\"). \u00c8 cos\u00ec che il primo atto finisce col dolore della separazione. Luigi allora capisce che lui ha sacrificato il suo destino d'uomo a quello di re.\nAtto II.\n1661: Mazzarino \u00e8 morto (\"Repartir\"). Luigi XIV si afferma in tutta la sua autorit\u00e0, dopo essersi liberato di sua madre, pu\u00f2 infine regnare solo. Sotto il nome di Re Sole (\"Pour arriver \u00e0 moi\"), lui dichiara ai suoi ministri: \u00abA partire da oggi, lo Stato sono io!\u00bb.\nNel secondo atto, egli si perder\u00e0 tra le braccia di numerose donne, di cui la bella Madame de Montespan (\"Un geste de vous\"), e vivr\u00e0 nel lusso dimenticando il suo popolo, che pagher\u00e0 un pesante omaggio alla costruzione di un sogno presuntuoso, il Castello di Versailles (\"Entre ciel et terre\").\nDegli episodi turbolenti scombussolano la pace instaurata nel regno, come l'affare della maschera di Ferro e quello dei veleni. Luigi diventa molto innamorato di Fran\u00e7oise d'Aubign\u00e9, detta \"Madame de Maintenon\", vedova Scarron e governante dei figli illegittimi che ha avuto con \"Madame de Montespan\" (\"Alors d'accord\"). Gelosa di questa attenzione, \"Madame de Montespan\" celebra allora una messa nera officiata dalla stregona La Voisin (\"J'en appelle\"). Malgrato questo, il re realizza ci\u00f2 che non \u00e8 potuto accadere con Maria Mancini - lui ama sempre Fran\u00e7oise d'Aubign\u00e9 e la chiede in matrimonio contro tutti. Subito, lui d\u00e0 l'ordine di mettere fine alle messe nere e firma la caduta di \"Madame de Montespan\". Ahim\u00e8, Fran\u00e7oise, malgrato tutto l'amore che lei porta al re, rifiuta di essere la sua amante (\"Personne n'est personne\").\nNello stesso istante, il Castello di Versailles \u00e8 infine completato. Si canta allora l'installazione di Luigi e della sua corte in questo magnifico palazzo (\"Et vice Versailles\").\nL'infanta di Spagna, sposa del Re Sole, si spegne. Luigi rifiuta di risposarsi con una principessa di sangue reale e decide allora di sposare Fran\u00e7oise (\"La vie passe\"). Lei accetta - cos\u00ec, il re Luigi XIV, il pi\u00f9 grande monarca francese di tutti i tempi, riesce infine a realizzare molto di pi\u00f9 del suo destino di re, il suo destino di uomo (\"Tant qu'on r\u00eave encore\").\nScene di commedia e intermezzi musicali.\nAtto I.\n\"La rivolta, Cannoneggiamento, La Mazarinada, Presentazione di Fran\u00e7oise, Anna e Mazzarino, Omaggio al re, Il re e Maria, Si parla del re e di Maria, Partenza per la Guerra, La Battaglia, Il re sta meglio, Gli amanti sorpresi.\"\nAtto II.\n\"Confessione di Mazzarino, Lo Stato sono io, Presentazione di Montespan, Trionfo di Montespan, Montespan dalla Voisin, Fran\u00e7oise governante, La festa a Versailles, La rabbia di Montespan, Il re e il bambino, Luigi e Fran\u00e7oise, L'esilio di Montespan, La lettera, Conclusione di Moli\u00e8re.\"\nAutori dello spettacolo.\nDopo qualche spettacolo pi\u00f9 o meno importante (\"Les Demoiselles de Rochefort\", \"Belles Belles Belles\"), la commedia musicale in Francia aspetta un successo veritiero, e tutto \u00e8 fatto per che sia \"Le Roi Soleil\" a ottenerlo. L'\"\u00e9quipe\" \u00e8 in parte quella dei \"I dieci Comandamenti\" (un grande successo), lo spettacolo \u00e8 stato preparato in due anni, con un \"budget\" di sei milioni d'euro e il sostegno di numerosi mezzi di comunicazione, specialmente NRJ e TF1. Lo spettacolo occupa pi\u00f9 di centocinquanta professionisti affermati, tra cui cinquantacinque solo sul palco. Le scenografie, e soprattutto i costumi sono estremamente trattati, cos\u00ec come le coreografie realizzate da Kamel Ouali.\nPreceduto da un importante presenza mediatica delle sue canzoni, per lo spettacolo \u00e8 subito un gran successo ed \u00e8 rappresentato 380 volte davanti ad un totale di sei milioni e cento mila spettatori circa.\nL'album si vende in circa un milione d'esemplari e i singoli che sono estratti si distribuiscono piuttosto bene: \"\u00catre \u00e0 la hauteur\" ( ex.), \"Je Fais de toi mon Essentiel\" ( ex.), \"Tant qu'on r\u00eave encore / Un geste de Vous\" ( ex.), \"La vie passe\" ( ex.).\nIl DVD collezione della commedia musicale \u00e8 distribuito nel 2006 e comprende un making-of dello spettacolo realizzato da Pascal J.Jardel."}
{"id": "1272341", "revid": "78273", "url": "https://it.wikipedia.org/wiki?curid=1272341", "title": "Quadricipite femorale", "text": ""}
{"id": "1272344", "revid": "1543377", "url": "https://it.wikipedia.org/wiki?curid=1272344", "title": "Nessuna cortesia all'uscita", "text": "Nessuna cortesia all'uscita \u00e8 un romanzo noir dello scrittore italiano Massimo Carlotto pubblicato nel 1999.\nOltre che in Italia (Edizioni E/O), il libro \u00e8 stato tradotto e pubblicato negli Stati Uniti (Europa Editions).\nHa vinto nel 1999 il 14\u00ba Premio Giuseppe Dess\u00ec e, sempre nel 1999, la menzione speciale della giuria Premio Scerbanenco.\nTrama.\nIl protagonista, l'investigatore privato Marco Buratti (detto l\"'Alligatore\") accetta di fare da paciere per conto del malavitoso Gigi Barison, affiliato alla mafia del Brenta e, dopo un incontro con la banda, che vuole eliminare il malavitoso, convince Barison a sparire.\nContemporaneamente, il suo socio Rossini ha a che fare con la mafia albanese, che gestisce un giro di prostitute provenienti dal paese balcanico, e lo aiuta a negoziare la posizione di una giovane ragazza introdotta nel giro.\nUna sera, l'auto di Rossini e dell'Alligatore due viene bloccata dalla polizia: il maresciallo Todaro incastra i due, costringendoli ad accettare il ruolo di informatori della polizia per evitare di essere incarcerati. A questo punto, per capire meglio cosa succede e tentare di togliersi dalla situazione pericolosa in cui sono finiti, all'Alligatore viene in mente di contattare Max la Memoria, un abile analista latitante. Tramite la sua fidanzata Marielita, l'Alligatore incontra Max nel suo rifugio segreto e lo convince ad aiutare lui e Rossini.\nGrazie a Max, il quadro della vicenda comincia a chiarirsi. Recuperate preziose informazioni da Barison e da un giudice civilista, tale Franchino Guzzon, i tre cominciano a concepire un piano che li dovr\u00e0 salvare da scontri con la mafia del Brenta, poliziotti corrotti, operazioni speciali di polizia e malavitosi spietati."}
{"id": "1272345", "revid": "6923", "url": "https://it.wikipedia.org/wiki?curid=1272345", "title": "Barney e Betty Hill", "text": "La loro presunta vicenda, soprannominata dai sostenitori dell'ufologia \"\"abduction\" degli Hill'\" o \"incidente di Zeta Reticuli\", \u00e8 stata la prima testimonianza di questo tipo fortemente pubblicizzata negli Stati Uniti.\nNote biografiche.\nGli Hill vivevano a Portsmouth, nel New Hampshire.\nBarney Hill svolgeva la professione di impiegato nel servizio postale americano, mentre la moglie Betty era un'assistente sociale.\nAttivi in una congregazione di ispirazione cristiana di tipo unitario, gli Hill erano anche membri della NAACP (National Association for the Advancement of Colored People, Associazione nazionale per l'avanzamento delle persone di colore) e dei leader locali. Barney riusc\u00ec a ottenere un posto nella Commissione per i diritti civili degli Stati Uniti.\nI due formavano una coppia rara per l'epoca: Barney era un afroamericano mentre Betty era bianca.\nIl racconto del rapimento dei coniugi Hill.\nSecondo il loro racconto, derivato da sedute di ipnosi regressiva effettuate nei primi sei mesi del 1964 presso lo studio dello psichiatra Benjamin Simon di Boston (sedute di cui sono disponibili pubblicamente le registrazioni su nastro) Barney e Betty Hill, il 19 settembre 1961 verso le 22, stavano attraversando le White Mountains con la loro automobile, per tornare presso la loro abitazione a Portsmouth dopo una breve vacanza di pochi giorni in Canada, quando l'attenzione di entrambi si concentr\u00f2 su un oggetto luminoso nel cielo che assomigliava a un satellite.\nRitornati a casa all'alba, si accorsero che erano trascorse troppe ore per aver percorso un tragitto del genere (fenomeno noto in ambito ufologico come \"lacuna temporale\") e in seguito accusarono emicrania, e altri lievi disturbi fisici; dopo circa dieci giorni, Betty Hill fu vittima di paurosi incubi, nei quali veniva sottoposta a esami medici all'interno di una stanza, da parte di alcuni medici con tratti somatici molto diversi da quelli umani.\nDopo essere stati sottoposti a ipnosi regressiva, affiorarono i ricordi riguardanti il lasso di tempo \"mancante\": lo strano velivolo, scambiato inizialmente da Barney per un satellite fuori rotta, si era lentamente avvicinato deviando dalla presunta rotta iniziale. I coniugi effettuarono diverse soste ai bordi dell'autostrada per osservare meglio l'oggetto, grazie anche all'aiuto di un binocolo che avevano portato con loro per la vacanza. L'oggetto, descritto con molta precisione da entrambi, aveva inizialmente la forma di un sigaro, ed emetteva strani fasci di luce intermittenti, simili (secondo il racconto di Betty) a tante matite luminose di diversi colori. Man mano che l'oggetto si avvicin\u00f2, inizi\u00f2 a somigliare pi\u00f9 a un disco, e videro, su un lato dell'oggetto, una serie di finestre continue che delineavano l'interno, illuminato, dell'apparecchio. L'oggetto non procedeva come un normale aereo, ma volava con rapidi movimenti in verticale verso l'alto e il basso, alternati a brevi spostamenti orizzontali, e non emetteva alcun suono udibile. A un certo punto Barney ferm\u00f2 l'auto, poich\u00e9 l'oggetto si era molto avvicinato a loro. Scese e attravers\u00f2 un campo, fino ad arrivare a poche decine di metri dal velivolo (in seguito dichiar\u00f2 di non riuscire a capire il motivo di quel gesto, poich\u00e9 era terrorizzato dalla vista di quell'oggetto). Con il binocolo inquadr\u00f2 la fila di finestrini, e riusc\u00ec a scorgere diverse persone all'interno del velivolo, la maggior parte di essi impegnati a eseguire manovre su quello che, secondo Barney, doveva essere una specie di pannello di controllo, mentre un'altra figura (identificata da Barney come il presunto \"capo\" del gruppo di persone) lo osservava con insistenza. Barney, alla vista dello strano essere, fugg\u00ec terrorizzato verso l'auto e part\u00ec a elevata velocit\u00e0, gridando a Betty che aveva la certezza che sarebbero stati rapiti da quelle persone. Poco dopo Barney svolt\u00f2 improvvisamente su una strada laterale (le autostrade americane di quei luoghi erano simili alle nostre attuali strade extraurbane) e dopo pochi istanti fu costretto a fermare l'auto alla vista di alcuni uomini in mezzo alla strada che, con dei gesti delle braccia, lo invitavano a fermarsi (in seguito Barney rifer\u00ec di aver avuto l'impressione di trovarsi a una specie di posto di blocco). Poco dopo gli strani esseri si avvicinarono all'auto, e dopo averli rassicurati sul fatto che non avrebbero fatto loro alcun male, li fecero scendere dall'auto e li accompagnarono all'interno dell'oggetto volante, che nel frattempo era atterrato poco distante dalla strada.\nDopo essere saliti a bordo, i due furono portati in due diverse stanze e sottoposti a vari test fisici, furono prelevate ciocche di capelli, tessuto cutaneo, furono osservati con molta attenzione piedi, mani, occhi, orecchie.\nA Barney fu tolta la dentiera (che gia' portava, nonostante la giovane eta', a causa di problemi di salute pregressi) e gli esaminatori non riuscivano a capire come mai i denti di Betty (perfettamente sani) non si togliessero come quelli di Barney.\nDopo questi esami, i coniugi furono riportati vicino alla loro automobile, e in seguito lo strano oggetto volante si alz\u00f2 in aria per poi allontanarsi a rapida velocit\u00e0.\nIn una successiva seduta di ipnosi regressiva, la signora Hill disegn\u00f2 una mappa stellare che gli era stata mostrata, all'interno della presunta astronave aliena, da colui che era stato identificato dalla coppia come il \"capo\" della spedizione. L'ufologa Marjorie Fish ha identificato nella mappa il sistema di Zeta Reticuli, divenuto da allora molto discusso e menzionato in ambito ufologico. Betty rifer\u00ec anche che fu la prima a finire le analisi, e in attesa che terminassero le analisi su Barney, riusc\u00ec a parlare qualche minuto con questo essere. Scopr\u00ec quindi che essi non erano a conoscenza di concetti base della vita umana, come il concetto di tempo \"terrestre\" con la divisione in anni, mesi, giorni, oppure la conoscenza dei colori, del cibo che mangiamo, e dell'invecchiamento biologico della nostra specie, rifer\u00ec anche a Betty che le analisi erano state effettuate per studiare le caratteristiche fisiche e biologiche degli esseri umani e per fare un confronto con le loro.\nEntrambi descrissero questi esseri come umanoidi di statura leggermente inferiore alla nostra (intorno al metro e cinquanta, tranne il capo e il medico che faceva le analisi, che avevano un'altezza pressoch\u00e9 identica a quella di Betty) fronte pronunciata, grandi occhi allungati a mandorla, naso molto piccolo, quasi impercettibile, e labbra sottilissime prive di muscolatura, la pelle risultava di un colore diverso dal nostro, quasi grigia. Riuscivano a comunicare perfettamente con la coppia, mentre, tra loro, comunicavano con strani sibili incomprensibili. Anni dopo la misteriosa vicenda, la coppia rifer\u00ec di aver trovato caratteristiche somatiche simili (grandi occhi allungati, naso poco pronunciato) in alcune popolazioni indigene del Sud America.\nTornati a casa, il giorno successivo i coniugi notarono sul retro della propria auto delle strane macchie del diametro di pochi centimetri, come se in quei punti la verniciatura fosse stata lucidata da poco. Betty prov\u00f2 ad avvicinare una bussola alle macchie: la bussola impazziva ogni volta che si avvicinava alle macchie, e tornava alla normalit\u00e0 ogni volta che veniva allontanata da esse. Il fatto rest\u00f2 a loro inspiegabile, dopo poco tempo le macchie sparirono dalla carrozzeria.\nA inizio estate del 1964 il dottor Simon concluse le sedute di ipnosi regressiva facendo riascoltare i nastri registrati alla coppia. Entrambi riuscirono, lentamente, a superare il grave stato di ansia e stress fisico che li perseguitava oramai da circa due anni, migliorando notevolmente il loro stato di salute. Il dottor Simon, pur soddisfatto del miglioramento dello stato di salute dei due coniugi, non riusc\u00ec a trarre conclusioni definitive sulla vicenda. Suddivise l'intera vicenda in due distinte fasi: la prima, quella dell'avvistamento del presunto Ufo fino al momento in cui Barney si era avvicinato all'oggetto inquadrandolo con il binocolo (vicenda della quale i due coniugi avevano un ricordo nitido e certo) e la seconda parte, quella in cui i coniugi sarebbero stati costretti a salire sull'oggetto e sottoposti a esami medici (che coincideva con la fase di mancanza di ricordi di entrambi, riaffiorata poi con l'ipnosi). Della prima parte della vicenda il dottor Simon rifer\u00ec che probabilmente era da considerarsi veritiera (la vista di un oggetto volante non riconducibile a qualsiasi oggetto da loro conosciuto) mentre per la seconda parte della vicenda aveva forti dubbi che corrispondesse alla verit\u00e0.\nI coniugi hanno sempre sostenuto che l'intera vicenda fosse stata realmente vissuta.\nBarney, dopo lo scetticismo iniziale (che giustific\u00f2 come un tentativo maldestro di dimenticare l'intera vicenda) e a seguito delle sedute di ipnosi regressiva, cambi\u00f2 completamente idea sull'accaduto, dichiarando che i ricordi riaffiorati erano un tutt'uno con la parte che inizialmente riusciva a ricordare. Betty, fin dall'inizio, non ha mai nutrito dubbi sulla veridicit\u00e0 dei fatti accaduti.\nIl mistero non fu mai chiarito del tutto, resta il fatto che entrambi i coniugi erano persone rispettabilissime, ben inserite nella societ\u00e0, e non trassero mai benefici economici o altro da questa vicenda (Barney sarebbe morto pochi anni dopo, nel 1969, per un ictus cerebrale).\nBetty continu\u00f2, per il resto della vita (la morte avvenne molti anni dopo, nel 2004) a dichiarare che i fatti avvenuti quella notte corrispondevano alla pura verit\u00e0.\nRappresentazioni televisive.\nI coniugi sono stati impersonati dagli attori James Earl Jones ed Estelle Parsons nel film per la TV \"The UFO Incident\" del 1975, e da Basil WallaceLee Garlington nella serie televisiva \"Dark Skies - Oscure presenze\" del 1996 e Evan Peters e Britne Oldford nella seconda stagione della serie televisiva American Horror Story nel 2012."}
{"id": "1272347", "revid": "118159915", "url": "https://it.wikipedia.org/wiki?curid=1272347", "title": "Zeiss-Gro\u00dfplanetarium", "text": "Lo Zeiss-Gro\u00dfplanetarium \u00e8 un planetario di Berlino, sito nel quartiere di Prenzlauer Berg.\nFu inaugurato nell'ottobre 1987, nell'ambito dei festeggiamenti per il 750\u00ba anniversario della fondazione della citt\u00e0.\n\u00c8 parte del complesso \"Ernst-Th\u00e4lmann-Park\", di cui costituisce l'estremit\u00e0 ovest, affacciata sulla \"Prenzlauer Allee\".\nTecnica.\nAl centro della sala di proiezione si trova il proiettore \"Cosmorama\", prodotto dall'industria ottica Carl Zeiss di Jena. La sala, dal diametro di 23 m, ha una capienza di 292 posti a sedere.\nVi \u00e8 poi una sala cinematografica da 160 posti, in cui vengono proiettati film di fantascienza.\nOgni anno il planetario \u00e8 visitato da 90.000 persone."}
{"id": "1272349", "revid": "36426", "url": "https://it.wikipedia.org/wiki?curid=1272349", "title": "Complesso di Galliano", "text": ""}
{"id": "1272351", "revid": "1821847", "url": "https://it.wikipedia.org/wiki?curid=1272351", "title": "Giuditta Bellerio Sidoli", "text": "Figura femminile particolarmente emancipata per la sua epoca, fu tra i fondatori del giornale \"La Giovine Italia\".\nBiografia.\nFiglia del barone Andrea Bellerio, magistrato nel Regno d'Italia, e sorella di Carlo Bellerio, patriota italiano. A soli sedici anni spos\u00f2 Giovanni Sidoli, ricco possidente terriero di Montecchio Emilia iscritto alla carboneria modenese con lo pseudonimo di \"Decade\".\nPer sfuggire agli arresti ordinati da Francesco IV d'Asburgo-Este, che avrebbero portato al processo di Rubiera, Giovanni Sidoli ripar\u00f2 in Svizzera nel 1821 e la moglie lo segu\u00ec non appena nata la figlia secondogenita, Corinna, affidando la primogenita Maria alla famiglia paterna.\nLa famiglia dovette restare in Svizzera, in seguito alla sentenza di morte pronunciata contro Sidoli, che morir\u00e0 per una grave malattia ai polmoni nel 1828. Durante l'esilio, i coniugi misero al mondo altri due figli: Elvira e Achille. Alla morte del padre, i quattro figli furono tolti a Giuditta dal suocero che, fedele a Francesco IV, rifiut\u00f2 di far allevare la sua discendenza da una ribelle all'autorit\u00e0 legittima. Nonostante i periodici tentativi, la madre non riusc\u00ec a rivederli per otto anni.\nGiuditta rientr\u00f2 in Italia su invito di Ciro Menotti, per partecipare ai moti di Reggio Emilia del 1831; fu lei a consegnare alla neocostituita Guardia Civica la bandiera tricolore poi esposta sul palazzo del municipio e oggi conservata nel cittadino Museo del Tricolore.\nDopo il fallimento dell'insurrezione, per sfuggire alla repressione austriaca prese nuovamente la via dell'esilio: prima a Lugano e poi a Marsiglia. Nella sua casa, al n. 57 di rue de F\u00e9r\u00e9ol, ospit\u00f2 molti esuli italiani e, tra questi, Giuseppe Mazzini, del quale divenne amante e collaboratrice politica. Probabilmente dalla loro relazione nacque l'11 agosto 1832 il figlio Joseph Adolphe, morto in tenerissima et\u00e0 il 21 febbraio 1835.\nCon Mazzini, nel 1832, Giuditta fond\u00f2 il giornale politico \"La Giovine Italia\", assumendone il ruolo di responsabile e contabile. Saputo dell'imminente arresto di Mazzini, a quel tempo gravemente malato, da parte delle autorit\u00e0 francesi, lo segu\u00ec nell'esilio di Ginevra per accudirlo. Anche dopo aver concluso la loro relazione sentimentale, Mazzini e la Bellerio restarono lungamente in contatto epistolare.\nLa vita della Bellerio trascorse in un continuo peregrinare per gli Stati d'Italia e d'Europa, nella ricerca dei figli e nelle partecipazioni ai vari moti rivoluzionari e cospirazioni a Livorno, Firenze, Roma, Milano e Bologna. Gravido di conseguenze fu il soggiorno fiorentino, perch\u00e9 qui Giuditta incontr\u00f2 la giovane Giorgina Craufurd, che poi sposer\u00e0 Aurelio Saffi, la quale con le sue parole, la colp\u00ec talmente da farne una ardente simpatizzante della causa nazionale italiana.\nGiuditta Sidoli venne arrestata e incarcerata a Modena, nel dicembre 1849, e trasferita a Milano nel febbraio 1850 su ordine del generale Radetzky. Riusc\u00ec a scampare al carcere grazie alla minore severit\u00e0 verso i nobili del generale Ferencz Gyulai che sostitu\u00ec Radetzky, messo a riposo dall'imperatore d'Austria il 28 febbraio 1850, al comando della 2\u00aa Imperiale e Regia Armata Austriaca.\nTrasferitasi definitivamente a Torino sul finire del 1852, la nobildonna diede vita ad un salotto politico frequentato dalle maggiori personalit\u00e0 risorgimentali dell'epoca, contribuendo a preparare il terreno culturale per la seconda guerra d'indipendenza.\nNel 1868 Giuditta Bellerio si ammal\u00f2 gravemente di tubercolosi e, il 28 marzo 1871, si spense a Torino, stroncata da una polmonite, dopo aver rifiutati i sacramenti religiosi, coerentemente con la sua dichiarazione di \u00ab credere liberamente nel Dio degli esuli e dei vinti, non in quello imposto dalla Chiesa \u00bb.\n\u00c8 sepolta nel Cimitero monumentale di Torino"}
{"id": "1272353", "revid": "125491829", "url": "https://it.wikipedia.org/wiki?curid=1272353", "title": "Fantasilandia", "text": "Fantasilandia (\"Fantasy Island\") \u00e8 una serie televisiva statunitense trasmessa dal canale ABC dal 20 gennaio 1978 al 19 maggio 1984.\nAnticipata da due episodi pilota (divisi in due parti), in Italia venne trasmessa da Canale 5. Herv\u00e9 Villechaize nel 1982 ebbe la nomination ai Golden Globe come miglior attore non protagonista. Ricardo Montalb\u00e1n partecipa alla regia di diversi episodi. Il tema musicale \u00e8 stato composto da Laurence Rosenthal. La serie \u00e8 stata girata tra le Hawaii e la California. \nNel 1983 la Warner Bros. omaggi\u00f2 questa serie, prendendola come spunto per il suo noto lungometraggio \"Daffy Duck e l'isola fantastica\".\nTrama.\nLa serie narra di un'isola-vacanze particolare su cui gli ospiti possono realizzare i loro sogni. Nella serie aleggia sempre un'atmosfera di ambiguit\u00e0, per cui non \u00e8 mai chiaro se i sogni siano stati realizzati tramite un qualche meccanismo magico (per cui sono state reali al 100%, finch\u00e9 sono durate, e questo \u00e8 suggerito da diversi episodi della serie) o grazie a situazioni create \"ad hoc\" con attori (come a volte Roarke dice agli ospiti per farli tornare pi\u00f9 serenamente alla loro vita \"normale\"). La serie ha anche una morale in quanto non sempre le vacanze con le situazioni immaginate si svolgevano come previsto dai protagonisti che finiscono col preferire la realt\u00e0. \"Tenutari\" dell'isola, il signor Roarke (Ricardo Montalb\u00e1n) e il nano Tatoo (Herv\u00e9 Villechaize).\nProduzione e trasmissione.\nUn primo episodio pilota venne trasmesso il 14 gennaio 1977 dalla ABC, diviso in due parti e intitolato semplicemente \"Fantasy Island\". Un secondo episodio pilota dal titolo \"Return to Fantasy Island\" \u00e8 stato trasmesso, sempre diviso in due parti, il 20 gennaio 1978, subito seguito dalla serie.\nSequel.\nNel 1998 l'ABC trasmise una nuova versione di Fantasilandia, con nuove storie e nuovi attori, tra i quali Malcolm McDowell e M\u00e4dchen Amick. Il telefilm non ottenne il successo sperato e venne cancellato dopo 13 episodi.\nGuest star.\nNel corso delle 7 stagioni si sono alternate molte guest star, tra cui: Debra Feuer, Lewis Arquette, Frankie Avalon, Jane Badler, Linda Blair, Sonny Bono, Neville Brand, Joan Collins, Geena Davis, Mel Ferrer, Dorothy Stratten, Sid Haig, David Hedison, Justin Henry, Ernie Hudson, Carolyn Jones, Van Johnson, Lorenzo Lamas, Janet Leigh, Heather Locklear, Philip McKeon, Julie Newmar, Leslie Nielsen, Eleanor Parker, Michael Parks, Richard Paul, Michelle Pfeiffer, Michelle Phillips, Elke Sommer, Tori Spelling, Vic Tayback, Dick York e Adam West.\nAdattamento cinematografico.\nIl 14 febbraio 2020 usc\u00ec nelle sale cinematografiche statunitensi \"Fantasy Island\", \"prequel\" della serie televisiva prodotto da Blumhouse Productions e Sony Pictures. Jeff Wadlow, regista e co-sceneggiatore di \"Obbligo o verit\u00e0\", ha diretto il film, sceneggiato dallo stesso Wadlow, Chris Roach e Jillian Jacobs. Ambientato ai giorni nostri, vede i protagonisti giungere su un'isola dalle atmosfere dark e horror. Del cast del film fa parte Michael Pe\u00f1a nel ruolo di Mr. Roarke."}
{"id": "1272354", "revid": "3082", "url": "https://it.wikipedia.org/wiki?curid=1272354", "title": "William A. Dembski", "text": ""}
{"id": "1272359", "revid": "36426", "url": "https://it.wikipedia.org/wiki?curid=1272359", "title": "Rinascimento napoletano", "text": "Il Rinascimento napoletano indica la declinazione dell'arte rinascimentale sviluppatasi a Napoli tra il XV e il XVI secolo. In architettura fu caratterizzato da modi esuberanti e solenni, con un ampio ricorso alle decorazioni in piperno e marmo bianco per le facciate degli edifici sacri e dei palazzi.\nCon l'avvento del barocco nel XVII secolo l'esperienza rinascimentale venne accantonata.\nIl Quattrocento.\nLa prima met\u00e0.\nNella prima met\u00e0 del XV secolo, a Napoli e nel resto del Regno l'arte rinascimentale, nell'accezione legata alle influenze toscane, si ritrova in alcuni esempi illustrissimi come il monumento funebre del cardinale Rainaldo Brancaccio (1426-1428) in Sant'Angelo a Nilo, opera di Donatello e Michelozzo, oppure nella cappella Caracciolo del Sole, in San Giovanni a Carbonara, nella quale hanno lavorato Andrea Ciccione, Leonardo da Besozzo e tra i locali il Perinetto. \nDominarono la scena artistica essenzialmente le influenze franco-fiamminghe, legate a rotte politiche e, in parte, commerciali. I numerosi artisti stranieri fecero della citt\u00e0 un punto di scambio e di contaminazione artistica, nell'ambito della cosiddetta \"Congiuntura Nord-Sud\", cio\u00e8 quella commistione di modi mediterranei e fiamminghi che interess\u00f2 un'ampia parte del bacino del Mediterraneo occidentale, comprese le regioni non costiere di transito, e che ebbe proprio in Napoli il suo epicentro. \nQuesta felice situazione si manifest\u00f2 gi\u00e0 dal regno di Renato d'Angi\u00f2 (1438-1442), che port\u00f2 in citt\u00e0 il suo gusto dagli ampi orizzonti culturali, culminato nell'attivit\u00e0 di Barth\u00e9lemy d'Eyck. \nIl mutamento politico, con l'insediarsi di Alfonso V d'Aragona (dal 1444), amplific\u00f2 la rete di scambi culturali nel Mediterraneo, coinvolgendo i territori partenopei nel giro degli scambi strettissimi con gli altri territori della corona aragonese e chiamando in citt\u00e0 artisti catalani e spagnoli, tra cui spicc\u00f2 la presenza del caposcuola valenciano Jaume Ba\u00e7o, in citt\u00e0 a pi\u00f9 riprese dal 1442 al 1446. In quegli stessi anni furono in citt\u00e0 il maestro francese Jean Fouquet e il veronese Pisanello. Il principale artista locale della prima met\u00e0 del secolo fu Colantonio, nelle cui opere si manifesta la capacit\u00e0 di assorbire e assimilare i diversi linguaggi presenti in citt\u00e0: se un'opera come il \"San Girolamo nello studio\" (1444 circa) mostra riferimenti alla pittura fiamminga nella realistica \"natura morta\" di libri e altri oggetti che riempiono gli scaffali, nella \"Consegna della regola francescana\", di poco posteriore (1445 circa), si registrano gi\u00e0 le diverse influenze catalane, come dimostrano il pavimento inerpicato in verticale, le fisionomie espressive e le pieghe rigide e geometriche delle vesti.\nDominarono la Corte, a cavallo tra la fine dell'et\u00e0 angioina e la prima met\u00e0 di quella aragonese elementi tipici dell'architettura tardo-gotica della corte. Le ampie finestre crociate di epoca tardo-angioina che ornano il lato nord del Castel Nuovo ne sono la prova. Elementi caratterizzanti dell'architettura regnicola di questo periodo sono le sopracitate finestre crociate (usate nei castelli e nell'edilizia del periodo) le bifore gotiche, gli archi a sesto ribassato e il l'ampio uso del tufo giallo e del piperno come materiali da costruzione.\nLa seconda met\u00e0.\nTra gli interessi di re Alfonso c'era anche l'umanesimo, come dimostra la presenza a corte di famosi intellettuali come Panormita, Francesco Filelfo, Bartolomeo Facio e Lorenzo Valla, nonch\u00e9 l'importante biblioteca da lui costituita. Il nuovo sapere rest\u00f2 per\u00f2 essenzialmente confinato alla corte, mancando ad esempio un'attenzione del sovrano all'Universit\u00e0, che avrebbe potuto diffondere la nuova cultura nel regno. La stessa letteratura ebbe un carattere prevalentemente encomiastico.\nArchitettura.\nLe prime commissioni architettoniche vennero affidate ad artisti spagnoli, ancora lontani dalle problematiche rinnovate del Rinascimento, ma legati a svariati indirizzi. L'eterogeneit\u00e0 della committenza reale \u00e8 evidente nella ricostruzione di Castel Nuovo, dove dal 1451 lavorarono maestranze iberiche guidate da Guill\u00e9n Sagrera, incaricate di creare una residenza adeguata al sovrano e un fortilizio in grado di resistere alle artiglierie. Lo schema generale si rif\u00e0 alla tradizione gotica, depurata per\u00f2 dall'eccessiva decorazione esaltando la chiarezza strutturale. La Sala dei Baroni ad esempio \u00e8 priva di spazi per la scultura, con le nervature della volte che affondano direttamente nello spessore delle pareti, senza mensole o peducci. La stessa chiave di volta \u00e8 un oculo, che si trova anche nelle sue costruzioni maiorchine.\nNel 1453, quando il potere reale poteva definirsi ormai solido, Alfonso decise di dotare il castello di un ingresso monumentale, ispirato agli archi di trionfo romani. L'Arco trionfale del Castel Nuovo, progettato forse da una collaborazione tra Francesco di Giorgio Martini, Luciano Laurana e Guillem Sagrera, \u00e8 composto da due archi sovrapposti, affiancati da colonne binate e coronati da un timpano curvilineo. Sul primo attico si trova un fregio con l'ingresso trionfale di Alfonso V a Napoli, ispirato ai cortei trionfali romani, mentre sul secondo si trovano quattro nicchie con statue. Questa struttura testimonia un uso liberissimo del modello classico, subordinato alle esigenze celebrative. Tuttavia per gran parte della seconda met\u00e0 del secolo il rinascimento napoletano fu soprattutto inteso come rinascimento tardo-gotico di ispirazione Franco-Fiamminga e Catalana.\nSul finire del secolo, grazie all'alleanza politica con Lorenzo il Magnifico, si ebbe un ingresso diretto di opere e maestranze fiorentine, che comportarono una pi\u00f9 omogenea adozione dello stile rinascimentale. Importante cantiere dell'epoca fu la Chiesa di Sant'Anna dei Lombardi, dove lavorarono Antonio Rossellino e Benedetto da Maiano, realizzandovi tre cappelle (Piccolomini, Toledo e Mastroianni-Terranova). Soprattutto la Cappella Piccolomini, dove venne sepolta Maria d'Aragona, era interessante per la riproposizione delle forme della fiorentina cappella del cardinale del Portogallo, aggiornate per\u00f2 a un gusto pi\u00f9 sfarzoso, per assecondare le esigenze della committenza. \nGiuliano da Maiano, fratello di Benedetto, lavor\u00f2 alla difesa muraria della citt\u00e0 con le annesse porte, come Porta Capuana e Porta Nolana e a lui \u00e8 attribuito il disegno di Palazzo Como, ma soprattutto spicc\u00f2 la progettazione della residenza reale della Villa di Poggioreale, avviata tra il 1487 e il 1490 e terminata da Francesco di Giorgio, che si pu\u00f2 ritenere il punto di arrivo della progressiva conversione rinascimentale della capitale aragonese. Nonostante sia poi stata distrutta, si pu\u00f2 ancora farsene un'idea grazie alla riproduzione nel trattato di Sebastiano Serlio e grazie alla sua fortuna critica che la rese esemplare anche per l'architettura del XVI secolo. L'edificio era caratterizzato da un impianto originale con richiami all'antico adattati alle esigenze contemporanee. La tipologia di base era infatti la villa antica contaminata con le esigenze difensive di un castello medievale e con ambienti appositamente studiati per la residenza, lo svago e la rappresentanza, legati alle necessit\u00e0 delle corti di fine secolo. Ne nacque un edificio di dimensioni contenute a base quadrangolare, con quattro corpi sporgenti agli angoli, simili a torri angolari, ma di altezza uguale al resto del fabbricato. L'intera villa era foderata da finestre crociate (elemento base dell'architettura tardo-gotica e primo rinascimentale del regno di Napoli) che illuminavano le stanze in maniera uniforme. Il corpo centrale era porticato sia sul lato esterno che su quello interno, dove si trovava un cortile infossato per cinque gradini, che richiamava modelli antichi quali il teatro e le vasche termali. Il cortile, secondo un modello di Vitruvio, poteva essere coperto con un solaio ligneo per essere sfruttato per feste e rappresentazioni. Nel frattempo Giuliano avvi\u00f2 anche una scuola dove si formarono architetti che propugnarono lo stile rinascimentale in tutto il regno, tra cui Pietro e Ippolito del Donzello. \nNel cantiere di Poggioreale lavor\u00f2, intorno al 1490, anche fra' Giovanni Giocondo a cui viene attribuita, tra incertezze, la Cappella dei Pontano in via dei Tribunali, con l'esterno scandito da paraste corinzie, costruita per l'umanista napoletano Giovanni Pontano. Nel 1495 Carlo VIII di Francia invase il regno e occup\u00f2 Napoli temporaneamente. Alla sua partenza port\u00f2 con s\u00e9, direttamente dal cantiere della villa di Poggioreale, fra' Giocondo ed il giardiniere Pacello da Mercogliano, che alla corte di Francia portarono la nuova concezione del giardino che andava maturando in Italia, oltre ad altri artigiani ed artisti che lavoravano a Napoli, tra cui lo scultore Guido Mazzoni, che contribuirono alla diffusione della cultura classicista italiana e allo sviluppo del Rinascimento francese. A partire da questo periodo l'uso del tufo giallo decade e il piperno (gi\u00e0 usato nel medioevo e nella prima met\u00e0 del XV secolo) diventa il principale materiale di costruzione delle varie opere. \nIl resto del regno aragonese manifest\u00f2 invece una propensione molto tradizionalista e arretrata sulle arti, per via anche della struttura sociale (legata ancora al Feudalesimo) e per la mancanza di dialettica con la corte della capitale. Il cortile del Castello di Fondi ad esempio, ristrutturato nel 1436, risente ancora di moduli goti e spagnoleggianti, che lo fanno assomigliare a un \"patio\". In Sicilia, dopo la fioritura sotto gli Angioini, bisogn\u00f2 aspettare la fine del XV secolo per trovare un'interpretazione locale del Rinascimento, legata soprattutto all'architettura a Palermo per opera di Matteo Carnelivari (Chiesa di Santa Maria della Catena).\nUrbanistica.\nAlfonso II di Napoli aveva programmato per la citt\u00e0 un vasto piano urbanistico, che avrebbe unificato gli interventi di per s\u00e9 isolati del suo predecessore, regolarizzando il tracciato romano e sgombrando le superfetazioni medievali. Ne sarebbe uscita una planimetria stradale a scacchiera, che avrebbe fatto di Napoli, nelle intenzioni dei promotori dell'iniziativa la \"pi\u00f9 necta e polita citt\u00e0 [...] di tutta Europa\". Il piano non venne attuato per la brevit\u00e0 del regno del sovrano (1494-1495) e i suoi successori, pressati dall'instabilit\u00e0 per le ricorrenti rivolte baronali, preferirono dedicarsi alle opere militari, ampliando la cerchia muraria, su iniziativa di Alfonso quando era ancora Duca di Calabria, e costruendo castelli nel territorio. L'aspetto di Napoli alla fine del secolo \u00e8 testimoniato dalla \"Tavola Strozzi\" (1472 circa, Museo nazionale di San Martino), dove si vede la citt\u00e0 dal mare completamente cinta da mura turrite che collegano i due fortilizi di Castel Nuovo a ovest e Castelcarmine a est. Le porte della citt\u00e0 erano strettamente funzionali alla difesa, con l'eccezione di Porta Capuana, ispirata a un arco di trionfo, che conduceva a Poggioreale.\nScultura.\nAnche in scultura l'arco di Castel Nuovo fu un episodio fondamentale. Vi lavor\u00f2 un gruppo eterogeneo di scultori, che fu all'origine della disorganicit\u00e0 dell'insieme. A un primo \"team\" di artisti legati ai modi catalano-borgognoni ne successe uno pi\u00f9 composito, in cui spiccavano le personalit\u00e0 di Domenico Gagini e Francesco Laurana, che dopo il termine dei lavori restarono a lungo nel regno. Gaggini fu il capostipite di un'autentica dinastia, attiva soprattutto in Sicilia, dove fuse spunti locali con la ricchezza decorativa di matrice lombarda; Laurana invece si specializz\u00f2 in forme pi\u00f9 sintetiche, soprattutto nei ritratti di suggestiva e levigata bellezza che furono la sua specialit\u00e0 pi\u00f9 apprezzata. Ad esempio nel \"Ritratto di Eleonora d'Aragona\" (1468, Palermo, Palazzo Abatellis), il volto ha una forma stereometrica, che trasfigura i dati fisiognomici.\nTra i loro lavori a Napoli, punti chiave del rinascimento locale, si ricordano: le due \"Madonna in trono col Bambino\" di Laurana, una per la Chiesa di Sant'Agostino alla Zecca, eseguita durante il primo soggiorno napoletano dell'artista, e l'altra, scolpita durante il secondo soggiorno in citt\u00e0, per la Cappella Palatina; del Gagini, invece, vi sono due \"Tabernacoli con la Madonna e il Bambino\" sempre per la cappella Palatina, ed una scultura dello stesso soggetto per la Basilica della Santissima Annunziata Maggiore.\nPittura.\nAnche in pittura l'avvicinamento ai modi rinascimentali \u00e8 graduale e si percepisce appieno nel pi\u00f9 grande maestro dell'Italia meridionale del XV secolo, Antonello da Messina, che si form\u00f2 anche a Napoli, presso Colantonio. Le sue prime opere, come il \"Salvator Mundi\", mostrano un'adesione ai modi fiandro-borgognoni, soprattutto riguardo all'iconografia, alla tecnica esecutiva e ai tipi fisici dei personaggi, mentre sono tipicamente italiani l'impostazione monumentale delle figure e le valenze spaziali. Gradualmente Antonello si avvicin\u00f2 alle ricerche spaziali e luminose di Piero della Francesca, nonch\u00e9 alle ricerche dei pittori fiamminghi, quali Jan van Eyck e il contemporaneo Petrus Christus. Dai fiamminghi import\u00f2 in Italia la tipologia dei ritratti di tre quarti, anzich\u00e9 di profilo, accentuando al tempo stesso le componenti psicologiche e umane degli effigiati. Il migliore esempio di questa straordinaria sintesi tra scuole pittoriche diverse fu forse il \"San Girolamo nello studio\", dipinto in Sicilia, dove alla ricchezza fiamminga di dettagli e al moltiplicarsi delle fonti di luce aggiunse, oltre all'interpretazione umanistica del tema col santo rappresentato come uno studioso, una complessa costruzione spaziale, con una finta cornice che fa da tramite lo spettatore e il santo. La luce che entra dalla finestra in primo piano segue le linee prospettiche, permettendo la misurazione dello spazio e facendo convergere l'attenzione verso il nucleo del dipinto. \nTra le ultime opere prodotte nei confini del regno aragonese c'\u00e8 anche l'\"Annunciata di Palermo\", dove si riscontra una straordinaria sintesi tra geometria e naturalismo, con un uso dolcissimo della luce. \nIn seguito Antonello, grazie ai suoi viaggi, diffuse le sue conquiste nella penisola, soprattutto a Venezia, dove il confronto con Giovanni Bellini fu all'origine di un rinnovamento nella pittura di soggetti sacri. A Venezia l'esempio di sintesi formale e di \"legante\" luminoso fu compreso e sviluppato, a Napoli e in Sicilia ci fu un seguito dell'artista con il figlio Jacobello e gli artisti locali.\nIl Cinquecento.\nIl primo quarto.\nIl primo quarto del Cinquecento vide architetti con varie formazioni culturali impegnati a rinnovare il volto della capitale. Novello da San Lucano, che fu discepolo di Angelo Aniello Fiore, si rec\u00f2 a Roma per poter studiare meglio le architetture antiche per poter meglio proporzionare le sue opere, creando al suo ritorno la facciata dell'allora Palazzo Sanseverino (poi chiesa del Ges\u00f9 Nuovo), dove us\u00f2 per la prima volta il bugnato a \"punta di diamante\" in piperno.\nGabriele d'Agnolo concep\u00ec con Palazzo Gravina la realizzazione di un palazzo nobiliare secondo i dettami del classicismo romano; suoi sono anche Palazzo Carafa di Nocera e la riedificazione in modi rinascimentali della chiesa di Santa Maria Egiziaca all'Olmo.\nGiovanni Francesco Mormando progett\u00f2 e ricostru\u00ec vari edifici cittadini, ispirandosi all'architettura classica e a Leon Battista Alberti. Il suo allievo Giovanni Francesco di Palma contribu\u00ec all'ultimazione delle opere rimaste incompiute del maestro.\nMentre crescevano le realizzazioni rinascimentali in citt\u00e0, continuavano ad arrivare architetti di formazione estranea a quella locale come nel caso nella cappella Caracciolo di Vico in San Giovanni a Carbonara, di un architetto della scuola di Bramante. La Cappella del Succorpo nel Duomo \u00e8 stata disegnata, secondo alcune fonti, dallo stesso Bramante, mentre risulta che venne realizzata dallo scultore lombardo Tommaso Malvito.\nNel secondo decennio del secolo arriv\u00f2 in citt\u00e0 anche il settignanese Romolo Balsimelli, che fu incaricato della realizzazione della chiesa di Santa Caterina a Formiello, dove venne usata una pianta innovativa, una croce inscritta in un quadrilatero, per mantenere dimensioni contenute. Dalla vicina Nola arriv\u00f2 Giovanni Merliano, gi\u00e0 studioso a Roma della scultura e dell'architettura classica. Egli, come architetto, progett\u00f2 due palazzi in stile romano ma con forti influssi meridionali.\nIl secondo quarto.\nNel secondo quarto Ferdinando Manlio si mise in mostra con la realizzazione della basilica della Santissima Annunziata Maggiore e, con Giovanni Benincasa, realizz\u00f2 la trasformazione da castello a tribunale di Castel Capuano. Dei due architetti \u00e8 anche il piano urbanistico di Via Toledo e dei Quartieri Spagnoli), su commissione del vicer\u00e9 Pedro de Toledo, che permise l'espansione della citt\u00e0 verso la collina del Vomero. Intanto, dopo la Controriforma si realizzano edifici sacri ad aula unica e senza transetti sporgenti, prendendo come modello la chiesa di Santa Caterina.\nL'ultimo cinquantennio.\nDopo il 1550 l'architettura puramente rinascimentale cadde in secondo piano con l'avvento del manierismo. Proseguirono comunque i cantieri degli edifici del centro antico iniziati nel cinquantennio precedente, come la chiesa del Ges\u00f9 delle Monache, dalla facciata che ricorda un arco trionfale. In questo periodo nell'edilizia civile si svilupp\u00f2 l'uso di decorazioni marmoree bianche in contrasto col piperno. \nVerso la fine del secolo l'architettura si arricch\u00ec di influssi classici portati dagli architetti Domenico Fontana, Giovanni Antonio Dosio e Gian Battista Cavagni. L'ultima opera rinascimentale pu\u00f2 dirsi il rimaneggiamento su progetto di Giovanni Cola di Franco della chiesa di Santa Maria la Nova."}
{"id": "1272364", "revid": "919135", "url": "https://it.wikipedia.org/wiki?curid=1272364", "title": "Teorema di Hopf-Rinow", "text": "In geometria differenziale, il teorema di Hopf-Rinow \u00e8 un teorema relativo all\u2019equivalenza fra alcune condizioni di completezza in una variet\u00e0 riemanniana. Il nome si riferisce al matematico Heinz Hopf ed al suo studente Willi Rinow.\nIl teorema.\nL'enunciato del teorema di Hopf-Rinow \u00e8 il seguente.\nSia formula_1 una variet\u00e0 riemanniana connessa per archi. Le seguenti affermazioni sono equivalenti:\nEsempi.\nSpazio euclideo.\nLo spazio euclideo formula_9 con l'usuale metrica euclidea \u00e8 completo. Questo perch\u00e9 la retta reale \u00e8 uno spazio completo e il prodotto di spazi completi \u00e8 completo.\nVariet\u00e0 compatte.\nUna variet\u00e0 riemanniana compatta \u00e8 sempre completa. Non \u00e8 vero il viceversa: ad esempio lo spazio euclideo non \u00e8 compatto.\nRimozione di un punto.\nRimuovendo un punto formula_5 da una variet\u00e0 riemanniana formula_11 qualsiasi si ottiene una variet\u00e0 riemanniana formula_12 non completa. Nessuna delle tre ipotesi elencate \u00e8 infatti verificata: \nDipendenza dalla metrica.\nLa completezza di una variet\u00e0 riemanniana dipende fortemente dalla metrica presente, e cio\u00e8 dal suo tensore metrico. La stessa variet\u00e0 differenziale pu\u00f2 infatti essere completa o non completa, a seconda della metrica di cui \u00e8 dotata. \nAd esempio, la palla unitaria\nnon \u00e8 completa se dotata dell'usuale metrica, indotta da quella di formula_9, ma risulta completa se dotata della metrica di Poincar\u00e9."}
{"id": "1272366", "revid": "767487", "url": "https://it.wikipedia.org/wiki?curid=1272366", "title": "Negative Approach", "text": "I Negative Approach, spesso noti come NA, sono una delle prime band hardcore punk della storia del genere, insieme a Minor Threat, Bad Brains e Black Flag. Come gran parte delle prime band hardcore inizialmente ebbero ben poca fortuna, salvo poi esplodere come popolarit\u00e0 in seguito.\nStoria.\nI Negative Approach si formano nell'agosto 1981 a Detroit da John Brannon e Pete Zelewski, si narra dopo aver visto un concerto dei Black Flag. La prima formazione vedeva Brannon alla voce, Rob McCullough alla chitarra, Pete Zelewski al basso e Zuheir alla batteria. Dopo poco tempo, Zelewski lasci\u00f2 la band per formare gli Allied e fu sostituito dal fratello di Rob McCullough Graham McCullough, mentre Zuheir venne sostituito poco dopo da Chris \"O.P.\" Moore. Questa formazione sar\u00e0 quella definitiva fino allo scioglimento della band.\nDopo alcuni tentativi presso l'abitazione del batterista dei Necros, la band registr\u00f2 un demo, seguito da un'apparizione nella raccolta \"Process of Elimination\" insieme agli stessi Necros ed ai Meatmen. Visto il successo, queste tre band partirono per il \"Process of Elimination tour\". Questo tour, sebbene prevedesse tre sole tappe a (Boston, New York and Washington, DC, le tre citt\u00e0 dove il movimento hardcore era pi\u00f9 forte), \u00e8 citato come un evento chiave nella storia dell'hardcore punk.\nNel 1982 la band esord\u00ec in sala di registrazione con l'EP omonimo \"Negative Approach\". Il disco, nonostante la produzione abbastanza povera e scarsa, \u00e8 considerato una pietra miliare del genere. Ancora maggiore fu il successo del loro primo album \"Tied Down\", avvenuto nel 1983, con il quale la band fece discreto sfoggio di versatilit\u00e0 musicale incidendo in mezzo a brani aggressivi e veloci alcune canzoni pi\u00f9 melodiche. Questo fu anche il loro ultimo lavoro prima dello scioglimento, avvenuto nello stesso anno durante un concerto a Memphis.\nIl cantante Brannon fece anche un tentativo di riassemblare la band, visto che gli altri tre componenti avevano lasciato il gruppo, chiamando altri tre musicisti. Questa nuova formazione ebbe poca fortuna e si limit\u00f2 ad alcuni concerti nel 1984 prima dello scioglimento definitivo.\nLa re-union del 2006.\nNel maggio del 2006 fu annunciato che Brannon e Moore avrebbero suonato in un concerto per celebrare i 25 anni dalla nascita della band. Il gruppo, nonostante l'assenza degli altri due componenti \"storici\" Rob e Graham McCulloch, suon\u00f2 in diverse occasioni e recentemente ha anche chiuso il festival \"No Fun Fest\" tenutosi a Brooklyn, NY il 20 maggio 2007.\nStile.\nLo stile hardcore dei NA deriva direttamente dal proto punk suonato ad inizio anni settanta a Detroit da band come The Stooges oltre che dal punk britannico dei Discharge e dall'Oi! di Blitz e 4-Skins, sebbene queste influenze vengano portate dai Negative Approach al massimo dell'aggressivit\u00e0 e della velocit\u00e0. I NA non seguirono la tendenza straight edge fondata in quel periodo proprio da Ian McKaye dei Minor Threat, ma al contrario portarono il loro punk verso derive nichiliste e pessimiste."}
{"id": "1272367", "revid": "2203840", "url": "https://it.wikipedia.org/wiki?curid=1272367", "title": "Farsa (genere operistico)", "text": "La farsa \u00e8 un genere operistico diffuso tra l'ultimo decennio del XVIII secolo e i primi tre del XIX secolo, principalmente a Venezia e a Napoli e in misura minore nel resto d'Italia.\nSi trattava normalmente di un'opera di carattere buffo di un solo atto, a volte rappresentata insieme a dei balletti. Strutturalmente \u00e8 affine al dramma giocoso a due atti (dal quale presumibilmente deriva), con il quale condivide ad esempio la struttura dei concertati, per\u00f2 con recitativi pi\u00f9 corti. Destinata a piccoli teatri di scarse risorse finanziarie, era caratterizzata dall'assenza quasi totale di cori e dallo scarso mutamento delle scene (a volte la scena rimane la stessa per tutta la durata della rappresentazione). Inoltre presentava un andamento veloce, un carattere \"naturale\" e un'azione moderata. Alcune farse furono influenzate dallo stile francese, come le \"com\u00e9die m\u00eal\u00e9e d'ariettes\".\nLa farsa inizi\u00f2 ad affacciarsi verso gli inizi degli anni novanta del Settecento e raggiunse l'apice del successo intorno al 1800. Ebbe la sua massima fortuna a Venezia, dove venivano soprattutto rappresentate al Teatro San Mois\u00e8 durante il carnevale. In questa citt\u00e0 in poco pi\u00f9 di vent'anni vennero messi in musica ben 106 libretti, alcuni pi\u00f9 volte da diversi compositori, dei totali 191 prodotti in tutta Italia.\nI principali librettisti che contribuirono a questo genere operistico furono Giuseppe Maria Foppa e Gaetano Rossi, mentre tra i compositori spiccano Giuseppe Farinelli, Pietro Generali, Johann Simon Mayr, Giuseppe Mosca, Gioachino Rossini, Gaetano Donizetti e Vittorio Trento."}
{"id": "1272368", "revid": "184755", "url": "https://it.wikipedia.org/wiki?curid=1272368", "title": "International University of Monaco", "text": "La International University of Monaco (IUM), gi\u00e0 University of Southern Europe (Universit\u00e0 dell'Europa meridionale), \u00e8 una istituzione indipendente situata nel Principato di Monaco, specializzata nell'educazione del business e finanza.\nStruttura.\nTutti i corsi vengono svolti in inglese.\nGli insegnamenti afferiscono a due aree principali:"}
{"id": "1272369", "revid": "76430", "url": "https://it.wikipedia.org/wiki?curid=1272369", "title": "Farsa per musica", "text": ""}
{"id": "1272372", "revid": "76430", "url": "https://it.wikipedia.org/wiki?curid=1272372", "title": "Farsa giocosa per musica", "text": ""}
{"id": "1272373", "revid": "599013", "url": "https://it.wikipedia.org/wiki?curid=1272373", "title": "Suore di Santa Elisabetta", "text": "Le Suore di Santa Elisabetta (in latino \"Congregatio Sororum Ravarum a Sancta Elisabetha\") sono un istituto religioso femminile di diritto pontificio: le religiose di questa congregazione pospongono al loro nome la sigla C.S.S.E.\nStoria.\nLa congregazione venne fondata a Nei\u00dfe, nell'Alta Slesia, il 27 settembre 1842 da Klara Wolf, Francizka Werner, Mathilde e Maria Merkert. Le quattro donne non intendevano abbracciare la vita religiosa, ma solo dedicarsi comunitariamente all'assistenza ai malati poveri: Franz Xaver Fischer, il loro direttore spirituale, nel 1844 diede loro una regola e le invi\u00f2 nel noviziato delle suore Borromee di Praga.\nIl 19 novembre 1850, festa di sant'Elisabetta d'Ungheria, la Merkert e la Werner lasciarono le Borromee e tornarono a dedicarsi all'assistenza domiciliare ai malati: la loro comunit\u00e0 venne approvata dal vescovo di Breslavia, Heinrich Ernst Karl F\u00f6rster, il 4 settembre 1859.\nL'istituto ottenne il pontificio decreto di lode il 7 giugno 1871 e venne approvato definitivamente dalla Santa Sede il 26 gennaio 1887 (le sue costituzioni il 6 aprile 1924); dal 16 ottobre 1923 \u00e8 aggregata all'Ordine dei Frati Minori.\nLa Merkert, cofondatrice e prima superiora generale della congregazione, \u00e8 stata beatificata nel 2007.\nAttivit\u00e0 e diffusione.\nLe Suore di Santa Elisabetta si dedicano alla cura dei poveri, dei malati e degli emarginati, all'educazione cristiana dell'infanzia e della giovent\u00f9 ed alla formazione religiosa degli adulti.\nSono presenti in Bolivia, Brasile, Repubblica Ceca, Danimarca, Georgia, Germania, Paraguay, Israele, Kazakistan, Lituania, Norvegia, Polonia, Russia, Svezia, Ucraina: la sede generalizia \u00e8 a Roma.\nAl 31 dicembre 2005, la congregazione contava 1.709 religiose in 227 case."}
{"id": "1272375", "revid": "287204", "url": "https://it.wikipedia.org/wiki?curid=1272375", "title": "John Ehrlichman", "text": "Devoto scientista, Ehrlichman era l'assistente per gli affari interni di Richard Nixon, ed \u00e8 stata una figura chiave dello scandalo Watergate, per cui fu accusato di attivit\u00e0 criminali per le quali ha scontato una pena di 18 mesi di reclusione.\nBiografia.\nEhrlichman combatt\u00e9 nell'aviazione americana durante la seconda guerra mondiale. Dopo il servizio militare, ha frequentato la UCLA, laureandosi nel 1948. Dopo la specializzazione alla Stanford Law School, esercit\u00f2 la professione legale a Boston fino al 1968, quando si dedic\u00f2 alla politica a tempo pieno.\nEsperienza politica.\nEhrlichman lavor\u00f2 come uno degli uomini di punta dello staff di Nixon per le primarie delle presidenziali del 1960 e quelle per il Governatorato della California del 1962. Dopo la vittoria alle presidenziali del 1968, Ehrlichman divenne consigliere alla Casa Bianca - poi sostituito da John Dean. Mantenne questa carica per circa un anno prima di diventare Consigliere Capo per gli Affari interni. In questa veste fece parte del gruppo dei pi\u00f9 stretti collaboratori del presidente. Ehrlichman ed uno dei suoi amici pi\u00f9 intimi, Harry Robbins Haldeman, conosciuto alla UCLA, crearono quello che venne definito \"Muro di Berlino\" (\"Berlin walls\") per la loro volont\u00e0 di isolare Nixon dagli altri consiglieri.\nDopo la clamorosa pubblicazione dei cosiddetti \"Pentagon Papers\", i documenti riservati compilati dal ministero della Difesa su indicazione del ministro Robert McNamara riguardanti il coinvolgimento americano nella guerra del Vietnam durante l'amministrazione Kennedy e l'amministrazione Johnson, Ehrlichman ricevette l'incarico dal presidente Nixon, estremamente irritato per la divulgazione dei documenti che pur non riguardavano la sua amministrazione, di costituire un gruppo speciale interno alla Casa Bianca per individuare i responsabili e bloccare nuove fughe di notizie. \nNixon non aveva avuto molta collaborazione da parte di John Edgar Hoover, il potente direttore dell'FBI; egli quindi autorizz\u00f2 la costituzione il 17 luglio 1971 dei cosiddetti \"idraulici della Casa Bianca\" (\"White House Plumbers\"). Ehrlichman attiv\u00f2 il nuovo gruppo insieme a Egil Krogh e David Youngh; degli \"idraulici\" entrarono ben presto a far parte G. Gordon Liddy e H. Howard Hunt che furono poi i principali responsabili materiali dell'effrazione al Watergate che diede origine allo scandolo che avrebbe infine costretto Nixon alle dimissioni. \nDopo l'avvio delle indagini sullo scandalo nel 1972, Ehrlichman fece pressioni per evitare la riconferma di Patrick Gray a capo dell'FBI al posto del defunto Hoover. Il tentativo di allontanamento di Gray fu soltanto la punta dell'iceberg della sua attivit\u00e0 costante di copertura nei confronti di Richard Nixon, svolta anche a costo di offuscare la figura del presidente in campo sia interno che internazionale. John Dean accus\u00f2 il \"muro di Berlino\" di essere una delle ragioni del suo senso di alienazione all'interno della Casa Bianca; tale alienazione lo portava a credere che si volesse fare di lui il capro espiatorio del Watergate, e lo induceva a collaborare con i giudici. Il 30 aprile 1973 Nixon licenzi\u00f2 Dean, e sia Ehrlichman che Haldeman diedero le dimissioni.\nEhrlichman venne condannato per cospirazione, ostruzione e spergiuro e altri reati il 1\u00ba gennaio del 1975 (assieme a John N. Mitchell e a Haldeman). Tutti e tre gli imputati vennero condannati ad una pena da un minimo di due e mezzo ad un massimo di otto anni, ridotta poi da un minimo di uno ad un massimo di quattro nel 1977. Ehrlichman entr\u00f2 in prigione prima del termine del processo di appello. Scont\u00f2 la sua pena della prigione di Stafford, in Arizona, dalla quale usc\u00ec nel 1978 dopo aver scontato diciotto mesi.\nVita dopo l'esperienza politica.\nDopo il suo rilascio, Ehrlichman svolse diversi lavori, tra i quali scrittore (scrisse diversi romanzi), artista e commentatore. Nonostante la sua collaborazione di lunga data, nel 1981, Ehrlichman defin\u00ec Nixon \"a very pathetic figure in American history\" (lett.: \"una delle figure pi\u00f9 patetiche della storia americana\"). Le sue esperienze all'interno della Casa Bianca vennero raccolte in un libro pubblicato nel 1982, \"Witness To Power\" (\"Testimone del potere\"), nel quale Nixon \u00e8 posto sotto una luce decisamente negativa, anche e soprattutto per non avergli accettato le dimissioni che avrebbero potuto scagionarlo dalle accuse della commissione d'inchiesta. Poco prima della sua morte scrisse altre novelle, anche come coautore. Ehrlichman mor\u00ec a causa delle complicazioni di una forma di diabete ad Atlanta, dopo alcuni trattamenti di emodialisi."}
{"id": "1272378", "revid": "62004", "url": "https://it.wikipedia.org/wiki?curid=1272378", "title": "Roberto Rivelino", "text": ""}
{"id": "1272379", "revid": "287204", "url": "https://it.wikipedia.org/wiki?curid=1272379", "title": "Umea", "text": ""}
{"id": "1272381", "revid": "31886", "url": "https://it.wikipedia.org/wiki?curid=1272381", "title": "Achille Beltrame", "text": "Fu l'autore delle celebri copertine del settimanale \"La Domenica del Corriere\" per quasi mezzo secolo.\nBiografia.\nBeltrame studi\u00f2 all'Accademia di belle arti di Brera, a Milano, con l'intenzione di diventare pittore. Fu allievo di Francesco Hayez e di Giuseppe Bertini. Nel 1896 si rec\u00f2 in Montenegro sperando di ritrarre la principessa Elena di cui era stato annunciato il fidanzamento con Vittorio Emanuele di Savoia, futuro Re d'Italia. L\u00ec viene scoperto da Eduardo Ximenes, illustratore e cofondatore del settimanale \"L'Illustrazione Italiana\", che lo assunse per il suo giornale. Lavor\u00f2 anche come cartellonista per le Officine Grafiche Ricordi, per le quali realizz\u00f2 manifesti pubblicitari poi divenuti storici.\nA ventotto anni fu chiamato dal coetaneo Luigi Albertini a contribuire alla realizzazione della \"Domenica del Corriere\", il cui primo numero fu in edicola l'8 gennaio 1899, con la copertina firmata da Beltrame dedicata a una bufera di neve proprio in Montenegro. Nell'arco di 46 anni, le tavole di Beltrame, pubblicate in prima e ultima pagina, furono 4.662. Al settimanale milanese, Beltrame lavor\u00f2 assiduamente, pare senza mai fare vacanza, fino ai primi giorni di febbraio del 1945.\n\u00abAttraverso le immagini da lui create \u2013 scrisse Dino Buzzati \u2013 i grandi e pi\u00f9 singolari avvenimenti del mondo sono arrivati pur nelle sperdute case di campagna, in cima alle solitarie valli, nelle case umili, procurando una valanga di notizie e conoscenze a intere generazioni di italiani che altrimenti \u00e8 probabile non ne avrebbero saputo nulla o quasi. Un maestro dell'arte grafica, quindi, ma anche un formidabile maestro di giornalismo.\u00bb\nLe tavole a colori di Beltrame divennero il marchio distintivo della rivista. Nelle sue copertine \u00e8 riassunta in pratica tutta la storia del costume e della societ\u00e0 italiana della prima met\u00e0 del XX secolo. Fatti di cronaca, sportivi, di costume venivano riassunti con maestria dall'illustratore arzignanese, che riusciva a renderli vivi e attuali agli occhi di una popolazione non ancora del tutto uscita dall'analfabetismo. Non si mosse mai da Milano, dove disegn\u00f2 tutte le sue tavole. Ci\u00f2 nonostante riusc\u00ec a rappresentare luoghi, fatti, persone e cose che non aveva mai visto di persona, grazie alla sua innata immaginazione e curiosit\u00e0, unite ad un rigoroso senso di realismo. Celebri, in particolare, furono le sue illustrazioni degli avvenimenti bellici della Grande guerra e delle vicende degli Alpini.\nCome pittore, Beltrame realizz\u00f2 centinaia di quadri a olio, acquarello, tempera e matita. Anche gli altri sette fratelli di Achille Beltrame si distinsero nelle arti e nelle lettere. Mor\u00ec a Milano il 19 febbraio 1945, nella casa del nipote, in via Fiamma 27. Il suo discepolo Walter Molino, che l'aveva affiancato gi\u00e0 dal 1940, rimase a illustrare le copertine del settimanale dopo la sua morte."}
{"id": "1272383", "revid": "767487", "url": "https://it.wikipedia.org/wiki?curid=1272383", "title": "P\u0159erov nad Labem", "text": "P\u0159erov nad Labem (, in tedesco \"Prerow an der Elbe\") \u00e8 un comune della Repubblica Ceca che ha lo status di comune mercato, fa parte del distretto di Nymburk, in Boemia Centrale. Importante centro turistico, dista dalla capitale Praga 35 km."}
{"id": "1272385", "revid": "767487", "url": "https://it.wikipedia.org/wiki?curid=1272385", "title": "Eskorbuto", "text": "Gli Eskorbuto sono stati un gruppo punk rock di Santurtzi (Paesi Baschi) formati nel 1980. Sono stati tra i gruppi pi\u00f9 influenti della scena punk spagnola. Sono diventati famosi per il carattere ed i testi molto espliciti e crudi. Sono stati inoltre tra i primi gruppi ad aver cantato canzoni punk in spagnolo. Il nome deriva dalla parola \"escorbuto\" (scorbuto in spagnolo)."}
{"id": "1272390", "revid": "125720102", "url": "https://it.wikipedia.org/wiki?curid=1272390", "title": "Matt Bissonette", "text": "\u00c8 fratello del batterista Gregg Bissonette. Egli ha spaziato diversi generi come il fusion e l'heavy metal. Vanta una grande esperienza con noti artisti come Joe Satriani, Shark Island, David Lee Roth, Julian Lennon, Lita Ford, Steve Perry, Brian Wilson, Don Henley, Ty Tabor (dei King's X), Tom Andrews, e Peter Frampton. Nell'agosto del 2012 \u00e8 stato scelto da Elton John per sostituire Bob Birch. Matt attualmente vive nella Contea di Orange, a Los Angeles con sua moglie e due bambini."}
{"id": "1272394", "revid": "124123", "url": "https://it.wikipedia.org/wiki?curid=1272394", "title": "Josep Sunyol", "text": "Biografia.\nMembro della Sinistra Repubblicana di Catalogna, fu eletto deputato alle Cortes Generales nel febbraio 1936. Un anno prima era diventato presidente del FC Barcelona. Nel 1933 era stato eletto presidente del RACC, incarico che aveva ricoperto fino al novembre 1934. Nell'agosto del 1936, con l'inizio della guerra civile spagnola, fu vittima di un'imboscata nella Sierra de Guadarrama presso Guadalajara, nei dintorni di Madrid, e fu fucilato dalle truppe franchiste."}
{"id": "1272396", "revid": "599013", "url": "https://it.wikipedia.org/wiki?curid=1272396", "title": "Simone Collio", "text": "Ai campionati europei del 2010 a Barcellona ha conquistato la medaglia d'argento come membro della staffetta 4\u00d7100 metri che ha battuto il record italiano di specialit\u00e0 dopo 27 anni, fissandolo a 38\"17.\nBiografia.\nSimone Collio cresce agonisticamente nelle giovanili della Pro Sesto; nel 2000 entra a far parte del gruppo sportivo Fiamme Gialle. Qualche anno dopo si trasferisce a Rieti per allenarsi sotto la guida del professor Roberto Bonomi.\nNel 2003 partecipa ai Mondiali indoor di Birmingham sui 60 metri piani arrivando in semifinale, dove conclude al 7\u00ba posto. L'anno successivo, sempre sui 60 m piani, partecipa ai Mondiali indoor di Budapest; questa volta raggiunge una prestigiosa finale dove, con il tempo di 6\"60, arriva 7\u00ba. Sempre nelle indoor \u00e8 2\u00ba in Coppa Europa a Lipsia con il tempo di 6\"63. Ai Giochi olimpici di Atene partecipa ai 100 metri piani raggiungendo i quarti di finale dove viene eliminato col tempo di 10\"29.\nNel 2005 agli Europei indoor di Madrid (dove partecipa nonostante un brutto infortunio nei giorni precedenti che ne limita il rendimento) raggiunge la sua seconda finale di rilievo arrivando quinto con 6\"66 sui 60 m piani. In Coppa Europa \u00e8 3\u00ba a Firenze con 10\"15 ventoso. Ad agosto ai Mondiali di Helsinki raggiunge i quarti di finale sui 100 m piani dove viene eliminato con un tempo di 10\"60.\nPartecipa nel 2007 ai Mondiali di Osaka, Giappone, con la staffetta 4\u00d7100 metri ottenendo il decimo posto complessivo (quarto in semifinale) con il tempo di 38\"81 e nei 100 m, dove viene eliminato nei quarti di finale con il tempo di 10\"31. Al meeting di Rieti ottiene il suo nuovo personale, prima in batteria con 10\"16 (vento +0,9\u00a0m/s) e poi in finale con 10\"14 (vento 0,0\u00a0m/s), tempo che lo proietta in quel momento al terzo posto nella lista delle migliori prestazioni italiane nei 100 metri piani.\nNel 2008 ai Mondiali indoor di Valencia arriva fino alle semifinali dei 60 m piani, venendo eliminato con un 6\u00ba posto e un tempo di 6\"74. Ai Giochi olimpici di Pechino partecipa sia ai 100 m che alla 4\u00d7100 m; sui 100\u00a0m viene eliminato nei quarti di finale facendo registrare un tempo di 10\"33 mentre la staffetta 4\u00d7100 m (Cerutti, Collio, Di Gregorio, Riparelli) viene eliminata per cambio irregolare in semifinale.\nIl 21 luglio 2009 alla 5\u00aa prova del Trofeo citt\u00e0 di Rieti stabilisce il proprio primato e la seconda prestazione italiana di tutti i tempi sui 100 metri piani con 10\"06, a 5 centesimi dal record di Pietro Mennea. Ai Mondiali di Berlino raggiunge, insieme ai compagni Donati, Cerutti e Di Gregorio, la finale della staffetta 4\u00d7100\u00a0m, dove con il tempo di 38\"56 si classifica al sesto posto.\nDal 2009 \u00e8 legato sentimentalmente alla velocista bulgara Ivet Lalova, quarta nei 100 m piani ai Giochi olimpici di , conosciuta in occasione dei Campionati mondiali militari, che si sono svolti a Sofia nel 2009, allorch\u00e9 si aggiudic\u00f2 la medaglia d'oro nei 200 m piani con il tempo di 20\"84."}
{"id": "1272398", "revid": "767487", "url": "https://it.wikipedia.org/wiki?curid=1272398", "title": "Warzone (gruppo musicale)", "text": "I Warzone sono una band hardcore punk originaria di New York City.\nStoria.\nIl frontman skinhead, Raymond \"Raybeez\" Barbieri, era il solo membro fisso del gruppo dalla sua formazione sul Lower East Side di Manhattan nel 1982 fino allo scioglimento, dovuto alla sua morte improvvisa a causa di una polmonite l'11 settembre 1997 all'et\u00e0 di 35 anni. Da veterano della U.S. Navy, il trattamento ricevuto dalla Veterans Health Administration secondo amici e fan fu vergognoso.\nDalla sua morte, per pi\u00f9 di un anno, ogni pubblicazione della Victory Records era dedicato alla sua memoria, cos\u00ec come due compilation indipendenti.\nSpesso i loro concerti erano interrotti dalla sicurezza per frequenti risse."}
{"id": "1272400", "revid": "10267245", "url": "https://it.wikipedia.org/wiki?curid=1272400", "title": "Banana slug", "text": ""}
{"id": "1272403", "revid": "298229", "url": "https://it.wikipedia.org/wiki?curid=1272403", "title": "Martial Mbandjock", "text": "In carriera \u00e8 stato campione europeo della staffetta 4\u00d7100 metri agli Europei di .\nBiografia.\nNel 2007 a Debrecen durante i Campionati europei under 23 vince la medaglia di bronzo sui 100 m piani, stabilendo con 10\"16 il 9\u00ba tempo europeo dell'anno. Nel corso dello stesso anno, con la staffetta 4\u00d7100 m francese, ottiene il tempo di 37\"40 e il secondo posto in Coppa Europa a Monaco di Baviera.\nPrende parte ai Mondiali di Osaka, venendo eliminato nei quarti di finale dei 100 m, e l'anno dopo ai Giochi olimpici di Pechino correndo come secondo frazionista la staffetta 4\u00d7100 m, eliminata in semifinale, e gareggiando sui 100 m piani, anche in questo caso fermandosi in semifinale. Sempre nei 100 m conquista la medaglia d'oro ai Giochi del Mediterraneo svoltisi a Pescara nel 2009.\nIl 29 luglio 2010 conquista la medaglia di bronzo nella finale dei 100 m piani agli Europei di Barcellona, sopravanzato dal connazionale Christophe Lemaitre e dal britannico Mark Lewis-Francis. Due giorni dopo concede il bis conquistando una nuova medaglia di bronzo, questa volta sui 200 m, in una gara vinta nuovamente da Lemaitre. Infine, durante l'ultima giornata della rassegna continentale, conquista l'oro nella 4\u00d7100 m con il tempo di 38\"11, insieme ai connazionali Jimmy Vicaut, Pierre-Alexis Pessonneaux e Christophe Lemaitre."}
{"id": "1272415", "revid": "1005847", "url": "https://it.wikipedia.org/wiki?curid=1272415", "title": "Ferrovie Meridionali Sarde", "text": "La Ferrovie Meridionali Sarde (FMS) era un'azienda statale di trasporto pubblico operante nella parte sud-occidentale della Sardegna, in particolare nella regione del Sulcis - Iglesiente.\nStoria.\nLa nascita della \"ferrovia del Sulcis\".\nNei primi anni del XX secolo nel Sulcis cominci\u00f2 a sentirsi la necessit\u00e0 di un collegamento ferroviario, per rompere l'isolamento della regione con il resto dell'isola. Tracce di questa richiesta si ritrovano in un numero de L'Unione Sarda del luglio 1910, a commento di alcune manifestazioni pro ferrovia:\nApprovata la costruzione e scelto il tracciato della ferrovia nel 1911, si decise alcuni anni dopo a chi affidare i lavori e la gestione.\nFu quindi con questo scopo che la \"Societ\u00e0 Anonima Ferrovie Meridionali Sarde\" venne fondata a Busto Arsizio nel 1915. La Prima guerra mondiale caus\u00f2 un rinvio dei lavori, che furono iniziati solo nel 1923. Nel giro di tre anni, furono costruiti 107 km di ferrovia a scartamento ridotto (950 mm), colleganti il porto di Calasetta con la rete delle FS a Monteponi (frazione di Iglesias) e Siliqua, con le due diramazioni che si congiungevano a Palmas Suergiu (oggi denominata San Giovanni Suergiu).\nIl passaggio della tratta FS Monteponi-Iglesias (6\u00a0km) alle FMS e il conseguente cambio di scartamento, ordinati dal Regio decreto 668 del 1926, complet\u00f2 la rete FMS, che fu inaugurata il 13 maggio di quell'anno e inizio l'attivit\u00e0 10 giorni dopo. Il tipo di trazione utilizzata era quella a vapore, ed erano originariamente in servizio 8 locomotive Breda.\nNel 1936 la FIAT divenne azionista delle FMS, e per la rete sulcitana costru\u00ec 4 automotrici diesel. La fondazione di Carbonia (1938) increment\u00f2 notevolmente il traffico passeggeri e merci (carbone), grazie anche al fatto che la miniera di Serbariu si trovava vicina alla ferrovia, che quindi risultava la soluzione pi\u00f9 immediata per il trasporto del minerale al porto di Sant'Antioco. Erano gli anni del \"boom\" della \"ferrovia del Sulcis\", vettore sul quale viaggiavano la grande maggioranza delle merci nella zona: in questo periodo le FMS contano circa 700 dipendenti e si toccano punte di 60 treni giornalieri.\nProprio per velocizzare il trasporto del carbone, la tratta tra Carbonia e la stazione di Sant'Antioco Ponti venne trasformata a doppio binario nel 1940 (il primo tronco a doppio binario in Sardegna), e numerose locomotive a vapore, provenienti da varie amministrazioni ferroviarie italiane, furono aggiunte al parco delle Meridionali Sarde. In particolare vennero acquistate, in varie riprese, 22 esemplari di locomotive R.370, private della ruota della cremagliera, provenienti dalla rete a scartamento ridotto FS della Sicilia. In quegli stessi anni, nel 1942, le FMS affiancarono al servizio ferroviario quello di autolinee, raggiungendo cos\u00ec anche le localit\u00e0 del Sulcis non attraversate dai binari della societ\u00e0.\nIl passaggio dalle automotrici agli autobus.\nNel secondo dopoguerra, le FMS nel primo periodo ripresero a lavorare a gran ritmo, tanto che uno studio del Ministero dei trasporti del 1951 mostr\u00f2 come l'86% del traffico merci e il 57% di quello passeggeri dell'intera rete a scartamento ridotto sarda fosse concentrato sulle linee delle Meridionali Sarde. Ma la forte crisi che port\u00f2 alla chiusura di gran parte delle miniere del territorio negli anni successivi si ripercosse pesantemente anche sulle FMS, che videro crollare i traffici passeggeri e merci, complici anche il boom economico e l'apertura della Villamassargia-Carbonia delle FS. Vista la situazione con la Legge 1178 dell'11 dicembre 1954 le FMS vennero statalizzate e passarono alla Gestione commissariale governativa, i cui primi effetti furono l'acquisto di nuove automotrici ADe (entrate in servizio il 14 agosto 1960) e una generale revisione della rete. Nel 1963 inoltre l'esercizio nella tratta da Carbonia a Sant'Antioco venne riconvertito a binario unico.\nLa situazione del trasporto ferroviario non miglior\u00f2 in quegli anni, aggravandosi con la chiusura della Siliqua-Narcao, causata dai lavori per la costruzione della diga di Bau Pressiu, e della Monteponi-Iglesias, dovuta al crollo di una galleria tra i due scali. Ormai la gente preferiva gli autobus al treno, e molte corse ferroviarie vennero progressivamente sostituite da quelle coi pullman. Fu naturale cos\u00ec la chiusura della rete ferroviaria delle FMS, datata 1\u00ba settembre 1974, 11 anni prima della scadenza naturale della concessione ferroviaria.\nSi tent\u00f2 di salvare il tronco Carbonia-Sant'Antioco, inserendo nella legge che decretava la chiusura della rete a scartamento ridotto sulcitana un articolo che ne prevedeva la riconversione a scartamento ordinario e la congiunzione alla Villamassargia-Carbonia. Ci\u00f2 nonostante i lavori non furono mai effettuati in quanto l'intero finanziamento di 4 miliardi di lire dell'epoca venne utilizzato esclusivamente per i servizi automobilistici dell'azienda.\nLa ferrovia fu completamente smantellata negli anni successivi (seppur le infrastrutture come ponti, gallerie, stazioni e cantoniere siano ancora presenti, anche se in alcuni casi patiscono lo stato di abbandono), buona parte del materiale ferroviario venne rottamato, mentre le automotrici ADe e le loro rimorchiate vennero cedute alle Ferrovie Complementari della Sardegna, e due di questi esemplari sono impiegati dall'ARST .\nAlcune delle vecchie stazioni ferroviarie (Calasetta, San Giovanni Suergiu e Santadi) vennero utilizzate come depositi per gli autobus (tutte e tre vennero poi chiuse e trasformate in semplici fermate alla fine degli anni novanta), mentre due nuovi depositi furono realizzati nei pressi dei vecchi scali ferroviari FMS di Carbonia e Iglesias.\nDal monopolio delle autolinee sulcitane al passaggio all'ARST.\nDalla chiusura della ferrovia le FMS si sono convertite esclusivamente al trasporto pubblico su gomma e nel 1978 ottennero di fatto il monopolio delle autolinee extraurbane del Sulcis, dopo la decisione di non far girare nel territorio i bus dell'ARST al fine di evitare la concorrenza tra due aziende pubbliche (le FMS statali e l'ARST regionale). Le FMS inoltre garantirono negli anni vari collegamenti del territorio con Cagliari, oltre al servizio urbano nelle citt\u00e0 di Carbonia e Iglesias, al servizio bus all'interno dell'Isola di San Pietro, e al servizio sostitutivo ferroviario sulle ex tratte ferroviarie dell'azienda.\nDa segnalare infine che i bus delle Ferrovie Meridionali Sarde effettuavano servizio sostitutivo per conto di Trenitalia nelle tratte tra la stazione di Villamassargia e quelle di Carbonia Stato ed Iglesias (in casi pi\u00f9 rari collegando le due cittadine a Cagliari), in determinati orari e giorni.\nSecondo i dati relativi al periodo tra novembre 1999 e ottobre 2000 le FMS servivano 34 comuni, e nel periodo indicato hanno trasportato 3.766.135 passeggeri percorrendo complessivamente 6.245.964\u00a0km. La velocit\u00e0 commerciale si \u00e8 aggirata sui 35\u00a0km/h.\nNella met\u00e0 del primo decennio degli anni 2000, la Regione Autonoma della Sardegna avvi\u00f2 l'iter per il passaggio delle Ferrovie Meridionali Sarde e delle Ferrovie della Sardegna dalla gestione governativa a quella regionale. Per entrambe le gestioni governative una volta acquisite fu deciso il passaggio sotto il controllo dell'ARST, in particolare per le FMS si opt\u00f2 per l'assorbimento completo all'interno di quest'ultima. L'11 giugno 2008 termin\u00f2 ufficialmente la storia delle Ferrovie Meridionali Sarde. L'ARST ne rilev\u00f2 le maestranze, le linee e gli automezzi, da cui progressivamente vennero sostituiti i loghi della vecchia concessionaria ferroviaria con quelli della nuova propriet\u00e0.\nLe linee ferroviarie.\nSiliqua-San Giovanni Suergiu-Calasetta.\nLinea di circa 80\u00a0km che dalla stazione FMS di Siliqua portava al porto di Calasetta, attraversando il basso Sulcis, San Giovanni Suergiu e Sant'Antioco.\nSan Giovanni Suergiu-Iglesias.\nDiramazione della precedente, lunga 34\u00a0km, collegante i territori di Iglesias, Gonnesa e Carbonia con lo scalo di San Giovanni Suergiu."}
{"id": "1272416", "revid": "1431409", "url": "https://it.wikipedia.org/wiki?curid=1272416", "title": "Teddy Lu\u010di\u0107", "text": "Biografia.\nNasce in Svezia nel 1973 da padre croato, Kre\u0161imir, calciatore trasferitosi nel paese scandinavo nel 1966 con la moglie Annis, finlandese. Da ragazzo frequenta la scuola Bjursl\u00e4tt sull'isola di Hisingen (presso G\u00f6teborg), che sorge ad appena 500 metri dal centro di allenamento dell'.\nCaratteristiche tecniche.\nEra un difensore in grado di occupare tutte le posizioni della retroguardia, ma prediligeva il ruolo di centrale.\nCarriera.\nCalciatore.\nClub.\nDifensore, inizia a giocare a calcio nelle giovanili del , con la cui prima squadra esordisce all'et\u00e0 di 18 anni e colleziona, in un triennio, 44 presenze nelle serie minori svedesi, con 10 gol segnati. Nel 1993 si trasferisce al , con cui colleziona 68 partite in due anni nel massimo campionato svedese. Nel 1996 viene ceduto al , con cui ottiene 58 presenze e 2 reti in due anni e vince il titolo nazionale nel 1996.\nNel dicembre del 1998 viene ingaggiato a parametro zero dal , con cui debutta nel gennaio 1999. In due anni non riesce a trovare spazio nella squadra felsinea, con cui scende in campo solo in 9 occasioni in Serie A.\nRientrato in patria nel 2000, si accasa all', in cui milita per un altro biennio, con 58 presenze e 2 gol all'attivo.\nNel 2002-2003 veste la maglia del , in prestito dall'AIK, raccogliendo 17 presenze e un gol in Premier League, messo a segno nella partita persa per 3-2 contro il nel gennaio 2003.\nNel maggio del 2003 firma per il , dove si trasferisce a titolo definitivo, ma colleziona solo 11 presenze in Bundesliga in due anni.\nTorna dunque in patria, all', con cui totalizza 70 presenze e 8 reti dal 2005 al 2008. Chiude la carriera all', in cui milita dal 2008 come componente dell\"'undici\" titolare, prima di ritirarsi il 7 novembre 2010.\nNazionale.\nIncluso nella lista dei convocati della nazionale maggiore svedese per il , si aggiudica il terzo posto nella rassegna, in cui per\u00f2 non scende mai in campo. Con la nazionale maggiore esordisce il 4 giugno 1995 al Villa Park di Birmingham in -Svezia (1-0), incontro valido per la Umbro Cup. Con la nazionale svedese, con cui ha partecipato al campionato del mondo nel 1994, nel 2002 e nel 2006 e al campionato d'Europa nel 2000 e nel 2004, conta 84 presenze dal 1995 al 2006.\nAllenatore.\nIl 1\u00ba gennaio 2018 viene nominato allenatore della formazione Under-19 dell'."}
{"id": "1272421", "revid": "298055", "url": "https://it.wikipedia.org/wiki?curid=1272421", "title": "Don Tommasino", "text": ""}
{"id": "1272425", "revid": "287204", "url": "https://it.wikipedia.org/wiki?curid=1272425", "title": "5\u00b0 Stormo", "text": ""}
{"id": "1272427", "revid": "287204", "url": "https://it.wikipedia.org/wiki?curid=1272427", "title": "6\u00b0 Stormo", "text": ""}
{"id": "1272428", "revid": "289247", "url": "https://it.wikipedia.org/wiki?curid=1272428", "title": "Corpi scelti", "text": ""}
{"id": "1272429", "revid": "110157", "url": "https://it.wikipedia.org/wiki?curid=1272429", "title": "Operators Manual", "text": "Operators Manual \u00e8 un album del gruppo punk rock inglese Buzzcocks, pubblicato nel 1991 dalla I.R.S. Records."}
{"id": "1272430", "revid": "1442080", "url": "https://it.wikipedia.org/wiki?curid=1272430", "title": "Tony Kushner", "text": "Ha studiato alla Columbia University dove si \u00e8 laureato nel 1978. Si \u00e8 poi specializzato alla New York University. Drammaturgo prolifico, \u00e8 ricordato principalmente per l'opera teatrale \"Angels in America - Fantasia gay su temi nazionali\", pluripremiata in tutti gli Stati Uniti d'America, che gli ha valsa anche un Premio Pulitzer nel 1993.\n\u00c8 autore, assieme a Eric Roth, della sceneggiatura del film \"Munich\", diretto da Steven Spielberg. Nel 2013, \u00e8 stato candidato all'Oscar per il film \"Lincoln\".\nVita privata.\nDi origine ebraica, i suoi famigliari provenivano dalla Russia e dalla Polonia.\nNell'estate del 2008, Kushner si \u00e8 sposato con il giornalista Mark Harris a Provincetown."}
{"id": "1272435", "revid": "1428919", "url": "https://it.wikipedia.org/wiki?curid=1272435", "title": "Alberto Giacomelli", "text": "Biografia.\nNel 1946 entr\u00f2 in Magistratura, destinato alla Procura di Trapani. Dal 1951 al 1953 fu Pretore di Calatafimi, e a Trapani dal 1953 al 1954.\nDal 1971 giudice presso il Tribunale di Trapani, fu dal 1978 Presidente di Sezione dello stesso Tribunale, fin quando and\u00f2 in pensione il 1\u00ba maggio 1987.\nL'omicidio.\nUn anno dopo, i Carabinieri di Trapani, alle 8 del mattino del 14 settembre 1988 a Locogrande (contrada nelle vicinanze di Trapani) ne rinvenivano il cadavere dietro l'autovettura di propriet\u00e0 dell'ex-magistrato. Presentava un colpo di arma da fuoco alla testa ed un altro all'addome. Le indagini evidenziavano che il delitto era stato organizzato e compiuto da componenti della criminalit\u00e0 organizzata locale.\nIl processo.\nUn primo processo celebrato innanzi la Corte d'Assise di Trapani port\u00f2 alla momentanea condanna di alcuni soggetti ritenuti gli esecutori dell'omicidio. Detti soggetti furono poi assolti in grado d'appello. Negli anni successivi, complici le dichiarazioni di alcuni collaboratori di giustizia, si giunse alla condanna di Tot\u00f2 Riina, considerato mandante dell'omicidio. Nel 1985 Giacomelli, aveva firmato il provvedimento di sequestro di beni a Gaetano Riina, fratello del boss.\nNelle motivazioni i Giudici d'Assise ripercorrono il momento storico in cui fu commesso il delitto. Emerse, cos\u00ec, che la mafia aveva deciso di colpire, per la prima volta in assoluto, un Magistrato giudicante, uno qualsiasi. Si decise di uccidere Giacomelli perch\u00e9, nella sua qualit\u00e0 di Presidente della sezione per le misure di prevenzione del locale Tribunale, confisc\u00f2 l'abitazione del fratello del capo di Cosa Nostra, non consentendogli pi\u00f9 di utilizzarla. Qualche giorno dopo la mafia decise di colpire un altro Magistrato giudicante operante nel distretto di Corte d'Appello di Palermo: Antonino Saetta.\nQuello di Alberto Giacomelli resta l'unico caso di omicidio di un Magistrato in pensione nella storia d'Italia."}
{"id": "1272440", "revid": "62004", "url": "https://it.wikipedia.org/wiki?curid=1272440", "title": "San Paolo Futebol Clube", "text": ""}
{"id": "1272441", "revid": "62004", "url": "https://it.wikipedia.org/wiki?curid=1272441", "title": "Figueirense", "text": ""}
{"id": "1272445", "revid": "92723", "url": "https://it.wikipedia.org/wiki?curid=1272445", "title": "Giuseppe Ferdinando Leopoldo di Baviera", "text": "Biografia.\nI primi anni e la famiglia.\nIl principe Giuseppe Ferdinando nacque a Vienna il 28 ottobre 1692, figlio del duca Massimiliano II Emanuele di Baviera e dell'arciduchessa Maria Antonia, figlia dell'imperatore Leopoldo I. Giuseppe Ferdinando era frutto di una tradizione di matrimoni endogamici molto spiccata fra gli Asburgo: la madre, Maria Antonia, era figlia di Leopoldo I e della nipote Margherita Teresa di Spagna (figlia della sorella di Leopoldo, Maria Anna d'Austria, e di Filippo IV). A sua volta, la bisnonna Maria Anna era allo stesso tempo moglie e nipote di Filippo IV, essendo figlia della sorella di lui, Maria Anna di Spagna, e dell'imperatore Ferdinando III (gli stessi erano anche i genitori di Leopoldo I, cos\u00ec che Maria Anna di Spagna era allo stesso tempo zia, suocera e nonna di Margherita). Sua madre mor\u00ec poco dopo la sua nascita ed egli venne allevato da suo nonno l'imperatore, dal momento che suo padre era in servizio a Bruxelles come governatore dei Paesi Bassi spagnoli dal marzo del 1692. Il 2 maggio 1693 Giuseppe Ferdinando, lasci\u00f2 Vienna alla volta di Monaco di Baviera dove giunse un mese dopo.\nErede di Carlo II di Spagna.\nAppariva ormai chiaro che il re di Spagna, Carlo II, sarebbe morto senza eredi. Prima dello scoppio della guerra di successione spagnola, Giuseppe Ferdinando era il candidato favorito di Inghilterra e Repubblica delle Sette Province Unite a succedergli, e lo stesso Carlo II lo scelse come suo erede.\nLa madre di Carlo II, Marianna d'Austria, aveva a suo tempo supportato la candidatura di Massimiliano Emanuele, elettore di Baviera, marito di sua nipote Maria Antonia, e ugualmente support\u00f2 poi quella di Giuseppe Ferdinando (che discendeva dal primo re spagnolo asburgico Filippo I di Castiglia per trentun volte). Le pretese bavaresi trovarono il sostegno di quei nobili che si erano dimostrati ostili nei confronti di Maria Anna di Neuburg, seconda moglie di Carlo II. Sul letto di morte, Leopoldo I costrinse sua figlia, Maria Antonia (madre dell'elettore) a rinunciare ai propri diritti di modo da limitare i poteri del piccolo principe.\nFu da quel momento che inizi\u00f2 \"de facto\" una guerra tra le due \"Marianne\", la regina madre e la consorte. Il periodo tra il 1693 ed il 1696 (l'anno della morte della regina madre) furono anni di costanti tensioni politiche ed intrighi. Attorno alla regina consorte si era infatti formata una squadra molto coesa. Secondo dei pettegolezzi circolati a corte, vi era un complotto per portare il principe Giuseppe Ferdinando a Madrid per poter essere definitivamente sul trono spagnolo con la reggenza della regina madre e dei suoi principali sostenitori.\nMarianna d'Austria mor\u00ec il 16 maggio 1696. Il suo trionfo si comp\u00ec postumo e cio\u00e8 quando il figlio Carlo II sigl\u00f2 il proprio testamento nel settembre del 1696 designando Giuseppe Ferdinando di Baviera quale suo erede. Nel consiglio di stato tenutosi il 13 giugno 1696, una posizione di perfetta mediazione tra i candidati francesi e quelli imperiali proposti per la successione. Tale testamento venne fortemente supportato dal cardinale Portocarrero che durante tutto il regno di Carlo II ebbe un potere straordinario in Spagna, il quale si progettava sarebbe stato il tutore della reggenza per il futuro sovrano durante la sua minore et\u00e0.\nLa strenua difesa del suo candidato fece s\u00ec che il cardinale Portocarrero riuscisse a prevenire che il re siglasse un nuovo testamento soccombendo alle richieste di sua moglie, asserendo che lo stesso papa Innocenzo XII si era schierato a favore di questa proposta di successione (fatto non comprovato in quel frangente, ma che sicuramente corrispondeva a realt\u00e0 data la politica adottata in quegli anni dal pontefice).\nNel testamento il re affermava:\nMarianna di Neuburg reag\u00ec alla notizia di questo testamento inviando delle truppe tedesche verso Toledo e verso Madrid, mentre suo cugino, il langravio Giorgio d'Assia-Darmstadt si preparava a lasciare Barcellona con le sue truppe. L'ambasciatore francese a Madrid, Henri, duca d'Harcourt, si incontr\u00f2 con 6000 soldati giunti a Madrid e pronti ad intervenire.\nMassimiliano Emanuele di Baviera propose che il figlio gli venisse portato a Bruxelles con l'intenzione che gli Stati Generali delle Fiandre potessero giurare fedelt\u00e0 verso di lui gi\u00e0 all'indomani morte di Carlo II. Giuseppe Ferdinando giunse pertanto nella capitale fiamminga il 23 maggio 1698. Nel frattempo, Luigi XIV si accord\u00f2 a Le Hague con le potenze marittime per una distribuzione equa dei territori facenti parte del regno di Carlo II: il trattato venne siglato con l'Inghilterra l'8 settembre e con le Province Unite l'11 ottobre. Venne stabilito che i regni peninsulari, con l'eccezione di Guip\u00fazcoa, oltre alle Indie, sarebbero andati a Giuseppe Ferdinando (sez. 5), l'arciduca Carlo avrebbe ricevuto il milanese (art. 6), mentre Luigi, il Gran Delfino avrebbe ottenuto i regno di Napoli e Sicilia, oltre allo Stato dei Presidi ed al Marchesato di Finale.\nL'inaspettata morte.\nGiuseppe Ferdinando mor\u00ec improvvisamente a soli 6 anni, per il vaiolo, vomitando a lungo e con frequenti perdite di coscienza. Si diffuse la voce di un suo possibile avvelenamento, ma nulla di ci\u00f2 \u00e8 stato provato. Venne sepolto a Bruxelles.\nL'inaspettata morte del giovane, invalid\u00f2 il patto anglo-francese e port\u00f2 a un nuovo accordo di spartizione (1700) tra Francia, Inghilterra e Olanda: in esso, a Filippo d'Angi\u00f2 andavano il Regno di Napoli, il Regno di Sicilia e il Ducato di Milano, mentre il resto dei possedimenti spagnoli andava a Carlo d'Asburgo, figlio di Leopoldo I. Ma l'imperatore non ratific\u00f2 questo trattato, e Luigi XIV di Francia lo disattese, insediando, alla morte di Carlo II, il nipote Filippo sul trono di Spagna."}
{"id": "1272448", "revid": "306856", "url": "https://it.wikipedia.org/wiki?curid=1272448", "title": "Lucillo Grassi", "text": "Primo periodo in Italia.\nNasce a Storo il 7 gennaio 1895 da Domenico e Anna Zocchi.\nFrequenta l'Accademia di Belle Arti di Venezia, i corsi di Ettore Tito per la figura, di Beppe Ciardi per il paesaggio, di Emanuele Brugnoli per l'incisione, di Augusto Sezanne per l'ornato e l'architettura, conseguendo nel 1917 il diploma. A Venezia frequenta i conterranei Umberto Moggioli, Roberto Iras Baldessari, Mario Disertori, e assimila le varie novit\u00e0 del tempo proposte alla Biennale internazionale d'arte e alle mostre di Ca' Pesaro.\nDurante gli studi, per l'impegno e la bravura, riceve un premio di 500 lire per un viaggio di istruzione a Innusbruck dove espose, e altri riconoscimenti in fiorini. \nSull'esempio del maestro Brugnoli esegue un gruppo di acqueforti con vedute e scorci di Venezia e della propria terra. \nDopo un soggiorno a Milano, partecipa con dipinti di grande formato di gusto Secessionista e Nabis, alle principali esposizioni del tempo: a Torino con il trittico la Processione e a Napoli con Sorelle.\nPrimo periodo negli Stati Uniti.\nNel 1922 emigra negli Stati Uniti, su invito del conterraneo Silvio Bernardi. A New York diventa segretario dell'\u201cAssociazione politica tra gli italiani redenti\u201d e sposa la roveretana Alberta Hofer.\nNel 1923 dipinge il catino dell'abside della Chiesa di S. Domenico nel Bronx a New York e si specializza nella decorazione realizzando numerosi affreschi e grandi tele in teatri, hotel, banche e ville, insieme all'architetto Whitney Warren e agli italiani Borgia e Smeraldi. Ospita per un breve periodo il futurista Fortunato Depero giunto in America alla ricerca di nuove esperienze.\nSecondo periodo in Italia.\nCon il crollo della borsa di Wall Street e la Grande depressione del '29, ritorna in Italia stabilendosi a Rovereto, allora vivace centro animato dalla presenza di numerosi artisti. Si dedica all'arte sacra realizzando numerosi affreschi e pale d'altare nel Trentino e nel Meridione, dove viveva il fratello Iginio Grassi, dai trascorsi giovanili futuristi, poi ingegnere capo del Comune di Brindisi, suo consigliere e punto di riferimento con il quale amava confrontarsi.\nNel ottobre-novembre 1940 partecipa alla IX mostra del \"Sindacato fascista belle arti\" a Bolzano con un ritratto, eseguito assieme a Roberto Iras Baldessari, di Italo Balbo, ottenendo il terzo premio nella categoria delle opere che esaltavano l'\"era di Mussolini\".\nCon la sua indiscussa abilit\u00e0 nel trattare le tematiche sacre ad affresco su ampie superfici, nel solco della tradizione e dei grandi maestri del passato, Lucillo esegue a ritmo serrato l'intera decorazione del Santuario della Madonna della Catena a Laurignano di Cosenza, nel 1942 gli affreschi a Bisignano (Cosenza), nel 1942-44 nella chiesa di Dipignano, nella Chiesa dei santi Cosma e Damiano a Brindisi, nella parrocchiale di Scorrano (Lecce), nella Chiesa di s. Pietro a Mendicino (Cosenza) e a Monopoli. \nNel Trentino dipinge nel 1939 a Tiarno di Sopra l'affresco sulla facciata della parrocchiale; dal 1946 al 1950 l'intera decorazione della chiesa parrocchiale e sacrestia di Grigno dedicata a San Giacomo apostolo, ideando gruppi di figure nella navata, presbiterio che accoglie anche le scene con la Vocazione di s. Giacomo e la Condanna al martirio, la Via Crucis (1947) nelle navate laterali e in controffacciata la scena della Madonna in gloria tra angeli musicanti e santi, e la cappella battesimale; nel 1947 la chiesa parrocchiale di Castelnuovo Valsugana. A Storo dipinge diversi affreschi sacri sulla roccia della via per Terramonte, per la Madonna dell'Aiuto a Lodrone, e pale: San Sebastiano e San Rocco per l'edicola nel centro del paese (Consorzio Elettrico); San Maurizio per la chiesetta dei Morti, oltre ai Santi Fabiano e Sebastiano per la chiesa dei frati di Brindisi, all'ovale di San Giovanni Bosco per la chiesa delle Grazie a Rovereto, ai numerosi dipinti per il Santuario della Madonna della Catena a Laurignano.\nParallelamente si dedica all'insegnamento di disegno e al restauro delle tele nella Chiesa di San Floriano di Storo. \nAccanto ai soggetti sacri, egli ama incidere e dipingere ritratti, paesaggi e nature morte, che spesso propone alle principali esposizioni del tempo sia in Italia (Esposizione d'arte di Torino, Permanente di Milano, Biennale di Napoli, Mostra di artisti veneziani a Venezia), che negli States a New York (National Academy, Indipendent artist) e a Washington. Nel 1939 partecipa al Premio Cremona, istituito l'anno prima da Roberto Farinacci, con il dipinto Italiani a New York (donato nel 1971 dalla vedova dell'artista al Comune di Storo) classificandosi terzo, alle Sindacali del 1939 Natura morta e Dopo il bagno, del 1940 Siesta e Natura Morta, Italo Balbo eseguito insieme a Iras Baldessari; alla Mostra nazionale del Paesaggio del Garda del 1947, con \"Il bivio del Ponale\", alla Prima mostra regionale d'arte figurativa del 1948 a Trento, nel 1954 e 1955 alle collettive degli incisori veneti, insieme all'amico conterraneo e grande incisore Remo Wolf (a Ca' Giustinian, seconda collettiva dell'Associazione degli incisori veneti, con cinque acqueforti: Il sogno di San Lorenzo, New York, I ponti di Brooklyn e Manhattan, La fontana di Nettuno e Piazza della pesa a Rovereto, e la Torre), fino al 1955 quando decide di ritornare negli Stati Uniti.\nSecondo periodo negli Stati Uniti.\nGrazie alla sua cultura e profonda conoscenza delle tecniche pittoriche, soprattutto dell'affresco, riprende l'attivit\u00e0 di frescante nelle principali citt\u00e0: Toronto, Boston, Philadelphia e Washington, in un susseguirsi di nuove soddisfazioni culminanti nel prestigioso incarico di decorare a Washington la sala da pranzo della Blair house, d\u00e9pendance della Casa Bianca destinata agli ospiti illustri, nell'ambito dei lavori di abbellimento voluti da Jacqueline Kennedy; e poi la sala da pranzo della villa di New York del cognato di Aristotele Onassis, fino alla grande decorazione su tela di grande formato di venti metri per cinque, applicata a sezioni, raffigurante la Vecchia Londra per l'entrata di un hotel di Filadelfia.\nLucillo fu attivo fino a poco prima di morire il 3 febbraio 1971 a Red Bank. \nAl termine di un lungo viaggio all'insegna dell'arte tra l'Italia e gli States svolto con impegno e lontano dai clamori, le sue ceneri riposano ora nel Cimitero di Storo, nell'amato Trentino che egli aveva sempre nel cuore e rievocava con nostalgia pensando ai luoghi cari e agli amici lontani come Iras Baldessari, Giovanni Giovannini, Riccardo Maroni, Giuliano Giuliani, Antonio Carbonati, Remo Wolf e il compositore Renato Dionisi.\nSue opere sono conservate presso il Municipio di Storo, la Casa di Riposo di Storo (due studi preparatori di Santi per Grigno); alla Cassa Rurale di Storo ora Banca Valsabbina (tre acqueforti), al MART e al Museo Civico di Rovereto."}
{"id": "1272451", "revid": "2212704", "url": "https://it.wikipedia.org/wiki?curid=1272451", "title": "Shanag ashile", "text": "Lo Shanag era un piccolo dinosauro dei dromeosauridi che visse durante il Cretaceo in Mongolia.\nDescrizione.\nLa specie tipo di \"Shanag\" \u00e8 S. ashile . \u00c8 stato nominato e descritto da Alan Turner, Sunny Hai-Ching Hwang e Mark Norell nel 2007. Il nome generico si riferisce ai ballerini con il cappello nero nella danza buddista Cham. Il nome specifico si riferisce alla Formazione Ashile, il vecchio nome per gli strati dove fu trovato \"Shanag\", usato da Henry Fairfield Osborn. \nL' olotipo di \"Shanag\", IGM 100/1119, \u00e8 stato scoperto nella Formazione \u00d6\u00f6sh, la cui stratificazione \u00e8 incerta ma probabilmente databile al Berriasiano-Barremiano. \"Shanag\" ha una forte somiglianza con i dromaeosauridi cinesi basali come \"Microraptor\" e \"Sinornithosaurus\", suggerendo una stretta somiglianza tra la fauna dei depositi di \u00d6\u00f6sh, datati provvisoriamente a 130 milioni di anni fa, e il Jehol Biota della Cina (come gli animali trovati nel Formazione Yixian contemporanea), durante il Cretaceo inferiore. Il campione olotipico, lungo circa sei centimetri, \u00e8 composto da un frammento associato di mascella superiore e inferiore non compresso, contenente un mascellare superiore destro quasi completo con denti, un dentario destro parziale con denti e uno splenio parziale attaccato. \n\"Shanag\" era un piccolo predatore. Nel 2010 Gregory S. Paul ha stimato la sua lunghezza in 1,5 metri e il peso in cinque chilogrammi. \"Shanag\" mostra un misto di tratti di dromaeosauridi, troodontidi e avialani basali. \nTurner \"et al.\" assegnarono \"Shanag\" ai Dromaeosauridae. La loro analisi cladistica indicava che si trattava di un dromaeosauride basale ma pi\u00f9 alto nell'albero filogenetico rispetto agli \"Unenlagiinae\". Analisi successive lo hanno inserito nei \"Microraptorinae\". "}
{"id": "1272453", "revid": "113958", "url": "https://it.wikipedia.org/wiki?curid=1272453", "title": "Shanag", "text": ""}
{"id": "1272457", "revid": "55935", "url": "https://it.wikipedia.org/wiki?curid=1272457", "title": "Frigidarium", "text": ""}
{"id": "1272460", "revid": "55935", "url": "https://it.wikipedia.org/wiki?curid=1272460", "title": "Calidarium", "text": ""}
{"id": "1272461", "revid": "55935", "url": "https://it.wikipedia.org/wiki?curid=1272461", "title": "Tepidarium", "text": ""}
{"id": "1272467", "revid": "152717", "url": "https://it.wikipedia.org/wiki?curid=1272467", "title": "John Daniel Ehrlichman", "text": ""}
{"id": "1272474", "revid": "486946", "url": "https://it.wikipedia.org/wiki?curid=1272474", "title": "Associazione Sportiva Latina", "text": ""}
{"id": "1272482", "revid": "2014155", "url": "https://it.wikipedia.org/wiki?curid=1272482", "title": "Maria Antonia d'Austria", "text": "Biografia.\nEra la figlia dell'imperatore Leopoldo I e della sua prima moglie (nonch\u00e9 nipote) Margherita Teresa di Spagna, l'unica nata della coppia a raggiungere l'et\u00e0 adulta.\nMatrimonio.\nSpos\u00f2 il 15 luglio 1685 il principe elettore Massimiliano II Emanuele di Baviera. L'unione non fu felice: Maria Antonia soffriva sotto la costante sorveglianza della corte e il marito la considerava poco, come dimostra il fatto che il primo figlio, Leopold Ferdinand, nacque ben quattro anni dopo le nozze (22 maggio 1689): il bambino mor\u00ec tre giorni dopo la nascita. Un secondo maschio, Anton, nacque morto (28 novembre 1690).\nMorte.\nNel 1691 Massimiliano II Emanuele venne nominato governatore dei Paesi Bassi spagnoli, dove si rec\u00f2 nei primi mesi dell'anno successivo; Maria Antonia, all'epoca incinta, non lo segu\u00ec e torn\u00f2 da sola presso il padre, a Vienna. L\u00ec, il 27 ottobre 1692, partor\u00ec un terzo maschio, Joseph Ferdinand Leopold. Ma l'arciduchessa era debole, stanca e sofferente di depressione, e mor\u00ec due mesi dopo, il 24 dicembre 1692; venne sepolta nella Cripta Imperiale, accanto alla madre.\nProprio attraverso la madre, figlia di Filippo IV di Spagna, Maria Antonia poteva vantare dei diritti sulla corona spagnola. Nel suo testamento aveva ribadito la candidatura sua e dei suoi eredi al trono spagnolo e aveva trasmesso il suo patrimonio privato al figlio: aveva inoltre disposto che, in caso di morte prematura del figlio, Leopoldo I o un suo parente dovessero adire all'eredit\u00e0.\nJoseph Ferdinand Leopold mor\u00ec il 6 febbraio 1699 a soli sei anni: la sua morte inaspettata scaten\u00f2 pertanto la guerra di successione spagnola.\nDiscendenza.\nDal matrimonio con Massimiliano nacquero tre figli:"}
{"id": "1272487", "revid": "599013", "url": "https://it.wikipedia.org/wiki?curid=1272487", "title": "Sistema sanitario degli Stati Uniti d'America", "text": "Il sistema sanitario degli Stati Uniti d'America indica l'apparato, prevalentemente in mano privata, atto alla cura e all'assistenza sanitaria della popolazione civile degli Stati Uniti d'America.\nStoria.\nBench\u00e9 le prime proposte per un sistema sanitario misto pubblico-privato risalgano agli anni 1930 durante la presidenza di Franklin Delano Roosevelt con l'emanazione del \"Social Security Act\", l'introduzione di un sistema di copertura universalistico, almeno negli scopi, per una gran parte di popolazione, risale trent'anni dopo alle riforme di Lyndon B. Johnson, rimaste intatte fino all'ampliamento voluto da Barack Obama nel 2010.\nL'assistenza pubblica.\nI programmi assistenziali pubblici sono Medicare e Medicaid. Medicare \u00e8 il programma nazionale di assistenza agli anziani (ultrasessantacinquenni), universalistico, in quanto indipendente dal reddito. Medicaid \u00e8 un programma gestito dai singoli Stati (con un contributo federale che copre il 60% delle spese) e rivolto ad alcune fasce di popolazione a basso reddito (famiglie con bambini, donne in gravidanza, anziani e disabili).\nDibattito e questioni politiche.\nCopertura delle spese per i medicinali.\nDurante gli anni novanta, il prezzo dei medicinali divenne uno dei maggiori punti dell'agenda politica americana, dato il suo aumento esponenziale, visto che i cittadini scoprirono che n\u00e9 il governo n\u00e9 le compagnie private avevano intenzione di coprire il costo di queste medicine. Allo stato attuale, gli Stati Uniti sono il paese che spende di pi\u00f9 per i propri medicinali. Nel 2003 il servizio sanitario nazionale copriva in media solamente il 17,7% delle spese totali.\nNel febbraio 2007 il governo statunitense prese posizione affermando che il prezzo delle medicine \u00e8 alto perch\u00e9 in altri paesi il costo effettivo viene in maggior parte coperto dallo Stato, mentre in America \u00e8 a totale carico del cliente. Inoltre, all'estero le compagnie si possono accordare, per questo motivo, con il governo, mentre negli Stati Uniti gli accordi sul prezzo dei medicinali sono proibiti per legge.\nComplessivamente, soltanto il 20% dei medicinali in vendita ha svolto per intero l'iter di approvazione del farmaco.\nDibattito.\nGli Stati Uniti d'America sono una delle poche nazioni industrializzate a non avere una copertura sanitaria universale. Questo \u00e8 causa di un forte dibattito in America sulla possibilit\u00e0 di ampliare a tutti le cure sanitarie.\nLa riforma del 2010 (\u201cObamacare\u201d).\nIl 23 marzo 2010 il presidente Barack Obama firma la legge della riforma sanitaria. Tra i cambiamenti che si dovrebbero verificare con la riforma vi sono: l'aumento del numero di persone tutelate dal sistema sanitario (32 milioni in pi\u00f9), la diminuzione della spesa governativa per la sanit\u00e0 (pari al 15% del PIL nel 2008, il doppio della media delle nazioni facenti parte dell'OCSE). Inoltre si stima come la met\u00e0 delle bancarotte individuali siano cagionate da spese mediche improvvise e non coperte da tutela assicurativa: tale fenomeno dovrebbe pertanto subire un decremento.\nI punti salienti della riforma.\nDal 2010 al 2017, dopo l'approvazione della legge, sono circa 23,5 milioni gli statunitensi in pi\u00f9 ad avere la copertura sanitaria.\nProposte di abrogazione.\nNel maggio 2017 il neo-presidente Donald Trump ha fatto approvare alla Camera dei Rappresentanti (con 217 s\u00ec e 213 no) la richiesta di abrogazione dell'Obamacare. Tale proposta per\u00f2, nonostante la maggioranza repubblicana all'interno del senato, fu respinta da quest'ultimo (con 55 no e 45 s\u00ec). Successivamente, sempre sotto l'amministrazione Trump, \u00e8 stata anche proposta un'abrogazione parziale dell'Obamacare ma l'iniziativa venne declinata al senato (con 51 no e 49 s\u00ec). In seguito, Donald Trump ha comunque fatto approvare alcune modifiche specifiche alla riforma di Obama, fra cui, ad esempio, l'abolizione dell\"'Individual mandate\", che sanciva l'obbligo per tutti i cittadini americani di contrarre un'assicurazione sanitaria, pena una sanzione pecuniaria."}
{"id": "1272488", "revid": "767487", "url": "https://it.wikipedia.org/wiki?curid=1272488", "title": "Wattie Buchan", "text": "Biografia.\nDopo un breve periodo nell'esercito britannico, Buchan torn\u00f2 in Scozia ispirato dal movimento punk. Durante la sua assenza suo fratello Willie aveva formato una band punk rock, quella che sarebbe poi diventa gli Exploited. Wattie divent\u00f2 subito il cantante della nuova band tra il 1979 e il 1980. Buchan e gli Exploited, nonostante il passare degli anni e i frequentissimi cambi di formazione, hanno registrato l'ultimo album \"Fuck the System\" nel 2003 e continuano a suonare in giro per il mondo. Le ultime date italiane sono state al Transilvania di Milano (2005 e 2007), Caserta (2005), Bari, Cagliari (2007) e Caramagna(CN) nel 2019. Nonostante l'inizio Oi! e streetpunk, il gruppo si \u00e8 evoluto dopo \"Death Before Dishonour\", spostandosi verso sonorit\u00e0 Punk metal.\nIl documentario del 2007 \"King of Punk\" che contiene interviste ai pionieri del punk, ne include una anche di Wattie Buchan.\nStile.\nWattie Buchan \u00e8 considerato colui che ha lanciato quella che viene considerata l'ormai tradizionale figura del punk con la cresta colorata (celebre la sua cresta rossa nei primi anni ottanta). Nel 1995 cambia \"look\" e i capelli centrali diventano tante lunghe treccine rosse. Dopo oltre 10 anni torna all'originale capigliatura."}
{"id": "1272489", "revid": "726373", "url": "https://it.wikipedia.org/wiki?curid=1272489", "title": "Blanche (serie televisiva)", "text": "Blanche \u00e8 una serie tv canadese del 1993 basata sul romanzo scritto da \"Arlette Cousture\", ideata da \"Charles Binam\u00e9\", \u00e8 composta da un totale di 11 episodi da un'ora circa l'uno ed \u00e8 il seguito della serie tv \"Les filles de Caleb\" precedentemente ideata da \"Jean Beaudin\" nel 1990.\nTrama.\nLa storia si svolge in Qu\u00e9bec tra il 1920 ed il 1930 e racconta le avventure di Blanche, la figlia di Emilie Bordeleau ed Ovila Provonost.\nGli undici episodi.\nOvila ha lasciato la famiglia ma Emilie continua a sperare in un suo ritorno, ben presto si ritrova senza denaro e cos\u00ec il reverendo del paese le offre il suo aiuto procurando un lavoro ai suoi figli che non frequentano la scuola ed un lavoro per lei come insegnante. Una delle sue figlie, Blanche, viene mandata in convento per studiare, e una volta sedicenne ritorna a casa per l'estate. Durante la vacanza Blanche incontra l'amico del fratello, Napoleon Frigon, studente in legge, ed i due si innamorano. Con il nuovo anno scolastico Blanche e Napoleon si separano ma tenendosi sempre in contatto. Blanche si diploma e torna finalmente a casa, Napoleon le chiede di sposarsi ma Blanche rifiuta volendo proseguire con gli studi ed essere pi\u00f9 di una moglie ed una madre nella vita.\nBlanche lavora come insegnante assieme alla madre per il momento. Emilie viene a sapere che Ovila, dopo otto anni di separazione, intende risposarsi e vuole il divorzio ma lei non intende concederglielo. Nel frattempo Napoleon e Blanche alla fine si accordano per il matrimonio. Clement, uno dei fratelli di Blanche si ammala di polmonite e deve essere portato all'ospedale, qui Emilie incontra una dottoressa che la incoraggia ad intraprendere gli studi medici. Emilie comunica la decisione a Napoleon che non accetta e cos\u00ec la loro relazione termina definitivamente. Blanche parte per Montr\u00e9al dove vive a casa della sorella Marie Ange e la sua famiglia. Ma Blanche non viene accettata alla scuola di medicina cos\u00ec decide di intraprendere gli studi come segretaria d'azienda. Blanche fa la conoscenza di un'altra ragazza, Marie Louis, che intende entrare in una scuola di medicina pubblica, in un convento, cos\u00ec anche Blanche, ed entrambe vengono accettate. Nel frattempo il fratello Paul, che studia seminario, fa sapere a Blanche che anche Napoleon ha intrapreso quella stessa strada.\nBlanche ormai ventenne studia e lavora in ospedale e vive nel convento come anche Marie Louis. Durante il Natale a casa di Marie Ange, Marie Louis incontra Paul e i due si innamorano a prima vista. Ma Paul non sta bene di salute e deve andare in sanatorio. Blanche e Marie Luois nel frattempo si laureano ed infine Paul, al quale viene diagnosticato il diabete deve lasciare il seminario. Blanche fa amicizia con il dottor Pierre Beaudry e Paul decide partire per Abitibi e cercare l\u00ec lavoro, Marie Louis cerca di fermarlo ma Paul parte con la promessa di rimanere in contatto. Sfortunatamente Marie Louis muore in un incidente stradale.\nBlanche ora vive in affitto in una zona povera di Montr\u00e9al ed il dottor Baudry continua ad esserle amico, in realt\u00e0 si \u00e8 innamorato di Blanche ma lei preferisce solo l'amicizia. Quando le viene offerto di aprire una clinica ad Abitibi Blanche accetta e lascia Montr\u00e9al.\nInizialmente le condizioni non sono buone, soprattutto finch\u00e9 la clinica non viene ultimata. Blanche si deve prendere cura di una donna, Laduceur, mentalmente un po' instabile, madre gi\u00e0 di nove figli ed incinta nuovamente. Durante il primo anno di lavoro Blanche viene aiutata da Clovis Lauze ed il padre, Ovila, le fa visita per porle le sue scuse per averla abbandonata quand'era piccola. Blanche incontra una povera donna, Therese Brassard che porta con s\u00e9 a lavorare nella clinica come sua assistente. Blanche sar\u00e0 costretta ad amputare le gambe al fratello, Paul, che non si era voluto far curare in tempo, rischiando anche la sua licenza. Clovis e Blanche si riscoprono innamorati l'uno dell'altra.\nAl matrimonio della sorella, Alice, Blanche incontra il padre che \u00e8 venuto per portare la figlia all'altare. Emilie e Ovila si incontrano ed Ovila desidera ancora che Emilie dia una possibilit\u00e0 al loro matrimonio, ma Emilie, ripensando al passato, crede di averne avuto abbastanza e fa promettere ad Ovila che non si far\u00e0 pi\u00f9 vedere.\nPaul che nel frattempo ha conosciuto l'assistente della sorella nella clinica, Therese, le dichiara il suo amore e le chiede di sposarsi, lei accetta. Una volta sposati per\u00f2 devono partire per Lassaire. Blanche e Clovis rompono il loro rapporto e Blanche ne rimane molto male. Una sera durante l'inverno va a dormire con il camino acceso, a causa di una scintilla la casa inizia a prendere fuoco, Blanche riesce a stento a salvarsi ma nell'incendio perde ogni cosa. In seguito dovr\u00e0 spostarsi al centro di raccolta dove incontra Clovis ma con il quale le cose non funzionano. Saranno Therese e Paul e convincerla a tentare nuovamente e questa volta Clovis e Blanche si sposano.\nAlla fine Emilie muore, Clovis e Blanche avranno una figlia ed Ovila parteciper\u00e0 da distante al funerale della moglie."}
{"id": "1272498", "revid": "250099", "url": "https://it.wikipedia.org/wiki?curid=1272498", "title": "PSP 2000", "text": ""}
{"id": "1272499", "revid": "767487", "url": "https://it.wikipedia.org/wiki?curid=1272499", "title": "Scintilla elettrica", "text": "La scintilla elettrica (o pi\u00f9 semplicemente scintilla) \u00e8 una scarica elettrica fra due conduttori con diverso potenziale che si propaga attraverso un dielettrico generalmente gassoso (come ad esempio l'aria).\nLa scintilla si manifesta con un intenso bagliore di brevissima durata lungo un caratteristico percorso a zigzag, accompagnato da un suono schioccante o detonante.\nI fulmini non sono altro che scintille di grande intensit\u00e0.\nSpiegazione fisica.\nLa durata di una scintilla \u00e8 di norma inferiore al millisecondo.\nIn questo brevissimo tempo viene a formarsi a causa del fenomeno di ionizzazione per impatto un canale di plasma che stabilisce un collegamento elettrico fra due corpi altrimenti isolati.\nAffinch\u00e9 si verifichi la scintilla \u00e8 necessario che il campo elettrico superi la soglia di rigidit\u00e0 del dielettrico.\nPer l'aria in condizioni standard questo valore si aggira intorno ai 3 kV/mm, ma diminuisce facilmente con l'umidit\u00e0 o sotto l'influsso di radiazioni ionizzanti come ad esempio i raggi ultravioletti.\nApplicazioni.\nLe scintille vengono utilizzate per innescare la combustione, per esempio per mezzo delle candele nei motori a scoppio.\nRischi per la sicurezza.\nLe scariche elettrostatiche all'interno dei circuiti elettrici sono di per s\u00e9 potenzialmente distruttive e responsabili dell'emissione di scintille che possono nel peggiore dei casi dare fiamme ai dispositivi elettrici.\nNella prassi elettrotecnica si impiegano componenti aggiuntivi per evitare la formazione di archi elettrici durante la chiusura o l'apertura degli interruttori."}
{"id": "1272502", "revid": "120019135", "url": "https://it.wikipedia.org/wiki?curid=1272502", "title": "Christian Tr\u00f6ger", "text": "Specializzato nello stile libero ha vinto tre medaglie di bronzo nelle staffette alle Olimpiadi di e di ."}
{"id": "1272503", "revid": "12290", "url": "https://it.wikipedia.org/wiki?curid=1272503", "title": "Domenica del Corriere", "text": ""}
{"id": "1272507", "revid": "767487", "url": "https://it.wikipedia.org/wiki?curid=1272507", "title": "La linea della bellezza", "text": "La linea della bellezza \u00e8 un romanzo dello scrittore inglese Alan Hollinghurst: con questa opera, l'autore si \u00e8 aggiudicato il Booker Prize nel 2004.\nIl titolo.\nIl romanzo deve il suo titolo ad un saggio del pittore satirico inglese William Hogarth. In \"L'analisi della bellezza\" (1753) Hogart descriveva la bellezza come un'entit\u00e0 decorativa ma non strutturale, paragonandola quindi alla linea architettonica e pittorica della doppia curva, o curva a S.\nTrama.\nSiamo nel boom dei lisergici anni ottanta e il giovane Nick Guest, brillante neolaureato a Oxford, \u00e8 un privilegiato: grazie alle amicizie strette al college vive a Londra, ospite nella casa della famiglia Fedden, il cui patriarca, Gerald, \u00e8 un deputato conservatore, eletto al Parlamento dopo l'Elezione Generale del 1983. Innamorato fino all'adorazione di Margaret Thatcher, come tutti i suoi compagni di partito, Gerald si gode la ricchezza, la fama e il prestigio in un momento troppo cristallino per non essere destinato a frantumarsi. Parallelamente, Nick, esteta innamorato della bellezza ed infatuato del lusso, intreccia prima una relazione burrascosa con un giovane impiegato di colore e, in seguito, si lega ad un suo vecchio compagno di Oxford, Wani Ouradi, figlio di un miliardario libanese. Dopo una breve apparizione in scena di Margaret Thatcher in persona, durante un azzimato ballo di societ\u00e0, il mondo dei Fedden inizia a sgretolarsi, roso da scandali economici e sessuali e la stessa relazione fra Nick e Wani viene sbandierata sulle pagine dei giornali, suscitando l'ira conservatrice della famiglia Fedden e svelando l'impietosa ipocrisia del loro finto liberalismo. E mentre gli anni '80 volgono alla fine e lo spettro dell'AIDS inizia a mietere vittime, Nick si accorge in un pomeriggio d'autunno di che bene effimero e sfuggente, e proprio per questo meraviglioso, sia la bellezza.\nCommento.\nNella prima parte del romanzo, \"L'accordo dell'amore\", Hollinghurst si sofferma sull'educazione sentimentale del giovane Nick, gay e fine esteta, con un giovane proletario che lo inizia all'amore e al sesso in modo rude e sbozzato.\nNella seconda parte, \"Da che dipender\u00e0 tanta bellezza?\", il quadro si amplia e abbraccia gli interi anni '80, gli anni della cocaina, della speculazione economica, di Margaret Thatcher: il tono di questa sezione \u00e8 quello ironico e caustico di una satira sociale. Ma lo spettro della decadenza - perch\u00e9 tanta bellezza non pu\u00f2 che essere anche selvaggiamente effimera - aspetta dietro l'angolo di una strada.\nNella terza parte, \"La fine della strada\", lo sfacelo delle illusioni \u00e8 completo: infranto lo specchio - \"refrain\" costante del libro -, il mondo dorato della famiglia Fedden si rivela per quello che \u00e8, un microcosmo di potere e ipocrisia, veleni e scandali occultati. E la triade sesso-droga-ricchezza si mostra come un serpente che si mangia la coda: l'AIDS inizia a mietere vittime e l'opinione pubblica deve scontrarsi coi propri scheletri nell'armadio. \nNel finale del libro, Nick Guest, che gi\u00e0 sente su di s\u00e9 l'ombra dell'oblio e della morte, contempla il mondo che, nonostante tutto, continua a scorrere e prova un amore sconfinato per tutta questa bellezza. \nCome pensava William Beckwith alla fine del precedente romanzo \"La biblioteca della piscina\" (non a caso ambientato nell'estate del 1983, l'ultima del suo tipo che mai ci sarebbe stata): \"Tante cose erano finite, tante erano andate storte o male; eppure lo splendido pomeriggio di giugno continuava inesorabile, diventava pi\u00f9 sereno, pi\u00f9 cristallino\".\nAdattamento televisivo.\nNel 2006 \u00e8 stata prodotta la miniserie televisiva in tre parti \"The Line of Beauty\", andata in onda su BBC Two. La miniserie \u00e8 stata diretta da Saul Dibb e interpretata da Dan Stevens, Tim McInnerny, Hayley Atwell e Alice Krige."}
{"id": "1272508", "revid": "913245", "url": "https://it.wikipedia.org/wiki?curid=1272508", "title": "Craig Pickering", "text": "Biografia.\nCon 10\"14 a Debrecen (2\u00ba Campionati europei under 23), ha ottenuto un tempo importante per la sua et\u00e0. Sempre nel 2007, ha vinto la Coppa Europa di atletica leggera del 2007 a Monaco di Baviera con 10\"15.\nCon la staffetta 4 x 100 m, ha vinto il bronzo, in 37\"90 con la squadra britannica ai Campionati del mondo di atletica leggera, ad Osaka.\nNel dicembre 2012 \u00e8 entrato a far parte della squadra britannica di bob, con l'obiettivo di partecipare ai Giochi olimpici invernali 2014."}
{"id": "1272509", "revid": "1870933", "url": "https://it.wikipedia.org/wiki?curid=1272509", "title": "Convocazioni per il campionato mondiale di calcio 1958", "text": "Elenco dei giocatori convocati da ciascuna Nazionale partecipante ai Mondiali di calcio 1958.\n\"L'et\u00e0 dei giocatori riportata \u00e8 relativa al 6 giugno 1958, data di inizio della manifestazione.\"\nGruppo 1.\nCommissario tecnico: Sepp Herberger\nCommissario tecnico: Peter Doherty\nCommissario tecnico: Karel Kolsk\u00fd\nCommissario tecnico: Guillermo St\u00e1bile\nGruppo 2.\nCommissario tecnico: Albert Batteux\nCommissario tecnico: Aleksandar Tirnani\u0107\nCommissario tecnico: Aurelio Ram\u00f3n Gonz\u00e1lez\nCommissario tecnico: Dawson Walker\nGruppo 3.\nCommissario tecnico: George Raynor\nCommissario tecnico: Jimmy Murphy\nCommissario tecnico: Lajos Bar\u00f3ti\nCommissario tecnico: Antonio L\u00f3pez Herranz\nGruppo 4.\nCommissario tecnico: Vicente Feola\nCommissario tecnico: Gavriil Ka\u010dalin\nCommissario tecnico: Walter Winterbottom\nCommissario tecnico: Josef Argauer e Josef Molzer"}
{"id": "1272511", "revid": "675761", "url": "https://it.wikipedia.org/wiki?curid=1272511", "title": "Gigantoraptor erlianensis", "text": "Gigantoraptor (il cui nome significa \"predatore gigante\") \u00e8 un genere estinto di dinosauro teropode oviraptorosauride vissuto nel Cretaceo superiore, circa 85 milioni di anni fa (Santoniano), in quella che oggi \u00e8 la Mongolia. Il genere contiene una singola specie, ossia \"G. erlianensis\".\nDescrizione.\nBench\u00e9 recenti studi dicano che questo dinosauro sia un \"primitivo\" genere della sua famiglia, \u00e8 certamente il pi\u00f9 grosso di tutti: 8 metri per una tonnellata e mezzo. Superava senza difficolt\u00e0 le stazze del \"Citipati\" e del \"Caudipteryx\", altro abitante della sua zona.\nBench\u00e9 le sue dimensioni fossero veramente uniche, era, come altri dinosauri, pi\u00f9 un uccello che un rettile primitivo. Aveva infatti un poderoso becco, anche se fino ad oggi non \u00e8 stata trovata traccia delle sue probabili penne.\nDieta.\nLa dieta di questo rettile \u00e8 per ora un mistero. Bench\u00e9 molti oviraptoridi fossero erbivori, questo dinosauro aveva gambe per correre e lunghi artigli di cui non si conosce finora l'uso.\nSpecie.\nIl solo reperto ritrovato \u00e8 per ora incompleto e di un individuo giovane, di circa 11 anni (scoperta grazie alle linee di crescita in una delle sue gambe posteriori). Scoperto alla \"Iren Dabasu Formation\", fu momentaneamente descritto come un sauropode. Soltanto quando le ossa furono abbastanza ripulite, si cap\u00ec che era un dinosauro simile ad un uccello.\nNella cultura di massa.\nUna coppia di Gigantoraptor appare nel secondo e nel sesto episodio della serie Planet Dinosaur"}
{"id": "1272512", "revid": "287204", "url": "https://it.wikipedia.org/wiki?curid=1272512", "title": "Bengt Zikarsky", "text": "Specializzato nello stile libero, ha vinto una medaglia di bronzo nella staffetta 4x100 alle Olimpiadi di Atlanta 1996."}
{"id": "1272515", "revid": "1543377", "url": "https://it.wikipedia.org/wiki?curid=1272515", "title": "Il riso", "text": "Il riso, Saggio sul significato del comico (\"Le rire: Essai sur la signification du comique,\" 1900) \u00e8 un saggio di Henri Bergson precedentemente apparso sulla rivista \"Revue de Paris\".\n\u00c8 diviso in tre capitoli:\nContenuto.\nIl saggio si propone come riflessione sulla natura del riso e sulle cause che portano gli esseri umani a ridere. Bergson dichiara per\u00f2 di non volere dare una definizione al fenomeno, ma di volerlo descrivere, in quanto qualcosa di \"vivente\"\nCapitolo I.\nComico delle forme- ossia qual \u00e8 la forma che fa ridere.\nLa risposta a questa domanda \u00e8 per Bergson che pu\u00f2 diventare comica ogni deformit\u00e0 che una persona riesca a contraffare. Un esempio \u00e8 quello del gobbo, che fa ridere perch\u00e9 \"sembra\" un uomo che ha un brutto portamento, come se la schiena avesse inizialmente solamente preso una brutta piega e sia per\u00f2 rimasta tale per ostinazione e rigidit\u00e0 materiale. Ricollegando questa osservazione alla dicotomia meccanismo/vita, la schiena del gobbo \u00e8 diventata rigida, si \u00e8 \"fissata,\" e ha per questo qualcosa di comico. Il comico \u00e8 l'opposto della grazia e nasce quando un aspetto corporeo, materiale, rigido, si oppone alla natura della vita, che \u00e8 movimento. \nComico dei movimenti.\nIl comico nasce quando un automatismo (un'azione automatica) si installa nella vita o la imita, ossia imita un processo che non \u00e8 automatico ma libero e flessibile. Un'imitazione per esempio fa ridere perch\u00e9 rende meccanici gesti e movimenti di una persona che normalmente li fa spontaneamente. L'imitazione estrapola questi gesti dal suo contesto, li estranea dalla personalit\u00e0 della persona e li ripropone in maniera uniforme e ripetitiva, magari anche esagerata, e in questo c'\u00e8 il comico che ci porta a ridere. La vita generalmente non si ripete in maniera uguale, e questo lo sappiamo. Per questo, quando si ha una ripetizione o un'imitazione, sospettiamo che un meccanismo agisca dietro all'essere vivente. L'essere umano \u00e8 capace di questa intuizione, e il riso si presenta come conseguenza: esso scioglie la contraddizione intuita tra vita e meccanismo. Bergson scrive: \"Ridiamo tutte le volte che una persona ci d\u00e0 l'impressione di una cosa\". L'immagine centrale di questo capitolo \u00e8 quindi quella di un meccanismo applicato al vivente, la trasfigurazione momentanea di una persona in cosa.\nCapitolo II.\nIl comico di situazione e di parola.\nVengono descritti i procedimenti della ripetizione, dell\u2019 inversione e dell\u2019 interferenza delle serie, e infine analizzato il comico di parola.\nLa ripetizione, a questo punto di una situazione e non di parole o di personaggi come nel capitolo precedente, \u00e8 una combinazione di circostanze che ritornano tali e quali a pi\u00f9 riprese, opponendosi cos\u00ec al corso mutevole della vita. La vita, in contrario all'oggetto inanimato, non si ripete sempre uguale, \u00e8 mutevole e diversificata. Quando una ripetizione accade, si intuisce il contrasto, e questa coincidenza fa ridere. \nL'inversione \u00e8 strettamente collegata alla ripetizione, e avviene quando una situazione viene rappresentata \"al contrario\", o i ruoli vengono invertiti. \nL'interferenza della serie \u00e8 l'effetto per il quale una situazione \u00e8 comica quando appartiene contemporaneamente a due serie di eventi assolutamente indipendenti e pu\u00f2 essere interpretata in due sensi del tutto diversi. Una scena viene presentata con due sensi diversi, il primo \u00e8 quello che gli attribuisce l'attore, l'altro \u00e8 quello che gli d\u00e0 il pubblico. Ci\u00f2 che fa ridere \u00e8 proprio il fatto che i personaggi in scena non conoscano che un significato, quello da loro attribuito e probabilmente sbagliato, mentre lo spettatore \u00e8 a conoscenza del reale senso. Lo spettatore si ritrova dunque a passare dal giudizio erroneo a quello vero, oscillando tra i due sensi, uno possibile -quello dell'attore- e uno reale -quello dello spettatore-; la sua mente oscilla quindi tra due interpretazioni opposte. L'equivoco, altra situazione che porta al riso, \u00e8 un effetto del fenomeno dell'interferenza di due serie indipendenti. \nRiguardo al comico di parola viene anzitutto fatta una distinzione tra la comicit\u00e0 \"espressa\" dal linguaggio e la comicit\u00e0 \"creata\" dal linguaggio. La prima \u00e8 traducibile da una lingua all'altra, le seconda no, perch\u00e9 \u00e8 prodotta dalla struttura della frase o dalla scelta delle parole. Questo secondo tipo \u00e8 una comicit\u00e0 che ha luogo nel linguaggio stesso, e non esprime la comicit\u00e0 di un secondo elemento, descrivendo o mostrando per esempio qualcosa di comico in una situazione di persone umane. \u00c8 il linguaggio stesso, in questo caso, a diventare comico. La frase e la parola infatti possiedono una forma comica indipendente. \nCapitolo III.\nIl comico di carattere.\nOgni carattere \u00e8 comico a condizione che con carattere si intenda quel che di precostituito vi \u00e8 nella persona, ossia quel che in lui \u00e8 allo stato di meccanismo gi\u00e0 installato, in grado di funzionare automaticamente. L'obiettivo della grande commedia \u00e8 quindi quello di dipingere dei caratteri, dei tipi generali. Un personaggio da commedia appare comico infatti quando in cui esibisce una certa rigidit\u00e0 psicologica, etica e comportamentale, quando agisce secondo schemi fissi di comportamento, secondo automatismi che lo portano a scontrarsi con il mondo circostante. La peculiarit\u00e0 della commedia sta nel mostrare le rigidit\u00e0 dei suoi personaggi come se fossero degli schemi predefiniti di comportamento nei quali essi di inseriscono esteriormente, senza venirne intaccati nella loro individualit\u00e0 pi\u00f9 profonda. Essi non sono degli \"individui\", bens\u00ec degli \"stereotipi\", dei tipi, appunto dei \"caratteri\". Sta qui la differenza fondamentale tra dramma e commedia: i protagonisti delle tragedie sono sempre delle individualit\u00e0, dotate di una profondit\u00e0 e di una complessit\u00e0 di sfaccettature che li rende irripetibili. Nella commedia invece i personaggi agiscono con automatismi puramente meccanici ed esteriori, sono come dei burattini. Una delle forme pi\u00f9 efficaci del comico \u00e8 infatti quella che scaturisce dalla rappresentazione di un individuo come fosse un fantoccio articolato nelle mani di un vizio, di un\u2019idea o, vuoi anche, di un individuo pi\u00f9 astuto. Non \u00e8 un caso che i titoli delle tragedie siano spesso nomi propri, mentre le commedie portano per lo pi\u00f9 nomi comuni. \nIl ruolo della commedia tra le arti.\nAnche la commedia, cos\u00ec come le altre forme d\u2019arte, ci fornisce una conoscenza del mondo che la semplice vita quotidiana non \u00e8 in grado di offrire. Essa per\u00f2, a differenza delle altre arti, non sospende radicalmente le esigenze della vita. Consapevolmente o meno, continua a perseguire una certa forma di utilit\u00e0: vuole correggere gli irrigidimenti contro la societ\u00e0, gli automatismi dell\u2019agire. Per farlo, costruisce dei tipi. Non mira a pure individualit\u00e0, come le altre arti, ma a degli stereotipi, che costruisce pezzo per pezzo, generalizzando. Osserva e generalizza. Non nasconde il desiderio di correggere. Svolge una funzione irrinunciabile per la vita degli uomini. "}
{"id": "1272517", "revid": "2176804", "url": "https://it.wikipedia.org/wiki?curid=1272517", "title": "Donato Sabia", "text": "Due volte finalista negli 800 metri piani ai Giochi olimpici, nella stessa specialit\u00e0 vanta con il tempo di 1'43\"88 la terza prestazione italiana di tutti i tempi (dietro il primatista italiano Marcello Fiasconaro e Andrea Longo) e il quarto tempo assoluto (preceduto da una seconda prestazione di Longo), nonch\u00e9 la migliore prestazione italiana under 23.\n\u00c8 l'unico atleta italiano della storia ad aver raggiunto la finale olimpica degli 800 metri piani per due volte consecutive ( e ).\nBiografia.\n\u00c8 stato il primatista mondiale dei 500 metri piani con il tempo di 1'00\"08, rimasto imbattuto per quasi 29 anni, stabilito a Busto Arsizio il 26 maggio 1984, quando tolse il record al tedesco Hartmut Weber (1'00\"35), conseguito l'8 maggio 1983 a Nu\u00dfdorf. Resta la migliore prestazione italiana di sempre da 36 anni (2020).\nPer battere il primato di Sabia si \u00e8 dovuto attendere 28 anni e 255 giorni, il 5 febbraio 2013, quando venne migliorato da Orestes Rodr\u00edguez a L'Avana (Cuba) con il tempo di 59\"32.\nIl 13 giugno 1984 Sabia stabil\u00ec il proprio primato personale sugli 800 metri con il tempo di 1'43\"88 battendo al meeting di Firenze il campione olimpico e primatista mondiale Alberto Juantorena. \nPur essendo prevalentemente un ottocentista, Sabia vanta la 15\u00aa prestazione italiana di sempre sui 400 metri piani, con il tempo di 45\"73, e la 10\u00aa a livello indoor, con il tempo di 46\"52.\nAllenato prima da Carlo Vittori e poi da Sandro Donati, Sabia, definito il \u00abMennea lucano\u00bb, ebbe una carriera costellata dagli infortuni. Tormentato da problemi ai tendini, lasci\u00f2 le gare nel 1992. Nel 1987, dopo la conquista del secondo posto alla Coppa Europa di Praga e l\u2019ennesimo infortunio, rifiut\u00f2 la proposta di ricorrere al doping e denunci\u00f2 la Federazione Italiana di Atletica Leggera.\nTerminata la carriera di atleta, Sabia inizi\u00f2 quella di tecnico sportivo: per tre anni fu l'allenatore della Federazione maltese di atletica leggera, che ha accompagnato nel 2000 ai Giochi olimpici di Sydney.\nSabia \u00e8 morto l'8 aprile 2020, all'et\u00e0 di 56 anni, presso l'Ospedale San Carlo di Potenza, dopo aver contratto il coronavirus SARS-CoV-2. Pochi giorni prima era deceduto suo padre, sempre a causa del coronavirus."}
{"id": "1272524", "revid": "287204", "url": "https://it.wikipedia.org/wiki?curid=1272524", "title": "Bj\u00f6rn Zikarsky", "text": "Specializzato nello stile libero ha vinto una medaglia di bronzo nella staffetta alle Olimpiadi di Atlanta 1996."}
{"id": "1272528", "revid": "767487", "url": "https://it.wikipedia.org/wiki?curid=1272528", "title": "Il ginecologo della mutua", "text": "Il ginecologo della mutua \u00e8 una commedia erotica del 1977 diretta da Joe D'Amato.\nTrama.\nIl dottor Lo Bianco \u00e8 un famoso ginecologo che, a causa di alcune speculazioni sbagliate, si trova coperto di debiti e per evitare problemi decide di andare all'estero per alcuni mesi. Non potendo per\u00f2 chiudere lo studio medico, decide di contattare il dottor Giovanardi, bravo e onesto ginecologo della mutua e molto libertino per avere sposato una lesbica. Il dottore s'ambienta subito nel nuovo studio, facendosi valere sia come medico che come amante.\nPoco tempo dopo, infatti, tutte le clienti fanno la fila per usufruire dei suoi particolari servizi. Consigliato dalla scaltra segretaria Pamela, il dottor Giovanardi d\u00e0 il massimo di s\u00e9 nei confronti delle sue clienti, in particolare verso Tina, giovane moglie di Arlotti, facoltoso imprenditore, che vuole a tutti i costi un figlio. Innamoratosi della moglie di Arlotti, che rimane incinta, Giovanardi riesce a farsi finanziare la costruzione di una nuova clinica grazie all'aiuto di Tina e del coniuge, il quale ignora di non essere il padre naturale del nascituro.\nRealizzata la clinica, il dottor Giovanardi vi s'installa subito e ottiene un autentico trionfo, tanto che decide di cedere il vecchio studio a un giovane collega, perennemente in bianco con le donne. Il dottor Lo Bianco, infine, rimane a fare il ginecologo sull'isola tropicale dove si \u00e8 rifugiato."}
{"id": "1272529", "revid": "124123", "url": "https://it.wikipedia.org/wiki?curid=1272529", "title": "Mark Pinger", "text": "Specializzato nello stile libero ha vinto due medaglie di bronzo nelle staffette alle Olimpiadi di Barcellona 1992 e di Atlanta 1996."}
{"id": "1272530", "revid": "125810293", "url": "https://it.wikipedia.org/wiki?curid=1272530", "title": "Metti, una sera a cena", "text": "Metti, una sera a cena \u00e8 un film del 1969 diretto da Giuseppe Patroni Griffi, tratto dalla sua commedia teatrale omonima.\nTrama.\nIl fulcro della storia \u00e8 il tavolo da pranzo attorno al quale si riuniscono quattro appartenenti alla classe media colta e benestante: Michele, scrittore di successo, la giovane moglie Nina, la ricca Giovanna, amica di Nina, e l'attore teatrale Max. Nina e Max intrattengono una morbosa relazione, di cui forse il marito \u00e8 al corrente, mentre Giovanna \u00e8 innamorata di Michele.\nLe serate e le conversazioni si ripetono in un'atmosfera annoiata, fino a quando Max propone a Nina come \"diversivo\" Ric, giovane studente contestatore che per sopravvivere si concede a pagamento a uomini e donne. Tra un incontro e l'altro, Ric s'innamora veramente di Nina e tenta il suicidio.\nNina lo salva e decide di restare a vivere con lui, ma il rapporto s'inaridisce presto e Ric riporta Nina da Michele. Quest'ultimo, deciso a non perdere la moglie, ammette anche Ric nel \"clan\" facendolo sedere al famoso tavolo, e il gioco ricomincia.\nProduzione.\n\"Metti, una sera a cena\" nasce come \"pi\u00e8ce\" teatrale, che Patroni Griffi porta in scena all'Eliseo di Roma nel 1967 con grande successo di pubblico e con repliche che si susseguono per ben due anni. Protagonisti della prima edizione, che aveva come regista Giorgio De Lullo, erano gli attori della \"Compagnia dei giovani\": Romolo Valli, Rossella Falk, Elsa Albani e Carlo Giuffr\u00e9, con Umberto Orsini nella parte di Ric.\nPer la parte del protagonista maschile, la produzione aveva scelto Gian Maria Volont\u00e9, facendogli firmare un contratto con il \"cachet\" pi\u00f9 alto che avesse mai ricevuto (60 milioni di lire dell'epoca). A riprese gi\u00e0 iniziate tuttavia l'attore decise di rinunciare al ruolo, che avrebbe costituito una rottura netta nel suo percorso cinematografico, per timore di essere trasformato in \u00abuno strumento nelle mani di persone che perseguono interessi che non sono i miei\u00bb. Restitu\u00ec l'anticipo che gli era stato versato ma, per aver fermato la lavorazione del film, fu citato comunque in giudizio per inadempienza contrattuale. Dopo poche settimane, il ruolo di Max fu assegnato a Tony Musante, attore italoamericano che, proprio grazie alla fortuna commerciale di questa pellicola, fu reclutato in seguito come protagonista in altri film italiani di successo.\nSceneggiata con la collaborazione del giovane Dario Argento, che di l\u00ec a poco avrebbe esordito come regista, la trasposizione cinematografica spezza l'unit\u00e0 di luogo, introducendo le riprese in esterno sotto forma di \"\", che s'inseriscono nella trama narrativa grazie al montaggio \"creativo\" di Franco 'Kim' Arcalli. Con questo film Arcalli guadagna la considerazione dei critici pi\u00f9 attenti, che non possono fare a meno di notare come \u00e8 proprio il suo montaggio a dare al film un ritmo interessante e a tenere viva l'attenzione dello spettatore.\nPur trattandosi d'un film \"d'autore\", \"Metti, una sera a cena\" all'epoca fu uno dei campioni d'incassi della stagione 1968-69, grazie al cast che comprendeva una giovanissima Florinda Bolkan (scoperta proprio dalla produttrice Marina Cicogna) qui al suo primo ruolo da co-protagonista. Il regista volle farla recitare nella famosa scena d'amore a tre, che pur provocando una serie di noie con la censura, fece entrare di diritto il film nell'allora emergente filone erotico attirando un grande numero di spettatori. In penombra, Max apre lentamente i bottoni del vestito della donna e poi la offre all'amico: con una sola immagine, quella delle tre mani intrecciate e tese, il regista cre\u00f2 una forte carica sensuale. L'intento di Patroni Griffi non era tanto quello di scandalizzare, quanto di disegnare un ritratto lucido e disincantato di un certo ambiente borghese, amorale e nevrotico.\nL'omosessualit\u00e0 ottiene un ruolo di primo piano anche in altre opere di Griffi, come nel film \"Il mare\" e nella commedia teatrale \"Persone naturali e strafottenti\".\nColonna sonora.\nUn ruolo importante nel successo del film ebbe anche la colonna sonora, firmata da Ennio Morricone e diretta da Bruno Nicolai. Con una sequenza ascendente di sole tre note, ripetute ossessivamente lungo tutto il dipanarsi del tema musicale principale omonimo, Morricone costru\u00ec una bossa nova che poi divenne famosa anche fuori dal film, fu eseguita da numerose orchestre, gruppi musicali e anche cantanti solisti (con l'aggiunta di un testo dello stesso Patroni Griffi in inglese, con il titolo \"Hurry to Me\", o italiano, con il titolo di \"Metti, una sera a cena\"), e ancora oggi \u00e8 un classico della musica \"lounge\".\nL'album che la contiene, \"Metti, una sera a cena\", pubblicato dalla Cinevox, \u00e8 stato ristampato varie volte nel corso degli anni.\nNello stesso 1969 Florinda Bolkan incise il 45 giri \"Metti, una sera a cena/Oggi te ne vai\", pubblicato dalla DET Recording. Il disco, che contiene il tema \"Metti, una sera a cena\", nella colonna sonora del film presente nella versione con vocalizzi di Edda Dell'Orso e, cantato in inglese, con il titolo di \"Hurry to Me\", \u00e8 qui cantato in italiano su testo dello stesso Giuseppe Patroni Griffi. Il singolo non fa tuttavia parte della colonna sonora originale del film.\nLa colonna sonora del film \u00e8 stata premiata con Nastro d'argento alla migliore colonna sonora ai Nastri d'argento 1970, premio andato a Ennio Morricone stesso.\nDistribuzione.\nCinema.\nIl film \u00e8 stato distribuito nelle sale cinematografiche italiane a partire dal 3 aprile 1969. Nel maggio dello stesso anno il film \u00e8 stato presentato in concorso al 22\u00ba Festival di Cannes. Nel corso del successivo 1970 \u00e8 stato poi distribuito: nei Paesi Bassi, a partire dal 16 aprile; in Francia, dal 9 luglio; in Australia, dal 30 luglio; in Danimarca, dal 21 dicembre. In seguito \u00e8 stato proiettato in Argentina, dal 18 marzo 1971; negli Stati Uniti, dal 16 novembre 1971; in Spagna, dal 5 gennaio 1978.\nIl film \u00e8 stato inoltre distribuito anche con i titoli: \"Cena para amantes\" (Argentina); \"Numa noite... Um jantar\" (Brasile); \"Den erotiske cirkel\" (Danimarca); \"Disons un soir \u00e0 d\u00eener\" e \"Mettons, un soir a diner\" (Francia); \"Mi\u0142osny kr\u0105g\" (Polonia); \"A verdade daquela noite\" (Portogallo); \"Supongamos que una noche, cenando...\" (Spagna); \"A\u015fk \u00c7emberi\" (Turchia). Mentre \u00e8 noto in inglese con i titoli \"Love Circle\" e \"One Night at Dinner\".\nHome video.\nIl film, da sempre assente nel mercato dell'home video, \u00e8 stato pubblicato per la prima volta in formato DVD dalla Raro Video nel 2015, in un'edizione rimasterizzata che tuttavia non parte dai negativi originali, non disponibili, ma da una copia.\nAccoglienza.\nIncassi.\nUscito nell'aprile 1969, \"Metti, una sera a cena\" si colloc\u00f2 subito al primo posto fra gli incassi mensili e alla fine della stagione risult\u00f2 tredicesimo nella classifica 1968-69 delle pellicole pi\u00f9 viste.\nCritica.\nNe \"Il Morandini\", Laura, Luisa e Morando Morandini della pellicola scrivono: \"Da una \"pi\u00e9ce\" [...] che in qualche modo riusciva a suggerire una disperazione esistenziale e il sapore di cenere dei giochi erotici. Qui, nelle loro perverse acrobazie e sofferenze salottiere, i personaggi sono il trionfo del fasullo. Recitato bene, per\u00f2? Benissimo.\"\n\"FilmTv.it\" del film scrive: \"Giuseppe Patroni Griffi porta sullo schermo uno dei suoi maggiori successi teatrali, ma l'ambiguo ritratto di famiglia dell'originale sfuma nell'estetismo fine a s\u00e9 stesso del film. Belle, ma da calendario Pirelli, le immagini erotiche fotografate da Tonino Delli Colli.\"."}
{"id": "1272531", "revid": "2184720", "url": "https://it.wikipedia.org/wiki?curid=1272531", "title": "Museo vivo del mare", "text": "Il Museo Vivo del Mare si trova a Pioppi, un piccolo borgo sul mare, frazione del comune di Pollica nel Parco nazionale del Cilento.\nGeografia.\nUbicazione.\nIl Museo \u00e8 ubicato nell'antico Palazzo Vinciprova (XVI sec.), dal nome della famiglia che vi abitava, e che lo ha successivamente donato al comune di Pollica.\nNel palazzo, comunemente noto tra gli abitanti come \"Castello Vinciprova\", \u00e8 ospitato anche il Museo Vivente della Dieta mediterranea, dedicato allo stile di vita portato alla ribalta mondiale dagli studi del medico americano Ancel Keys, che visse per circa 40 anni a Pioppi, proprio a pochi passi dal Museo. \nDescrizione.\n\u00c8 composto da tredici vasche in cui si possono ammirare pesci e organismi marini che vivono nelle acque del Cilento. Tra le vasche possiamo citare la vasca tattile (nella quale si possono toccare i pesci e i molluschi, tra le preferite dai visitatori); la vasca delle Murene, la vasca della Posidonia oceanica, la vasca del Polpo, e due vasche in cui sono ospitati pesci che vivono ad oltre 20 metri di profondit\u00e0. Il museo, gestito da Legambiente, \u00e8 aperto tutto l'anno, tutti i giorni (escluso il marted\u00ec) e il biglietto, al costo di 4 euro, consente anche la visita al Museo della Dieta Mediterranea, ubicato al piano superiore dello stesso palazzo. \nFestival della dieta mediterranea.\nNegli spazi antistanti il Museo, si svolge ogni anno il festival della Dieta mediterranea, manifestazione estiva che celebra le scoperte del fisiologo statunitense Ancel Keys , attraverso convegni, dibattiti, musica e degustazioni. "}
{"id": "1272534", "revid": "725642", "url": "https://it.wikipedia.org/wiki?curid=1272534", "title": "Rivelatore a semiconduttore", "text": "Un rivelatore di particelle a semiconduttore \u00e8 un rivelatore di particelle costituito da semiconduttori drogati (usualmente silicio o germanio).\nIl suo modo di funzionamento pi\u00f9 comune \u00e8 quello di giunzione p-n polarizzata inversamente, ed assomiglia molto ad un diodo.\nI rivelatori a semiconduttore sono stati molto usati dagli anni sessanta per le loro alta risoluzione e velocit\u00e0. Inoltre grazie alla loro alta densit\u00e0 rispetto a rivelatori come i rivelatori a gas la probabilit\u00e0 di interazione \u00e8 molto alta e possono essere fabbricati in piccole dimensioni.\nFunzionamento.\nNei semiconduttori la banda di conduzione e la banda di valenza sono separate da una piccola energia (a 300K 1.115 eV per il silicio 0.665 eV per il germanio). Quando viene fornita dell'energia gli elettroni nella banda di valenza possono passare nella banda di conduzione, formando una coppia elettrone - lacuna. Questa energia pu\u00f2 derivare dall'energia interna, e quindi dalla temperatura del rivelatore, o dall'esterno, come l'interazione con la radiazione da rivelare. Per diminuire la prima componente spesso i rivelatori sono mantenuti in un bagno di azoto a 77 K.\nSe si applica una tensione esterna le coppie cos\u00ec formate migrano, gli elettroni verso l'anodo, le lacune verso il catodo. Si forma cos\u00ec una corrente proporzionale al numero di coppie formate e quindi all'energia della particella. Questo modo per raccogliere la carica \u00e8 inefficiente, a causa della ricombinazione delle coppie. Per questo nel caso pi\u00f9 semplice si utilizza una giunzione p-n inversamente polarizzata, che funziona come un diodo. Il vantaggio \u00e8 di avere una regione di svuotamento, cio\u00e8 una zona senza portatori di carica maggioritari (elettroni nella banda di conduzione nella zona n, e lacune nella banda di valenza nella zona p). Questa zona \u00e8 la zona attiva, e la sua larghezza aumenta con la radice della tensione applicata. Spesso si lavora con rivelatori completamente svuotati, ovvero nei quali tutto il volume del rivelatore \u00e8 attivo per la rivelazione della radiazione. Aumentando ancora la tensione il campo elettrico interno diventa pi\u00f9 uniforme. Questa condizione non \u00e8 sempre raggiungibile perch\u00e9 a tensioni troppo elevate la giunzione inversamente polarizzata conduce (il cosiddetto break-down).\nTipi di rivelatori.\nLo sviluppo dei rivelatori a semiconduttore \u00e8 stato molto veloce grazie allo sviluppo dell'elettronica basata sui semiconduttori e ha prodotto numerosi tipi di rivelatori diversi, adatti alle pi\u00f9 svariate situazioni e spesso sono classificati in base al metodo di fabbricazione o al materiale di cui sono composti.\nRivelatori al Silicio.\nLa maggior parte dei rivelatori di particelle al silicio sono realizzati drogando sottili strisce di silicio (spesse solitamente circa 100 micrometri), che vengono cos\u00ec trasformate in diodi e, successivamente, polarizzate inversamente. Quando una particella carica attraversa queste strisce, crea delle piccole correnti di ionizzazione che possono essere quindi rivelate e misurate.\nRivelatori al diamante.\nI rivelatori a diamante hanno molte somiglianze con i rivelatori di silicio, presentando tuttavia alcuni vantaggi rispetto a questi, in particolare la loro resistenza alle radiazioni e correnti di deriva molto basse. Al momento sono molto pi\u00f9 costosi e pi\u00f9 difficili da produrre dei rivelatori al silicio.\nRivelatori al germanio.\nI rivelatori al germanio sono principalmente utilizzati per la spettroscopia gamma in fisica nucleare, cos\u00ec come per la spettroscopia a raggi x. Mentre i rilevatori al silicio non possono essere pi\u00f9 spessi di qualche millimetro, quelli al germanio possono avere un'area attiva spessa nell'ordine dei centimetri, e possono essere quindi utilizzati per misurare l'assorbimento totale di raggi gamma fino a pochi MeV. Il principale svantaggio dei rivelatori al germanio \u00e8 che devono essere raffreddati a temperature molto basse per produrre dati spettroscopici. Solitamente vengono raffreddati utilizzando azoto liquido.\nRivelatori al tellururo di cadmio e tellururo di cadmio-zinco.\nI rivelatori al tellururo di cadmio e al tellururo di cadmio-zinco sono principalmente utilizzati nella spettroscopia a raggi X e nella spettroscopia gamma. L'alta densit\u00e0 di questi materiali fa s\u00ec che raggi X e i raggi gamma con energie superiori a 20keV siano attenuati efficacemente e quindi rivelabili, cosa che i rivelatori tradizionali basati su silicio non sono in grado di fare."}
{"id": "1272536", "revid": "1305772", "url": "https://it.wikipedia.org/wiki?curid=1272536", "title": "Dipartimento di Guatemala", "text": " \nIl dipartimento di Guatemala \u00e8 uno dei 22 dipartimenti del Guatemala, il capoluogo \u00e8 Citt\u00e0 del Guatemala.\nComuni.\nIl dipartimento di Guatemala conta 17 comuni:"}
{"id": "1272537", "revid": "51127", "url": "https://it.wikipedia.org/wiki?curid=1272537", "title": "Colt M4", "text": ""}
{"id": "1272539", "revid": "767487", "url": "https://it.wikipedia.org/wiki?curid=1272539", "title": "We Die Young", "text": "We Die Young \u00e8 il primo EP nonch\u00e9 singolo di debutto degli Alice in Chains. Fu pubblicato nel luglio 1990 e divenne una delle canzoni metal da top 5 al tempo della sua pubblicazione.\nJerry Cantrell ha dichiarato sulle note presenti in Music Bank, box-set uscito nel 1999:\nNel video della canzone, vi sono numerose persone che affogano in un mare di sangue.\nTracce.\n\"We Die Young\" e \"It Ain't Like That\" sono presenti anche su Facelift. Una versione demo di \"Killing Yourself\" \u00e8 presente su Music Bank."}
{"id": "1272542", "revid": "610351", "url": "https://it.wikipedia.org/wiki?curid=1272542", "title": "Nuoto ai Giochi della XXVIII Olimpiade - 100 metri farfalla femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 5 batterie di qualificazione. Le prime 16 atlete si sono qualificate per le semifinali."}
{"id": "1272544", "revid": "125099", "url": "https://it.wikipedia.org/wiki?curid=1272544", "title": "Episodi di Bones (terza stagione)", "text": "La terza stagione della serie televisiva Bones \u00e8 stata trasmessa in prima visione negli Stati Uniti d'America da Fox dal 25 settembre 2007 al 19 maggio 2008. \nIn Italia \u00e8 stata trasmessa in prima visione satellitare da Fox Life dal 15 dicembre 2008 al 19 gennaio 2009, mentre in chiaro \u00e8 stata trasmessa da Rete 4 dal 28 novembre 2009 al 9 gennaio 2010.\nUn collega insostituibile.\nTrama.\nUn teschio viene lanciato da un cavalcavia e si schianta sul parabrezza di un'auto: Booth convince Bones a tornare a investigare sul campo con lui, visto che da tre mesi rimaneva chiusa in laboratorio per coprire i turni di Zack, partito per l'Iraq, che lei non riesce a sostituire. Cam e Bones scoprono che sul teschio ci sono tracce di denti, il che significa che l'assassino \u00e8 un cannibale. Intanto Jack e Angela assumono un investigatore privato per scoprire chi \u00e8 il marito di Angela, cos\u00ec che lei possa divorziare e sposarsi con Jack. A sorpresa di tutti Zack torna improvvisamente dall'Iraq, giusto in tempo per fornire una prova cruciale per la risoluzione del caso. Grazie alle teorie di Jack si scopre che il cannibale fa parte di un gruppo segreto fondato anni prima per combattere societ\u00e0 segrete come la Massoneria e la Carboneria; la squadra per\u00f2 arriva solo all'assistente del cannibale.\nUn mondo pi\u00f9 giusto.\nTrama.\nUna donna di nome June salta in aria con il suo furgoncino e Bones e Booth vengono chiamati ad indagare: si scopre che la donna, apparentemente buona moglie e madre di famiglia, era in realt\u00e0 una ricercata dell'FBI perch\u00e9 faceva parte di un gruppo estremista degli anni settanta e che il suo vero nome era Amy Nash. Le prove indicano che era intenzionata a costituirsi ma qualcuno voleva evitare che lo facesse. Intanto Bones va a trovare suo padre.\nAmore sbagliato.\nTrama.\nDopo la scoperta in una foresta di un corpo decomposto con i piedi amputati e le braccia legate, il team \u00e8 chiamato a svolgere le indagini sull'omicidio. Si scopre che l'uomo si recava in un ritrovo per feticisti con fantasie erotiche riguardanti i cavalli ed era stato ucciso con un coltello per la pulizia degli zoccoli. Sua moglie l'aveva scoperto con un'altra donna, la sua cavallerizza, appena prima che lui morisse ed entrambe diventano sospettate di omicidio, cos\u00ec come l'ex-marito dell'amante e un macellaio anch'egli frequentatore del ritrovo. Nel frattempo Angela tenta di ricordare, attraverso l'ipnosi, il nome di suo marito, di cui ricorda solo il soprannome Birambau. Angela deve ritrovarlo per divorziare e potersi finalmente sposare con Hodgins. Sebbene la seduta ipnotica non funzioni, alla fine Angela riesce a ricordare il nome: Grayson Barasa.\nIl segreto del suolo.\nTrama.\nViene trovato il cadavere di un uomo bruciato e ancora caldo; Bones, Booth e Cam vengono chiamati sulla scena del crimine. La squadra identifica il cadavere come un famoso imprenditore che possedeva una famosa catena di supermercati che vendeva solo prodotti biologici. La vittima aveva molti nemici perch\u00e9 costringeva gli agricoltori locali a convertire i loro prodotti in biologici ricattandoli. Si scopre anche che la vittima, sposata e con una figlia, aveva avuto molte relazioni in passato e che al momento sembrava averne un'altra e viene trovato anche il cadavere di questa donna. Alla fine si scopre che questa donna, Emma, in realt\u00e0 era un'altra figlia avuta da una precedente relazione, di cui la vittima si prendeva cura. Ad uccidere Emma \u00e8 stata la figlia, perch\u00e9 pensava fosse l'amante e voleva proteggere la felicit\u00e0 della madre mentre a uccidere il padre della ragazza \u00e8 stato il fidanzato della figlia, ritenendolo un idiota per avere fatto soffrire sua moglie e sua figlia.\nLa mummia nel Labirinto.\nTrama.\nMentre al Jeffersonian tutti si preparano alla grande festa di Halloween, due corpi mummificati vengono ritrovati in due tipiche attrazioni di Halloween: i corpi si rivelano appartenere a due giovani ragazze rapite qualche tempo prima. La squadra si rende conto di avere a che fare con un assassino seriale che prima di uccidere le sue vittime usa le loro pi\u00f9 grandi paure per spaventarle a morte e quando scoprono che un'altra ragazza \u00e8 stata rapita inizia una corsa contro il tempo per salvarle la vita. Bones e Booth, travestiti da Scienziato Secchione e Wonder Woman, trovano la ragazza chiusa in una stanza piena di serpenti e per salvarla Bones \u00e8 costretta ad affrontare la sua paura per questi animali. Booth segue il killer in una fogna e quando sta per sparare a Bones e alla ragazza Booth deve combattere la sua paura dei clown, visto che il killer \u00e8 travestito cos\u00ec, per salvare la vita a Bones.\nChiunque ma non uno di noi.\nTrama.\nI resti di un'impiegata del Jeffersonian, figlia di un famoso scienziato ex insegnante di Bones, vengono ritrovati nell'inceneritore dell'edificio, costringendo la squadra a indagare sui colleghi del museo. All'inizio si pensa che la ragazza sia stata uccisa poich\u00e9 lavorava nell'\u00e9quipe che si occupa della autenticazione dei reperti dove si trovano anche i reperti ritrovati nel deposito dei Gormogon, Angela per\u00f2 sa che la ragazza aveva una relazione clandestina con un collega sposato. Intanto Booth fa un favore a Cam fingendo di essere ancora il suo fidanzato durante il compleanno del padre di lei, ma quando la sorella di Cam lo bacia le cose si complicano.\nIl ragazzo nella Capsula del Tempo.\nTrama.\nDurante la cerimonia di apertura della \"capsula del tempo\" del 1987 presso un liceo, dove sono presenti gli ex studenti per la rimpatriata scolastica del loro anno, viene rinvenuto un cadavere sigillato nella capsula stessa. Bones e Booth scoprono che la vittima era un ragazzo di diciotto anni molto intelligente ma socialmente emarginato, il cui unico amico era un altro studente intelligente e bistrattato, ora bidello della scuola. Bones e Booth cercano nel passato del ragazzo, di cui i genitori non hanno mai denunciato la scomparsa, mentre Jack e Angela scoprono alcuni oggetti non censiti nella capsula: un floppy disk e un orologio d'argento, evidentemente della vittima (o dell'assassino). Il floppy disk contiene un videogioco ideato dalla vittima, decisamente all'avanguardia per l'epoca, con il quale negli anni ottanta avrebbe potuto fare un sacco di soldi, mentre l'orologio \u00e8 un cimelio decisamente costoso in cui era occultata della droga. Si viene a sapere, inoltre, che il ragazzo dava ripetizioni di matematica ad una cheerleader e Bones intuisce che il figlio della donna non \u00e8 del marito (fidanzato ufficiale della donna al liceo) ma della vittima, aggiungendo quindi un altro sospettato alla lista. La donna per\u00f2 afferma di non aver mai detto la verit\u00e0 al marito e l'uomo sembra davvero incredulo e arrabbiato alla rivelazione. Grazie all'aiuto dello psicologo dell'FBI, viene suggerito come possibile colpevole una persona che abbia deciso di auto punirsi rinunciando ai propri sogni professionali. I sospetti convergono quindi sull'amico di liceo della vittima, che durante l'interrogatorio confessa di aver ucciso Roger durante un litigio. Bones e di Booth si confrontano sui rispettivi aneddoti del liceo e Bones sfida Booth, che era un giocatore di football molto in vista e pieno di ragazze, a trovare un ricordo realmente imbarazzante.\nI Cavalieri di Colombo.\nTrama.\nViene trovato un cadavere a cui mancano le rotule e Bones e Booth pensano subito ai Gormogon; le rotule vengono poi spedite a casa di Bones. Intanto al Jeffersonian si scopre che i Gormogon usano uno schema per scegliere le vittime, basato sulle carte dei tarocchi; la squadra arriva cos\u00ec a chi dovrebbe essere la prossima vittima, cio\u00e8 un Cavaliere di Colombo, un'associazione segreta di corruttori politici. Con l'aiuto di Zack si scopre che una statua ritrovata nel deposito \u00e8 in realt\u00e0 una telecamera nascosta, quindi i Gormogon hanno potuto seguire tutte le mosse di Bones e di Booth. Sfruttando il fatto a loro vantaggio, Bones e Booth fanno credere ai Gormogon che stanno per trasferire lo scheletro d'argento, aspettando che vengano a riprenderselo. I due seguono una moto nera con un taxi ma \u00e8 solo un tranello; il ragazzo sulla moto lancia uno zaino contenente una bomba, le cui schegge sono dei denti che esplodendo feriscono Bones e Booth. Il killer scappa un'altra volta ma grazie ai denti ritrovati si riesce a capire chi fosse il maestro dell'attuale Gormogon: un vecchio malato della malattia di Alzheimer. Il cavaliere di colombo muore ucciso da non si sa chi.\nUn Babbo Natale insanguinato.\nTrama.\nSiamo nel periodo natalizio: Bones si prepara a partire per il Per\u00f9 e Booth \u00e8 triste perch\u00e9 non potr\u00e0 passare il Natale con Parker, ma vengono chiamati per un imprevisto; viene trovato un cadavere decomposto sotto la grata di un centro commerciale. Si comincia ad indagare e tutti gli indizi portano a pensare che il cadavere sia il vero Babbo Natale: calci di renna, vive sopra un negozio di giocattoli, nel suo armadio c'erano solo costumi da Babbo Natale e la casa \u00e8 tutta rossa e piena di luci e giocattoli. Intanto Max vorrebbe riunire la famiglia per Natale ma l'unico modo \u00e8 ottenere la roulotte coniugale; Bones per ottenerla deve chiedere il permesso scritto di Caroline che le dice che firmer\u00e0 solo se Bones e Booth si daranno un bel bacio sulle labbra sotto il vischio, visto che lei a Natale si senta maliziosa e Bones, per niente scontenta, accetta. Nel caso del Babbo Natale si scopre che in realt\u00e0 questo tizio lavorava per un centro di beneficenza che a Natale fa vestire gli impiegati da Babbo Natale per andare in giro con una campana a chiedere le offerte. Il nostro Babbo Natale era il numero uno ma anche un borseggiatore. Bones e Booth si baciano appassionatamente sotto il vischio ed entrambi sembrano molto felici, ed un po' imbarazzati, e Caroline d\u00e0 il proprio okay per la roulotte, anche se non potr\u00e0 avere l'albero o le decorazioni natalizie. Viene fuori che l'assassino \u00e8 uno dei Babbi Natale, che l'ha ucciso con una campana di ottone. Bones rinuncia ad andare in Per\u00f9 e va da suo padre, Russ, Amy e le bambine per festeggiare il Natale tutti insieme. Parker scappa da Rebecca e va da Booth all'FBI cos\u00ec decidono che Parker passer\u00e0 la notte di Natale con il padre. Booth chiama Bones per augurarle Buon Natale e dirle che finalmente Parker \u00e8 con lui: le dice di guardare fuori dalla finestra dove c'\u00e8 proprio Booth con un bellissimo albero di Natale scintillante.\nRicominciare da un ponte.\nTrama.\nSul luogo di un incidente in cui la vittima \u00e8 carbonizzata, Booth sente un pianto e si accorge che sul ramo di un albero c'\u00e8 un bambino ancora nel seggiolino. Il piccolino ingoia una chiave che \u00e8 una prova per il caso cos\u00ec deve restare con Bones e con Booth, a cui viene data la tutela legale. La donna morta nell'incidente era la madre del piccolo e vivevano in una cittadina ormai morta, da quando \u00e8 caduto il ponte che la collegava alla strada panoramica, dove non c'\u00e8 pi\u00f9 lavoro e hanno chiuso le scuole. Meg, la vittima, lavorava in una fabbrica di riciclaggio degli pneumatici e spesso il bambino, Andy, rimaneva con i suoi migliori amici visto che il marito era un alcolizzato sempre il prigione. Andy e Bones, legano molto, lei si affeziona ed anche quando il bimbo espelle la chiave Bones chiede a Booth se possono tenerlo con loro almeno finch\u00e9 Cam non scoprir\u00e0 di cosa \u00e8 malato il bambino. La chiave ingoiata dal piccolo \u00e8 di una cassetta di sicurezza della madre che contiene una pistola. La pistola trovata \u00e8 stata usata per uccidere l'ispettore della sede centrale dell'impianto di riciclaggio che aveva scoperto che il direttore della fabbrica falsificava i rapporti da consegnare alla sede di Washington. Quindi il capo ha ucciso l'ispettore che l'aveva scoperto e quando Meg lo ha visto l'ha seguita e ha ucciso anche lei. Il caso \u00e8 risolto e nella roulotte dove vivevano Meg e Andy, Booth trova una lettera dove Meg lascia il bambino ai suoi amici. A Bones un po' dispiace perch\u00e9 era il primo bimbo che le piaceva da molto tempo; decide di investire molti dei suoi soldi per ricostruire il ponte caduto e ne affida i lavori all'amica di Meg, a cui ora \u00e8 stato affidato il piccolo Andy.\nL'uomo nero.\nTrama.\nSiamo alla vigilia del processo per omicidio al padre di Bones, accusa che se provata potrebbe portare alla condanna a morte. Il procuratore federale, Caroline Julian, che sostiene la pubblica accusa, impone a Bones e a Booth di non collaborare pi\u00f9 fino a quando non verr\u00e0 ultimato il processo. Gli esperti dell'intera \u00e9quipe di Bones andranno a testimoniare per spiegare come e perch\u00e9 Matthew Brennan alias Max Keenan, padre di Bones, sia colpevole; soltanto l'amica Angela Montenegro non intende in alcun modo anteporre all'amicizia con Bones le sue logiche deduzioni. Questo rifiuto di Angela sar\u00e0 causa alla stessa di oltraggio alla Corte con ripercussioni che saranno in seguito meglio definite. Bones fornisce al difensore del padre l'opportunit\u00e0 di instillare nella giuria la convinzione che tutto, dall'arma al movente e al luogo, avrebbe potuto vedere lei stessa colpevole di ci\u00f2 di cui viene accusato il padre. La giuria ritiene che non esiste il reale convincimento che il colpevole sia l'uomo incriminato e pertanto viene prosciolto da ogni accusa, nella generale convinzione che seppure colpevole abbia difeso solo la sua famiglia da malevoli corrotti.\nVoglia di cantare.\nTrama.\nL'episodio gira attorno alla voglia di cantare che \u00e8 presente in ciascuno di noi, soprattutto in alcuni elementi della gruppo di Bones e sull'atroce fine di un cantante dilettante il cui cadavere, arrotato da una mietitrice era stato casualmente rinvenuto. Indagando sul giro di persone che ruotavano attorno alla vittima, Booth dovr\u00e0 fare i conti con una pazza fanatica che prima si era invaghita della vittima e poi l'aveva preso di mira. L'insospettabile vicino di casa che aveva denunciato la scomparsa del cantante alla fine si rilever\u00e0 essere il mostro di turno. L'episodio si conclude, cos\u00ec come era iniziato, nel locale karaoke con Booth accasciato a terra colpito al petto dalla pazza fanatica, a sua volta colpita mortalmente da Bones accorsa in difesa del proprio partner.\nL'ultimo discepolo.\nTrama.\nBones riceve via posta la mandibola di un uomo: dopo svariati test si riscontra che la mandibola era stata scuoiata dai denti di un essere umano. Bones e Booth ritornano a investigare per cercare di trovare il serial killer cannibale Gormogon, ma un'esplosione al laboratorio dove stavano lavorando Zack ed Hodgins ferma tutto poich\u00e9 Zack deve essere trasportato con urgenza all'ospedale, per ustioni di terzo grado alle mani. Mentre avveniva l'esplosione lo scheletro che veniva montato via via con pezzi di ossa umane sparisce. Cos\u00ec all'interno del Jeffersonian scatta la caccia all'assassino, cosa che fa diventare tutti timorosi perch\u00e9 consapevoli che il killer \u00e8 uno di loro. Dopo avere effettuato altre ricerche sulla mandibola Bones e Booth riescono a capire chi fa da discepolo al cannibale: si tratta di Zack che viene rinchiuso in un centro psichiatrico."}
{"id": "1272545", "revid": "110157", "url": "https://it.wikipedia.org/wiki?curid=1272545", "title": "Dipartimento di Huehuetenango", "text": " \nIl dipartimento di Huehuetenango \u00e8 uno dei 22 dipartimenti del Guatemala, il capoluogo \u00e8 la citt\u00e0 di Huehuetenango.\nStoria.\nL'antico nome indigeno della regione era Chinabjul che in maya significa \"tra le rocce\" o \"tra i burroni\".\nIl nome attuale, adottato in epoca coloniale, sembra invece significare \"citt\u00e0 degli anziani\" o, secondo altri, deriverebbe dal nome di una specie di conifera, simile al tasso (\"Taxodium macromatum\"), che in alcune zone del Messico viene chiamato \"ahuehuetles\" o \"ahuehuetes\" e che avrebbe ricordato ai messicani che accompagnavano i conquistatori spagnoli i luoghi natali.\nLa regione fu l'area pi\u00f9 importante del dominio mam tra il IV e il VI secolo d.C. Nel XV secolo la zona fu occupata dall'etnia Quich\u00e9 (kich\u00e9) che ridusse in vassallaggio il popolo mam.\nNumerosi sono i siti archeologici, tra i quali il pi\u00f9 importante \u00e8 forse Zaculeo, vicino alla capitale.\nComuni.\nIl dipartimento di Huehuetenango conta 32 comuni:"}
{"id": "1272546", "revid": "122730673", "url": "https://it.wikipedia.org/wiki?curid=1272546", "title": "Rifugio Paolo Daviso", "text": "Il rifugio Paolo Daviso \u00e8 un rifugio situato nel comune di Groscavallo (\"TO\"), in Val grande di Lanzo, nelle Alpi Graie, a \"2.280\"\u00a0m s.l.m..\nStoria.\nNegli anni il rifugio ha subito notevoli ammodernamenti mantenendo per\u00f2 la tipica intonazione di rifugio alpino. \u00c8 dedicato alla memoria del barone valdostano Paolo Daviso di Charvensod, morto in un incidente sull'Uia di Bessanese il 27 agosto del 1921.\nCaratteristiche e informazioni.\nIl rifugio \u00e8 stato recentemente ristrutturato. \u00c8 costituito dalla cucina, le stanze dei volontari-gestori, la \"sala comune\" e le camerate;\nNel periodo di chiusura il locale invernale pu\u00f2 ospitare circa 6 persone.\nIl rifugio \u00e8 attualmente gestito dai volontari del C.A.I. di Venaria Reale.\nAccessi.\nL'accesso avviene normalmente partendo dalla frazione Forno Alpi Graie (1220\u00a0m) di Groscavallo.\nIl rifugio si raggiunge in circa tre ore, percorrendo il Sentiero 315 e superando un dislivello di 1.060\u00a0m.\nCollegamenti esterni.\nCAI - Sezione di Venaria Reale\nhttp://www.rifugiodaviso.it"}
{"id": "1272547", "revid": "767487", "url": "https://it.wikipedia.org/wiki?curid=1272547", "title": "Middle of Nowhere (film)", "text": "Middle of Nowhere \u00e8 film commedia del 2008 diretto da John Stockwell, presentato in anteprima al Toronto International Film Festival.\nTrama.\nDorian, figlio adottivo e ribelle di genitori ricchi, viene costretto ad un'educativa esperienza di lavoro estivo e finisce a fare il bagnino nel parco acquatico di un paese di provincia, nel Missouri. Anche Grace, in lotta con una madre irresponsabile, lavora nel medesimo paradiso dello spasso per pagarsi gli studi di medicina. Quando Dorian propone a Grace di dividere con lui i soldi derivanti dalla vendita porta a porta di marijuana, lei supera l'iniziale contrariet\u00e0 e si lascia convincere dal guadagno facile. Tra i due nasce un'amicizia particolare, che presto si allarga ad includere la sorellina di Grace, Taylor. Condividendo i rispettivi momenti di impasse esistenziale, i tre diventano l'uno l'approdo dell'altro e superano insieme una stagione dell'anno e della vita."}
{"id": "1272548", "revid": "767487", "url": "https://it.wikipedia.org/wiki?curid=1272548", "title": "Dipartimento di Izabal", "text": " \nIl dipartimento di Izabal \u00e8 uno dei 22 dipartimenti del Guatemala, il capoluogo \u00e8 la citt\u00e0 di Puerto Barrios.\nComuni.\nIl dipartimento di Izabal conta 5 comuni:"}
{"id": "1272552", "revid": "124338778", "url": "https://it.wikipedia.org/wiki?curid=1272552", "title": "Grande Fratello (terza edizione)", "text": "La terza edizione del reality show Grande Fratello \u00e8 andata in onda dal 30 gennaio all'8 maggio del 2003 ed \u00e8 stata considerata fortemente innovativa, rispetto alle due edizioni precedenti. \u00c8 durata 99 giorni ed \u00e8 stata condotta per la prima volta da Barbara D'Urso, e con la partecipazione di Marco Liorni nelle vesti di inviato.\nL'edizione \u00e8 stata vinta da Floriana Secondi che si \u00e8 portata a casa il montepremi di 250.000 \u20ac.\nLe innovazioni.\nBarbara D'Urso subentr\u00f2 a Daria Bignardi, conduttrice delle prime due edizioni, e la \"Casa\" venne ampliata a quasi 3.500 m2 e dotata di molte pareti vetrate, per meglio osservare gli occupanti. Marco Liorni fu confermato nel suo ruolo.\nIl gioco venne arricchito con nuovi meccanismi, come i premi per il vincitore settimanale, insignito del titolo \"il migliore\", che poteva ottenere generi di conforto personali, esclusioni dalla \"nomination\" o la permanenza temporanea in un luogo appartato e dotato di ogni comfort, denominato \"la suite\".\nTali premi settimanali vennero monetizzati, decurtando cos\u00ec il premio finale del vincitore a circa 241.000 euro, dei 300.000 inizialmente messi in palio.\nConcorrenti.\nL'et\u00e0 e le professioni dei concorrenti si riferiscono al momento dell'ingresso nella casa.\nTabella delle nomination.\nNota 1: Erika e Marika sono nominate la prima sera dal \"Grande Fratello\", gli altri ragazzi votano per chi eliminare.\nNota 2: Nella prima puntata vengono presentati Massimo e Raffaello e viene aperto il televoto per chi far entrare. Nel corso della seconda puntata i due entrano in casa, ma solo Raffaello pu\u00f2 rimanere. Victoria \u00e8 la migliore della settimana e salva Pasquale dalla nomination\nNota 3: Pasquale \u00e8 il migliore della settimana e salva Victoria dalla nomination.\nNota 4: Floriana \u00e8 la migliore della settimana e salva se stessa dalla nomination.\nNota 5: In seguito al ritiro di Fedro, il televoto viene annullato e non c'\u00e8 nessuna eliminazione.\nNota 6: Il destino dei due nuovi entrati dipendeva dal televoto settimanale: essendo uscito un uomo (Pasquale), ad abbandonare la casa \u00e8 la donna (Manila)."}
{"id": "1272555", "revid": "110157", "url": "https://it.wikipedia.org/wiki?curid=1272555", "title": "Dipartimento di Jalapa", "text": " \nIl dipartimento di Jalapa \u00e8 uno dei 22 dipartimenti del Guatemala, il capoluogo \u00e8 la citt\u00e0 di Jalapa.\nComuni.\nIl dipartimento di Jalapa conta 7 comuni:"}
{"id": "1272556", "revid": "100192841", "url": "https://it.wikipedia.org/wiki?curid=1272556", "title": "Kateryna Zubkova", "text": "Specializzata nel dorso ha partecipato alle Olimpiadi di Atene 2004."}
{"id": "1272557", "revid": "125337569", "url": "https://it.wikipedia.org/wiki?curid=1272557", "title": "Concimazione", "text": "La concimazione \u00e8 una tecnica agricola che contempla l'apporto di fertilizzanti allo scopo di aumentare la dotazione del terreno in uno o pi\u00f9 elementi nutritivi al fine della nutrizione minerale delle piante agrarie.\nScopo.\nLa concimazione rientra nella pi\u00f9 ampia categoria delle tecniche di fertilizzazione; per definizione modifica una parte delle propriet\u00e0 chimiche del terreno (nella fattispecie la composizione chimica) con la sola finalit\u00e0 di soddisfare il fabbisogno nutritivo delle colture. Si distingue pertanto dall'ammendamento in quanto il miglioramento delle propriet\u00e0 fisiche esula dai suoi scopi. Si distingue altres\u00ec dalla correzione in quanto con la concimazione non s'intende modificare il pH.\nDiversi concimi hanno un effetto ammendante o correttivo, perci\u00f2 possono esserci casi in cui la concimazione \u00e8 secondariamente ammendante o correttiva, in relazione ai quantitativi di fertilizzanti apportati:\nDa quanto detto in precedenza, la distinzione tra concimazione, ammendamento e correzione sembrerebbe alquanto labile, in realt\u00e0 \u00e8 il contesto che delinea in modo evidente la tipologia d'intervento:\nClassificazione.\nNon esiste una vera e propria classificazione schematica delle tipologie di concimazione, tuttavia alcuni tipi d'intervento hanno una denominazione specifica in relazione alla finalit\u00e0, alla modalit\u00e0 di esecuzione, alla natura dei concimi impiegati.\nConcimazione ordinaria.\nIn generale la tecnica, indipendentemente dalla modalit\u00e0 di esecuzione, ha i presupposti di una concimazione ordinaria di mantenimento, eseguita secondo il principio dell'anticipazione. Con questa finalit\u00e0, la concimazione ha lo scopo di mantenere stabile nel tempo la dotazione di elementi nutritivi del terreno, prevenendo perci\u00f2 il progressivo impoverimento causato in parte dall'asportazione del raccolto e in parte dai fattori naturali d'impoverimento (dilavamento, volatilizzazione, insolubilizzazione, erosione, ecc.). La concimazione di mantenimento si pratica applicando due principi alternativi:\nApparentemente non dovrebbe esserci differenza, nel lungo periodo, fra restituzione e anticipazione, tuttavia \u00e8 buona prassi quella di applicare il principio dell'anticipazione: l'anticipazione degli elementi conferisce al terreno uno stato di fertilit\u00e0 chimica pi\u00f9 elevato rispetto a quello medio. Le colture particolarmente esigenti in uno o pi\u00f9 elementi della fertilit\u00e0 possono avvantaggiarsi dell'anticipazione in quanto si sviluppano in un terreno pi\u00f9 fertile; per questo motivo la concimazione si effettua in generale all'inizio del ciclo colturale oppure frazionando una parte della dose di concime in pi\u00f9 interventi sul ciclo in corso.\nVa tuttavia precisato che nell'ambito di una rotazione colturale i due principi possono essere applicati in modo elastico secondo la risposta delle differenti colture, ottimizzando la tecnica in un vero e proprio piano di concimazione pluriennale. Per capire il concetto si pu\u00f2 fare riferimento alla concimazione potassica nell'esempio semplificato di una rotazione quadriennale, in un terreno tendenzialmente argilloso, con la seguente successione: barbabietola-frumento-pomodoro-orzo.\nLa barbabietola \u00e8 una classica coltura potassofila che asporta ingenti quantitativi di potassio, tuttavia risponde poco alla concimazione potassica nei terreni argillosi, in quanto assorbe il potassio utilizzando anche forme immobilizzate non disponibili per altre colture (il potassio fissato e, a maggior ragione, quello scambiabile.\nI cereali (orzo e frumento) sono colture prevalentemente esigenti in azoto e fosforo, pur asportando apprezzabili quantitativi di potassio. Il potassio asportato dai cereali si accumula in gran parte nella paglia, perci\u00f2, nell'ipotesi in cui la paglia non venga asportata dall'azienda, sar\u00e0 restituito al terreno dai residui colturali. In ogni modo, i cereali autunno-vernini non rispondono alla concimazione potassica nei terreni che hanno gi\u00e0 una discreta dotazione.\nIl pomodoro \u00e8 una pianta potassofila e risponde in modo palese alla concimazione potassica, dal momento che questo elemento \u00e8 fondamentale per l'accumulo degli zuccheri e per la colorazione delle bacche; inoltre risente dell'antagonismo fisiologico fra il potassio e gli elementi alcalino-terrosi (calcio e magnesio) eventualmente presenti in grandi quantit\u00e0 nel terreno. La coltura trae perci\u00f2 vantaggio da un'elevata dotazione di potassio, soprattutto nei terreni neutri o tendenti all'alcalinit\u00e0.\nSulla base di queste considerazioni si pu\u00f2 calcolare il fabbisogno complessivo di potassio nell'ambito della rotazione quadriennale e al netto delle eventuali restituzioni con la paglia dei cereali (o con il letame nel caso l'azienda sia dotata di allevamento). Il quantitativo corrispondente al fabbisogno potr\u00e0 essere frazionato destinandolo prevalentemente al pomodoro, riservandone una quota modesta alla barbabietola e al frumento e sospendendolo del tutto per l'orzo, che sfrutta egregiamente l'effetto residuo della concimazione potassica del pomodoro.\nA prescindere dalle considerazioni fatte in precedenza, il dosaggio degli elementi nutritivi da apportare con la concimazione ordinaria dipende da molteplici fattori. Questo aspetto sar\u00e0 affrontato nei paragrafi successivi.\nConcimazione di fondo.\nLa concimazione di fondo ha carattere di straordinariet\u00e0 e in generale si esegue una sola volta prima della messa a coltura di un terreno destinato alle coltivazioni erbacee oppure prima dell'impianto di una piantagione legnosa (vigneto, frutteto, oliveto, ecc.). Lo scopo della concimazione di fondo \u00e8 quello di elevare lo stato di fertilit\u00e0 chimica del terreno apportando considerevoli quantitativi degli elementi nutritivi carenti, in modo da elevare la dotazione a livelli medio alti nello strato prevalentemente esplorato dalle radici (in media i primi 40\u00a0cm). Con le stesse finalit\u00e0 si effettua la \"concimazione di arricchimento\" quando si vuole elevare lo stato di fertilit\u00e0 di un terreno gi\u00e0 in coltivazione. Questo caso si presenta quando non \u00e8 mai stata effettuata una concimazione di fondo oppure si sono applicati piani di concimazione errati, che, a causa di uno sfruttamento pluriennale del terreno, ne hanno determinato l'impoverimento.\nIl dosaggio da applicare in una concimazione di fondo esula dalle esigenze delle specifiche colture e si basa esclusivamente sui risultati forniti da un'analisi chimico-fisica del terreno. I parametri da prendere in considerazione sono la dotazione specifica degli elementi nutritivi, la densit\u00e0 apparente, la tessitura. Gli orientamenti in funzione del contesto cambiano secondo gli elementi nutritivi, soprattutto in relazione alla loro mobilit\u00e0 nel terreno: \nConcimazione minerale e organica.\nLa concimazione minerale \u00e8 quella eseguita con concimi minerali e, per estensione, con quelli organo-minerali. Si tratta di materiali prodotti dall'industria estrattiva e, soprattutto, dall'industria chimica, largamente diffusi nel mercato e, nelle regioni ad economia di mercato, distribuiti capillarmente attraverso gli ordinari canali di approvvigionamento delle aziende agrarie. La loro reperibilit\u00e0 nelle regioni ad economia di sviluppo \u00e8 invece problematica, perci\u00f2 hanno costi proibitivi nei paesi che praticano un'agricoltura estensiva o di sostentamento.\nLa concimazione organica \u00e8 quella eseguita con concimi organici che, almeno come definisce la normativa europea, sono materiali di origine biologica contenenti carbonio organico legato ad uno degli elementi della fertilit\u00e0. Il concime organico per eccellenza, tradizionalmente usato in agricoltura, \u00e8 il letame o stallatico, ottenuto dalla fermentazione e maturazione della lettiera degli allevamenti tradizionali. Altri concimi organici largamente impiegati nell'agricoltura moderna sono i liquami, mentre di minore diffusione, per ragioni economiche o tecniche, sono la torba, il compost, la pollina, il sovescio.\nIn generale, i concimi organici hanno un titolo molto pi\u00f9 basso di quello dei concimi chimici e una disponibilit\u00e0, nei paesi industrializzati, che \u00e8 strettamente legata a condizioni strutturali, a causa della specializzazione e regionalizzazione degli indirizzi produttivi in agricoltura. Per questi motivi, nelle regioni ad agricoltura intensiva, orientata al mercato, la concimazione minerale \u00e8 una tecnica largamente pi\u00f9 diffusa di quella organica per i notevoli vantaggi operativi ed economici. I concimi chimici sono infatti facilmente reperibili in commercio e, facendo riferimento al titolo in unit\u00e0 fertilizzanti, hanno costi di trasporto, di stoccaggio e distribuzione pi\u00f9 bassi. Inoltre si manipolano pi\u00f9 agevolmente. A titolo d'esempio, la somministrazione di 100\u00a0kg/ha di azoto, che corrisponde ad una dose medio bassa per una generica coltura industriale, richiede l'apporto di ben 200 quintali di letame bovino maturo (titolo medio 0,5% in N) e di poco pi\u00f9 di 2 quintali di urea (titolo 46% in N). Il prezzo del letame varia molto di zona in zona in funzione di molteplici fattori; a prescindere dalla reperibilit\u00e0, incide in modo notevole il costo del trasporto e, in media, il costo unitario per l'agricoltore, comprensivo di trasporto e rifornimento, \u00e8 dell'ordine di 1-1,5 \u20ac/q, quello dell'urea ha prezzi dell'ordine di 2,5 \u20ac/q. Sulla base di questi valori, che hanno esclusivo carattere orientativo, solo per l'approvvigionamento la concimazione dell'esempio costerebbe all'agricoltore circa 200 \u20ac/ha, nella migliore delle ipotesi, distribuendo il letame, a fronte di 50 \u20ac/ha, distribuendo l'urea. Il divario dei costi fra concimazione minerale e organica si accentua se si prendono in considerazione concimi organici di pi\u00f9 facile reperibilit\u00e0 (rispetto al letame) ma pi\u00f9 costosi, come ad esempio il compost, che avrebbe un costo di approvvigionamento, compreso il trasporto, dell'ordine di 2,5-2,6 \u20ac/q.\nIl confronto fra concimazione minerale e organica non pu\u00f2 comunque basarsi esclusivamente su parametri tecnico-economici, ma vanno considerati anche gli aspetti igienico-sanitari, quelli ambientali e, per alcuni fertilizzanti, quelli legislativi.\nLa concimazione organica, con opportune riserve in merito ai liquami e alcuni reflui agroindustriali, ha un modesto impatto sia sull'ambiente sia sulla salute dei consumatori. Sotto l'aspetto ecologico, il terreno rappresenta inoltre il sito per eccellenza per lo smaltimento dei rifiuti organici, dal momento che in tutti gli ecosistemi terrestri la comunit\u00e0 degli organismi decompositori si insedia soprattutto nel terreno. L'inconveniente pi\u00f9 probabile che pu\u00f2 presentare la concimazione organica, sotto l'aspetto ambientale, \u00e8 la possibilit\u00e0 d'inquinamento delle falde, con la somministrazione di quantitativi eccessivi di liquami zootecnici, o l'accumulo di metalli pesanti o sostanze varie di una certa tossicit\u00e0, con l'apporto di compost derivati dal trattamento di rifiuti civili o industriali non adeguati.\nLa concimazione minerale ha invece un potenziale impatto negativo sull'ambiente e, indirettamente, sulla salute, a causa della possibilit\u00e0 di inquinamento delle falde conseguente al dilavamento dei sali, in particolare dei nitrati. Questo evento si verifica in particolare sui terreni tendenzialmente sciolti e soggetti a frequenti e abbondanti apporti idrici, naturali o artificiali, unitamente a laute concimazioni azotate. Il passaggio dei nitrati nella falda freatica e, in secondo luogo, nei corsi d'acqua \u00e8 pericoloso per l'insorgenza di fenomeni di eutrofizzazione nelle acque superficiali e per il possibile accumulo di nitrati nell'acqua potabile degli acquedotti alimentati dalle falde. In passato, in particolare negli anni ottanta, l'agricoltura nell'Italia settentrionale \u00e8 stata chiamata in causa per il fenomeno dell'eutrofizzazione del Mare Adriatico, causato dall'eccesso di nitrati e di fosfati trasportati dal Po. Va tuttavia specificato che difficilmente nei terreni italiani si pu\u00f2 avere dilavamento del fosforo, dal momento che questo elemento \u00e8 ben trattenuto dal potere assorbente del terreno.\nUn altro punto a sfavore della concimazione minerale \u00e8 la minore salubrit\u00e0 dei prodotti ottenuti con essa. Anche in questo caso i maggiori rischi derivano dall'accumulo dei nitrati negli ortaggi fogliosi (insalate, bietole, spinaci, ecc.), che si verifica soprattutto con le concimazioni azotate abbondanti. La messa in accusa dei concimi chimici, in realt\u00e0, \u00e8 frutto di una cattiva informazione e di una soggettiva repulsione verso tutto ci\u00f2 che non \u00e8 di origine biologica: i composti chimici, siano essi di natura biologica o sintetica, sono soggetti nel terreno a dinamiche di trasformazione che alla fine portano a risultati qualitativamente identici: le piante, ad esempio, assorbono l'azoto sotto forma di ione nitrato (NO3-), disciolto nella soluzione circolante del terreno; questo pu\u00f2 provenire da diverse fonti: pu\u00f2 essere portato direttamente con la concimazione minerale, oppure pu\u00f2 derivare dalla nitrificazione dell'azoto ammoniacale, a sua volta apportato con la concimazione minerale, oppure prodotto dalla mineralizzazione dei composti organici. In definitiva, l'azoto entra all'interno dei vegetali sotto forma di nitrato, indipendentemente dal fatto che questo provenga da concimi minerali o organici; se l'accumulo di sali, potenzialmente tossici o non, \u00e8 maggiormente frequente nei prodotti agricoli ottenuti con la concimazione minerale, la causa va attribuita per lo pi\u00f9 alla maggiore possibilit\u00e0 di raggiungere dosaggi eccessivi con l'uso di concimi chimici. I concimi organici hanno invece titoli molto pi\u00f9 bassi e l'apporto di elementi nutritivi \u00e8 quantitativamente limitato e legato alla dinamica della mineralizzazione, che rilascia gradualmente le forme minerali. Il minore impatto della concimazione organica sarebbe pertanto dovuto ad una nutrizione vegetale \"moderata\".\nA prescindere dalle posizioni assunte nel dibattito pro e contro la concimazione minerale, va in ogni modo considerato che questa pratica \u00e8 bandita dai disciplinari di agricoltura biologica, che prevedono esclusivamente la concimazione organica.\nFertirrigazione.\nLa fertirrigazione \u00e8 una pratica di concimazione che consiste nella somministrazione di concimi veicolati dall'acqua dell'irrigazione. La tecnica si pu\u00f2 applicare, con impianti di tipologia differente, sia per la concimazione minerale sia per quella organica (usando ad esempio i liquami) ma in genere si adotta per quella minerale. La fertirrigazione comporta infatti la miscelazione con l'acqua irrigua di una soluzione fluida di concimi, operazione impossibile da effettuarsi con la maggior parte dei fertilizzanti organici.\nUn impianto di fertirrigazione comprende uno o pi\u00f9 serbatoi di stoccaggio della soluzione nutritiva, con rispettivi dispositivi di aspirazione e spinta, i quali immettono la soluzione direttamente nella condotta di irrigazione o in una sua derivazione. In dotazione all'impianto vi \u00e8 una centralina di controllo che regola la portata del flusso di miscelazione in base a parametri chimico-fisici preimpostati. Fra questi, quelli fondamentali sono la concentrazione salina dell'acqua irrigua fertilizzata e il pH. Il primo parametro permette di controllare il dosaggio dei concimi, ad esempio attraverso la conducibilit\u00e0 elettrica, il secondo permette di controllare la dinamica di assorbimento dei nutrienti, strettamente legata al pH. La regolazione del pH si effettua agendo sulla portata di miscelazione, secondo il tipo d'impianto, di una soluzione acida o basica. Un impianto di fertirrigazione di questa tipologia \u00e8 integralmente automatizzabile per mezzo di elettrovalvole comandate da una centralina di controllo o, pi\u00f9 semplicemente, da dispositivi a tempo.\nIl vantaggio della fertirrigazione consiste nell'ottimizzazione della nutrizione minerale, in quanto la somministrazione dei concimi pu\u00f2 essere adattata alla dinamica dei fabbisogni nutritivi della coltura nel corso del ciclo: un impiego ottimale dell'impianto contempla anche la variazione del dosaggio e della formula di concimazione secondo la fase fenologica della coltura. La fertirrigazione si presta per essere adottata nei sistemi d'irrigazione in pressione, preferibilmente con distribuzione localizzata (irrigazione a goccia o altri sistemi di microirrigazione). Dati gli alti costi fissi degli impianti e i costi di esercizio non trascurabili, la fertirrigazione \u00e8 in genere limitata ai comparti dell'orticoltura, della frutticoltura, della floricoltura e della serricoltura. Non esistono, comunque, vincoli tecnici all'adozione sulle altre colture erbacee da pieno campo.\nVa, tuttavia, ricordato che spesso la necessit\u00e0 di eliminare enormi quantitativi di liquami ha indotto al mascheramento \u2013 con l\u2019innocua pratica della fertirrigazione \u2013 di attivit\u00e0 configuranti scarico non autorizzato o abbandono di rifiuti. Con la contestuale tendenza a rendere questa pratica esente e zona franca dalle normative sull\u2019inquinamento (sia da quella in materia di rifiuti sia da quella in materia di scarichi). Tale fenomeno prende il nome di \"falsa fertirrigazione\",\nConcimazione fogliare.\nLa concimazione fogliare \u00e8 una tecnica di somministrazione dei concimi che sfrutta la capacit\u00e0 delle piante di assorbire l'acqua e i sali minerali in essa disciolti attraverso l'epidermide e gli stomi delle foglie. Il comportamento delle piante e l'efficacia dell'intervento varia in funzione di diversi fattori (specie vegetale, et\u00e0 delle foglie, morfologia e anatomia, sostanze utilizzate, modalit\u00e0 di irrorazione, ecc.), in ogni modo va considerato che le piante sono per natura portate a veicolare la nutrizione minerale attraverso le radici, perci\u00f2 i dosaggi applicabili nella concimazione fogliare sono molto pi\u00f9 bassi di quelli relativi alla concimazione ordinaria, sebbene siano molto efficaci. Va inoltre considerato che l'impiego di alti dosaggi o di specifiche sostanze pu\u00f2 causare fitotossicit\u00e0.\nIn linea di massima, la concimazione fogliare non si presta ai fini nutrizionali, bens\u00ec pu\u00f2 essere considerata soprattutto come un intervento integrativo che permette la risoluzione di carenze nutrizionali, spesso frequenti per i microelementi (ferro, zinco, rame, boro, manganese, molibdeno), e per l'apporto di amminoacidi e sostanze stimolanti e rinforzanti di rapida assimilazione. Gli oligoelementi sono assorbiti in quantit\u00e0 molto limitate e le carenze nutrizionali sono in genere causate da fenomeni di insolubilit\u00e0 o di antagonismo di assorbimento, pi\u00f9 che da vere e proprie carenze nel terreno. In questo caso la somministrazione per via fogliare permette di svincolarsi dalle cause effettive che provocano la carenza.\nMacchine per la distribuzione dei concimi.\nFacendo riferimento alla concimazione eseguita nell'agricoltura ordinaria con fertilizzanti in forma solida, la distribuzione dei concimi si effettua in genere ricorrendo a macchine specifiche adatte per determinate finalit\u00e0. Alcune tipologie sono tuttavia concepite per la distribuzione di fertilizzanti in forma liquida o gassosa.\nSpandiconcime.\nLo \"spandiconcime\" \u00e8 concepito per la distribuzione di concimi minerali solidi, i cui formulati sono in granuli o, meno frequentemente, in cristalli o in polvere, tuttavia alcune tipologie si prestano anche per la distribuzione di concimi organici ridotti in \"pellet\" (es. la pollina) e, impropriamente, per la distribuzione di semi nella semina a spaglio. Le tipologie fondamentali di spandiconcime sono due, ad azione centrifuga o pneumatica.\nLo \"spandiconcime centrifugo\" \u00e8 la tipologia pi\u00f9 economica e di pi\u00f9 largo impiego. Consiste in una tramoggia di carico a forma conica o piramidale rovescia, che lascia cadere per gravit\u00e0 il concime su una piattaforma ruotante azionata dalla presa di potenza del trattore. Per effetto della forza centrifuga il concime che cade sulla piattaforma viene scagliato posteriormente a ventaglio, coprendo con l'avanzamento del trattore una fascia rettangolare. Il dosaggio del concime si effettua regolando l'apertura di scarico della tramoggia e la velocit\u00e0 di avanzamento del trattore. Il sistema \u00e8 alquanto approssimativo sia nel dosaggio sia nell'omogeneit\u00e0 di distribuzione, tuttavia questi limiti sono accettabili e compensati dal basso costo della macchina; un trattorista esperto \u00e8 infatti in grado di operare sovrapponendo le fasce di distribuzione ottenendo un'apprezzabile omogeneit\u00e0 di distribuzione e adeguando la velocit\u00e0 alla quantit\u00e0 di concime da somministrare in un unico passaggio. Gli spandiconcime centrifughi sono adatti alla distribuzione di concimi granulari, cristallini o pellettati, mentre sono poco adatti alla distribuzione di quelli polverulenti (es. le scorie Thomas e i vecchi formulati della calciocianammide). In ogni modo i formulati in polvere hanno ormai una diffusione marginale e per lo pi\u00f9 sono impiegati per i concimi solubili usati in fertirrigazione.\nLo \"spandiconcime pneumatico\" \u00e8 una tipologia pi\u00f9 sofisticata e meno diffusa a causa dei costi fissi e di manutenzione pi\u00f9 alti. \u00c8 composto da una tramoggia di carico che lascia cadere il concime in una corrente d'aria forzata che lo convoglia tramite tubazioni al sistema di distribuzione. Questo \u00e8 fondamentalmente costituito da una barra trasversale in cui sono distribuiti gli ugelli erogatori. Rispetto agli spandiconcime centrifughi ha il vantaggio di regolare meglio la distribuzione e non richiede la sovrapposizione dei passaggi, in quanto la distribuzione \u00e8 di per s\u00e9 omogenea. I limiti operativi consistono nei formulati impiegabili: il trasporto pneumatico \u00e8 adatto infatti alla distribuzione di concimi in polvere o in microgranuli, mentre \u00e8 poco adatto ai granuli, ai cristalli e, a maggior ragione, ai \"pellet\".\nSeminatrici.\nNelle tecniche ordinarie, la maggior parte del concime si distribuisce all'inizio del ciclo colturale, se non in un'unica soluzione eliminando del tutto gli interventi sulla coltura in corso (concimazione di copertura). L'esigenza di semplificare le operazioni colturali e ridurre il numero di interventi ha portato al concepimento di seminatrici che eseguono, contemporaneamente alla semina, altre operazioni. Anche le macchine pi\u00f9 semplici, come le seminatrici universali a righe, combinano la semina con la concimazione. Queste macchine dispongono di due tramogge separate, una per la semente, l'altra per il concime; la deposizione del seme e del concime avviene contemporaneamente per mezzo degli stessi organi di distribuzione. Sul fondo delle tramogge \u00e8 dislocato il sistema di rilascio che permette di regolare in modo differenziale i flussi del seme e del concime secondo le diverse esigenze.\nQuesta soluzione \u00e8 la realizzazione pratica del principio della concimazione localizzata: il concime viene distribuito lungo la fila di semina conferendo al terreno un elevato stato di fertilit\u00e0 chimica proprio in prossimit\u00e0 della pianta fin dalle prime fasi.\nLa distribuzione dei concimi alla semina, con l'uso delle seminatrici, si presta solo per i concimi minerali: a prescindere dai limiti tecnici intrinseci delle macchine, la distribuzione eccessivamente localizzata dei concimi organici \u00e8 poco razionale, in quanto per questi materiali \u00e8 pi\u00f9 adatta la distribuzione a tutto campo e l'interramento a profondit\u00e0 maggiori.\nSpandiletame.\nSono macchine di semplice concezione adatte alla distribuzione di grandi quantitativi di materiale solido grossolano come il letame. Sono costituite da un carro trainato fornito di un pianale di carico a sponde alte. Il fondo \u00e8 dotato di un nastro trasportatore per il convogliamento della massa verso il lato posteriore. Qui \u00e8 disposto un sistema di scarico che provvede anche alla frantumazione grossolana del materiale per mezzo di alberi rotativi provvisti di lame.\nSpandiconcime irrorante.\n\u00c8 una macchina concepita per la distribuzione di concimi in forma liquida, iniettati per pressione da ugelli assolcatori subito sotto la superficie del terreno. La macchina comprende un serbatoio di carico, un sistema di spinta costituito da una pompa idraulica, tubature di servizio e, infine, il sistema di erogazione. Permette un'elevata omogeneit\u00e0 di distribuzione e si presta anche per la distribuzione localizzata e in copertura di concimi fosfatici e potassici e per la somministrazione di liquami. In quest'ultimo caso si riduce notevolmente l'inconveniente dell'emissione di cattivi odori.\nCarrobotte spandiliquame.\n\u00c8 costituito da un carrello trainato portante un serbatoio cilindrico della capacit\u00e0 variabile da poche centinaia ad alcune migliaia di litri. La macchina \u00e8 dotata di un compressore, azionato dalla presa di potenza del trattore, che, per mezzo di una valvola invertibile permette il carico e lo scarico della cisterna secondo la pressione:\nCompletano la dotazione dispositivi accessori (valvole di sicurezza, aperture d'ispezione, manometri e dispositivi di controllo del livello).\nCome dice il nome, gli spandiliquame sono concepiti per la distribuzione dei liquami, tuttavia si possono usare, all'occorrenza, anche per altri scopi (spandimento di liquidi vari, spurgo di pozzi neri, prosciugamento, irrigazione di aiuole, piccoli superfici, alberi sparsi, ecc.).\nMacchine distributrici di ammoniaca.\nPresso le industrie chimiche \u00e8 disponibile e pu\u00f2 essere impiegata l'ammoniaca anidra, il concime azotato con il pi\u00f9 alto titolo (82,3% in N). Questo concime \u00e8 in forma gassosa ed \u00e8 distribuito con macchine che iniettano il gas sotto la superficie del terreno, dove, reagendo con l'acqua, entra in soluzione.\nTecnica della concimazione.\nLa modalit\u00e0 e l'epoca di esecuzione della concimazione dipendono naturalmente da vari contesti. Facendo riferimento alle condizioni pi\u00f9 frequenti, che contemplano la distribuzione di concimi minerali o organici solidi oppure di liquami, la tecnica differisce sostanzialmente oltre che per la tipologia di macchina anche per la procedura.\nGli aspetti fondamentali che condizionano la procedura sono i tempi di rilascio degli elementi nutritivi e la loro mobilit\u00e0 nel terreno: alcuni concimi sono a pronto effetto, nel senso che rilasciano gli elementi nutritivi in tempi brevi (da poche ore ad alcuni giorni) e nella forma direttamente utilizzabile dalle piante, altri sono a effetto lento, nel senso che rilasciano gli elementi nutritivi in tempi pi\u00f9 o meno lunghi (da poche settimane a diversi mesi) in quanto devono sottostare a dinamiche di trasformazione di natura microbica, chimica e chimico-fisica. Infine occorre tener presente che alcuni elementi sono dotati di una notevole mobilit\u00e0, per cui sono facilmente veicolati dall'acqua lungo il profilo del terreno, mentre altri sono poco mobili perch\u00e9 trattenuti dal potere assorbente del terreno. Gli elementi mobili si distribuiscono senza particolari accorgimenti e senza la necessit\u00e0 di interrarli, tuttavia si perdono facilmente per il dilavamento. Gli elementi poco mobili sono trattenuti stabilmente nel terreno, ma non ci sar\u00e0 risposta alla concimazione se sono lasciati in superficie oppure distribuiti in uno strato lontano dalle radici assorbenti.\nPer una corretta esecuzione della concimazione \u00e8 necessario conoscere alcuni di questi aspetti.\nSomministrazione dei concimi organici.\nIndipendentemente dal materiale organico distribuito, la sostanza organica immobilizza temporaneamente gli elementi nutritivi incorporati preservandoli dalle perdite per dilavamento, ma rendendoli anche indisponibili per le piante. Prima che tali elementi possano essere trasformati in forma minerale, la sostanza organica dovr\u00e0 essere decomposta e infine mineralizzata, con rilascio di azoto ammoniacale (NH4+) e forme ossigenate solubili del fosforo e dello zolfo (ioni fosfato acido, H2PO4- e HPO42-, e ioni solfato acido, HSO4-); i metalli, essendo generalmente presenti nella sostanza organica in forma ionica (K+, Ca++, Mg++, ecc.), sono liberati in seguito alla decomposizione dei residui acidi organici.\nLa decomposizione e mineralizzazione dell'humus e della sostanza organica in generale sono processi microbici che procedono a temperature relativamente alte, perci\u00f2 sono pi\u00f9 intensi nel periodo primaverile ed estivo. Ne consegue che la distribuzione di concimi organici, specie nel periodo autunnale, dar\u00e0 i suoi effetti a distanza di diversi mesi e durante questo periodo le piante potranno disporre solo della frazione minerale preesistente nel terreno.\nUn altro aspetto da considerare \u00e8 l'immobilit\u00e0 della sostanza organica: affinch\u00e9 i processi di decomposizione, umificazione e mineralizzazione si svolgano correttamente e in tempi relativamente brevi, la sostanza organica deve essere incorporata sotto la superficie del terreno: nei terreni naturali infatti la dinamica del ciclo del carbonio \u00e8 organizzata in strati lungo il profilo del suolo, condizione questa che \u00e8 difficilmente riproducibile nei terreni agrari, se non impossibile in quelli sottoposti a periodiche lavorazioni.\nSulla base di queste considerazioni, i concimi organici vanno in genere distribuiti prima della lavorazione principale (aratura, fresatura, ecc.), in modo da incorporarli nel profilo lavorato.\nSomministrazione dei concimi fosfatici e potassici.\nIl fosforo e il potassio sono notoriamente elementi poco mobili perch\u00e9 vengono trattenuti dal potere assorbente del terreno adsorbiti sulla superficie dei colloidi. L'acqua presente nel terreno discioglie i granuli e i cristalli che compongono il concime e porta in soluzione gli ioni. Essendoci un equilibrio dinamico fra ioni in soluzione e ioni adsorbiti, i processi di scambio ionico dell'interfaccia, che separa il complesso di scambio dalla soluzione circolante, sottraggono gli ioni fosfato e gli ioni potassio all'acqua immobilizzandoli temporaneamente sulla superficie dei colloidi.\nL'immobilizzazione dovuta allo scambio ionico \u00e8 un processo esclusivamente chimico-fisico e reversibile: per effetto dell'equilibrio, gli ioni trattenuti saranno rilasciati gradualmente mano a mano che la soluzione circolante si impoverisce per effetto dell'assorbimento radicale o del dilavamento. Per la scarsa mobilit\u00e0 di questi elementi la disponibilit\u00e0 per le piante si verifica solo se il rilascio degli ioni avviene in corrispondenza dello spazio esplorato dalle radici. Analogo comportamento si riscontra per il calcio e il magnesio, anch'essi trattenuti dal complesso di scambio del terreno.\nSulla base di queste considerazioni i concimi fosfatici e potassici vanno distribuiti in modo che sia possibile incorporarli nel terreno con una lavorazione. Infatti, lasciandoli in superficie, occorreranno mesi, se non alcuni anni, prima che il fosforo e il potassio arrivino alla profondit\u00e0 degli apparati radicali. Nei terreni che hanno una modesta dotazione \u00e8 fondamentale distribuire questi concimi incorporandoli in tutto lo strato attivo, pertanto la concimazione fosfopotassica andrebbe eseguita prima della lavorazione principale oppure frazionando la dose in due somministrazioni: una a tutto campo prima della lavorazione, la seconda alla semina, localizzata lungo le file di semina. Nei terreni che hanno invece una buona dotazione \u00e8 sufficiente somministrare i concimi fosfopotassici al momento della semina, semplificando le operazioni colturali; sar\u00e0 il tempo a distribuire gli elementi lungo il profilo reintegrando le asportazioni che si hanno ogni anno. Da queste considerazioni si desume anche l'importanza della concimazione di fondo ai fini della nutrizione fosfatica e potassica delle piante: l'alta dotazione del terreno permette l'instaurazione di una dinamica della fertilit\u00e0 fosfopotassica che si articola in cicli pluriennali stabilmente mantenuta dalle annuali reintegrazioni.\nSomministrazione dei concimi azotati.\nL'azoto \u00e8 l'elemento pi\u00f9 facile da somministrare, ma \u00e8 anche la causa pi\u00f9 frequente di errori di valutazione in quanto il comportamento dell'azoto varia in modo notevole secondo la sua forma chimica. La dinamica dell'azoto \u00e8 riassunta nella seguente tabella.\nCome si evince dalla tabella, i tempi di risposta delle colture alla concimazione minerale azotata e la persistenza non vanno di pari passo: le concimazioni a pronto effetto sono anche quelle che hanno una scarsa persistenza. Il motivo di fondo risiede nei tempi richiesti dalla nitrificazione: la maggior parte delle piante assorbe solo l'azoto nitrico, pertanto, nel caso della somministrazione della forma ureica o di quella ammoniacale, ci sar\u00e0 un ritardo richiesto dalla conversione dell'azoto ammoniacale in azoto nitrico, processo attuato da un ristretto raggruppamento di specie batteriche. L'attivit\u00e0 dei batteri nitrificanti \u00e8 strettamente condizionata dalla temperatura: in inverno pu\u00f2 arrestarsi del tutto, in estate pu\u00f2 richiedere pochi giorni, mentre a fine inverno e in primavera, secondo le condizioni termiche, pu\u00f2 richiedere tempi variabili dai 10 giorni ai 20-30 giorni. Da quanto detto si desume anche che nei periodi caldi la differenza dei tempi di risposta ai concimi ureici e quelli nitrici \u00e8 minima, mentre nella stagione fredda ci possono essere, secondo le regioni, differenze di diversi mesi. Ad esempio, nell'Italia meridionale non \u00e8 raro che a fine inverno si esegua la concimazione di copertura del frumento con l'urea, dato il suo minore costo, mentre nella Pianura Padana \u00e8 opportuno ricorrere a concimi nitrici o nitrico-ammoniacali (nitrato ammonico).\nSulla base di queste considerazioni la concimazione azotata si esegue con criteri differenti secondo il contesto. Nelle colture a ciclo autunno-primaverile la concimazione azotata va frazionata somministrando met\u00e0 o due terzi della dose alla semina, impiegando un concime a lento o medio effetto (contenente azoto ureico o ammoniacale). Il resto della dose si somministra in uno o due interventi \"in copertura\", vale a dire sulla coltura in atto, alla fine dell'inverno o all'inizio della primavera, usando, secondo le condizioni termiche, un concime a medio o a pronto effetto. Nelle colture a ciclo estivo la concimazione azotata deve tener conto del sistema d'irrigazione impiegato: considerato che possono esserci perdite per dilavamento a causa della distribuzione periodica di elevati volumi irrigui, sarebbe opportuno frazionare la dose in almeno due interventi (uno alla semina, uno in copertura), usando in questo caso concimi a lento effetto. In ogni modo va precisato che tali indicazioni hanno solo un valore orientativo, in quanto le condizioni ambientali e operative possono variare notevolmente in funzione della regione, della stagione, della coltura, del terreno. Per tali motivi la concimazione azotata \u00e8 una tecnica che viene attuata con estrema eterogeneit\u00e0 in quanto \u00e8 impossibile impostare una direttiva generale di valore assoluto.\nUn altro aspetto da prendere in considerazione \u00e8 il modo in cui il concime s'incorpora nel terreno. Essendo l'azoto un elemento mobile ed essendo i concimi minerali azotati altamente solubili, non \u00e8 necessario eseguire lavori d'interramento: sar\u00e0 sufficiente una pioggia o un'irrigazione per portare in soluzione il concime e distribuirlo lungo il profilo del terreno.\nScelta del concime.\nLa scelta del concime \u00e8 un aspetto fondamentale della tecnica, in quanto pu\u00f2 avere rilevanti ripercussioni non solo sull'organizzazione aziendale e sulla dotazione del parco macchine, ma anche sull'indirizzo produttivo. Il criterio principale su cui si basa la scelta dovrebbe essere quello tecnico-agronomico, ma questo pu\u00f2 anche diventare secondario ed essere subordinato a criteri economici, logistici, ecologici e legislativi.\nConcime organico o minerale?\nLa prima scelta discerne fra i concimi organici e quelli minerali, con problematiche di cui si \u00e8 in parte parlato in precedenza. La scelta del concime organico diventa obbligatoria se l'azienda si prefigge un indirizzo biologico, con il quale la concimazione minerale \u00e8 incompatibile. L'agricoltura biologica \u00e8 tuttavia un settore di nicchia, per quanto in forte espansione, perci\u00f2 nella maggior parte dei casi la scelta \u00e8 condizionata da aspetti organizzativi ed economici e strutturali e, in seconda istanza, tecnico-agronomici. In generale, il basso titolo dei concimi organici (che costringe alla distribuzione di elevati quantitativi), la produzione limitata in campo industriale, la difficolt\u00e0 di reperimento, che richiede spesso il ricorso a trasporti su lunga distanza, la difficolt\u00e0 d'impostazione di una razionale formula di concimazione, la difficolt\u00e0 di distribuzione in campo, sono nel complesso fattori che depongono a sfavore dei concimi organici. Gli agricoltori perci\u00f2 si orientano di preferenza verso la scelta dei concimi minerali. Vi sono tuttavia contesti particolari che rendono possibile, se non addirittura conveniente, il ricorso alla concimazione organica, anche se questa si configura sempre come tecnica che integra quella minerale:\nAl di fuori di questi contesti, in un'agricoltura di mercato integrata in Paesi industrializzati la scelta depone a netto favore dei concimi chimici. Tuttavia \u00e8 probabile che in futuro questo divario si riduca grazie ad una maggiore diffusione degli impianti di compostaggio dei rifiuti solidi urbani, resa possibile dalla raccolta differenziata dei rifiuti, e, contemporaneamente, ad una maggiore incidenza dei costi energetici associati alla produzione dei concimi chimici.\nScelta dei concimi minerali.\nLa scelta nell'ambito dei concimi minerali \u00e8 alquanto complessa per la concomitanza di differenti criteri e la variabilit\u00e0 dei contesti; \u00e8 impossibile configurare una linea generale: ci sono casi in cui i criteri tecnici hanno una priorit\u00e0 su quelli economici, altri in cui sono subordinati, altri ancora in cui entrano in gioco fattori di non facile inquadramento (tradizioni, reperibilit\u00e0, competenza tecnica, regolamenti normativi, ecc.). I principali criteri che condizionano la scelta del concime sono i seguenti:\nDosaggio dei concimi.\nIn generale ogni coltura risponde alla concimazione in modo differente al variare dell'elemento nutritivo somministrato, della quantit\u00e0 somministrata (dose), delle condizioni intrinseche alla stessa coltura e delle condizioni ambientali. Tale risposta, non sempre restituita, pu\u00f2 essere quantitativa e/o qualitativa.\nRisposta quantitativa.\nLa risposta quantitativa alla concimazione \u00e8 conforme alla legge del minimo di Liebig, che, nella sua formulazione estesa, sancisce che \"la crescita di un organismo (o di una popolazione) \u00e8 determinata dal fattore ambientale presente in quantit\u00e0 minore rispetto alle esigenze\". In altri termini, essendo la produzione vegetale determinata dal concorso di pi\u00f9 fattori della produzione, saranno i fattori limitanti a condizionare il livello produttivo, in quanto gli altri sono disponibili in quantit\u00e0 eccessive rispetto alle esigenze.\nIl modello grafico-matematico che rappresenta nella sua completezza questa legge \u00e8 la curva a sigmoide (vedi figura). Nel caso specifico dei fertilizzanti, in genere, le colture danno una produzione P0 anche in assenza di concimazione: questo comportamento \u00e8 del tutto normale se si pensa che nel terreno \u00e8 in genere presente una quantit\u00e0, sia pur minima, dell'elemento nutritivo in questione. La somministrazione di dosi crescenti dell'elemento determinano un aumento della resa unitaria ad incrementi crescenti fino al punto di flesso corrispondente alla dose D1. Questa risposta \u00e8 dovuta al fatto che l'elemento in questione \u00e8 un fattore limitante. Impiegando dosi maggiori di D1, la resa \u00e8 ancora pi\u00f9 alta, tuttavia gli incrementi di produzione sono decrescenti. In questo ambito, altri fattori diventano limitanti e condizionano in modo determinante il livello produttivo.\nIn corrispondenza della dose D2 si ottiene il massimo della produzione (P2): la quantit\u00e0 di fertilizzante somministrata soddisfa in pieno l'esigenza della coltura in quello specifico contesto. La somministrazione di dosi maggiori non d\u00e0 alcuna risposta o addirittura causa una risposta negativa. In entrambi i casi, gli altri fattori della produzione sono limitanti e non permettono un incremento delle rese. La risposta negativa si manifesta con cali di resa; in questo caso l'elemento nutritivo \u00e8 disponibile in quantit\u00e0 eccessive e tali da provocare effetti negativi.\nUn esempio pratico \u00e8 la risposta alla concimazione azotata. Questo elemento \u00e8 in genere presente in quantit\u00e0 limitate rispetto alle esigenze dei vegetali, perci\u00f2 la concimazione azotata produce una risposta positiva. Oltre certe dosi, tuttavia, diventano fattori limitanti, per differenti motivi, la disponibilit\u00e0 idrica e il potassio:\nNella pratica il modello teorico della legge di Liebig non sempre \u00e8 rappresentato nella sua completezza, per cui le curve reali di risposta alla concimazione possono avere andamenti apparentemente diversi. Questo succede perch\u00e9 nella realt\u00e0 pratica una parte della curva \u00e8 mascherata dalle condizioni ambientali naturali. Ad esempio, come si \u00e8 detto in precedenza, la barbabietola da zucchero in Italia non risponde alla concimazione potassica perch\u00e9 in genere \u00e8 coltivata in terreni argillosi ben dotati di potassio. Se si coltiva la barbabietola in terreni poveri, il potassio diventa un fattore limitante e in questo caso ci sar\u00e0 una risposta quantitativa della coltura alla concimazione potassica.\nUn'ulteriore considerazione deve essere fatta in merito alla dose ottimale. Nel grafico della figura, la dose D2 corrisponde alla \"dose tecnica ottimale\", perch\u00e9 \u00e8 quella che d\u00e0 la massima resa. La dose tecnica ottimale non coincide mai con la \"dose economica ottimale\" perch\u00e9 l'aumento del dosaggio comporta anche un aumento dei costi impliciti ed espliciti. Sotto l'aspetto economico la concimazione segue la legge dei rendimenti decrescenti e l'aumento della dose di concime \u00e8 conveniente finch\u00e9 l'incremento di produzione (produttivit\u00e0 marginale) \u00e8 superiore all'incremento di costo (costo marginale); dal momento che la distribuzione di un concime comporta sempre un costo (almeno in forma implicita), ne consegue che la dose economica ottimale \u00e8 sempre inferiore alla dose tecnica ottimale.\nRisposta qualitativa.\nMolte colture reagiscono alla concimazione anche con una risposta qualitativa. La rappresentazione di questa risposta con modelli teorici analoghi a quelli della legge del minimo non \u00e8 facile, anche perch\u00e9 il concetto di qualit\u00e0 spesso non \u00e8 facilmente quantificabile, \u00e8 subordinato ad un certo grado di soggettivit\u00e0 e, infine, varia secondo l'oggetto considerato. A titolo d'esempio si pu\u00f2 fare un confronto fra il concetto di qualit\u00e0 inteso per un ortaggio foglioso, come la lattuga, e un ortaggio a bacca, come il melone. La risposta qualitativa di questi due ortaggi all'azoto e al potassio \u00e8 differente.\nLa qualit\u00e0 di una lattuga per molti consumatori si identifica con la tenerezza delle foglie, un certo grado di carnosit\u00e0 e nel contenuto in acqua; il sapore intrinseco di una lattuga \u00e8 un fattore qualitativo secondario dal momento che in genere il consumatore tipo usa condimenti come il sale, l'aceto, l'olio, il limone o salse varie per degustare un'insalata. Le propriet\u00e0 organolettiche richieste ad una lattuga sono conferite dalla concimazione con un rapporto N:K sbilanciato verso l'azoto. Una formula di concimazione povera in azoto porta alla produzione di una lattuga meno apprezzata, perch\u00e9 le foglie saranno pi\u00f9 sottili, pi\u00f9 fibrose e meno acquose; \u00e8 probabile che la lattuga sia anche pi\u00f9 saporita, soprattutto perch\u00e9 pi\u00f9 sapida, ma questo carattere organolettico sarebbe apprezzato solo degustando la lattuga senza alcun condimento; in ogni modo il gusto intrinseco di una lattuga \u00e8 in genere poco percepito rispetto ad altri caratteri organolettici, come ad esempio la consistenza.\nLa qualit\u00e0 di un melone si identifica con il tenore zuccherino e con la sapidit\u00e0, in altri termini con il sapore intrinseco del frutto; questo \u00e8 fondamentale dal momento che in genere il consumatore degusta il melone al naturale senza alcun condimento. Un melone poco dolce e insipido non \u00e8 apprezzato perch\u00e9 la sua degustazione non produce quel senso di appagamento che le persone ricercano nella frutta in generale. Le propriet\u00e0 organolettiche richieste ad un melone sono conferite dalla concimazione con un rapporto N:K fortemente sbilanciato verso il potassio; \u00e8 noto che il potassio interviene come elemento dinamico nella sintesi e nell'accumulo degli zuccheri e come elemento plastico nel contenuto in sali minerali (prevalentemente in forma di cloruro di potassio). Una formula di concimazione ricca in azoto porta alla produzione di meloni di maggiore pezzatura, ma poco consistenti, acquosi e, soprattutto, di gusto piatto (insipidi e poco dolci).\nDa quanto detto, \u00e8 evidente che le formule di concimazione variano in funzione della coltura e del prodotto che si intende ottenere. Un elemento nutritivo in genere influisce su ogni coltura esaltando o deprimendo specifici caratteri qualitativi. L'elenco \u00e8 alquanto eterogeneo perci\u00f2 possiamo limitarci a qualche esempio illustrativo oltre a quelli gi\u00e0 citati: il fosforo incrementa il valore nutritivo di diversi semi, il potassio influisce positivamente sulla colorazione del pomodoro, il magnesio e il potassio sulla sapidit\u00e0 dei frutti, il calcio sulla consistenza dei frutti in generale, lo zolfo aumenta la propriet\u00e0 lacrimatoria della cipolla, il cloro riduce la combustibilit\u00e0 del tabacco, il fosforo e il calcio aumentano il valore nutritivo dei foraggi stimolando la produzione lattea, l'azoto riduce la percentuale di bianconatura del grano duro e ne incrementa la resa in glutine, ecc.\nScelta della dose e della formula.\nCome si pu\u00f2 intuire non si possono definire direttive che abbiano un valore assoluto. I manuali propongono in genere un valore o un intervallo di valori, ma questi dati vanno sempre interpretati in modo critico e rapportarti ad un contesto pratico. Il quale pu\u00f2 anche differire in modo considerevole da quello preso in considerazione nei trattati che fanno riferimento a situazioni ordinarie. La somministrazione di 250\u2013300\u00a0kg/ha di azoto sul grano pu\u00f2 avere applicazione nelle condizioni ambientali del Nord Italia o del Centro Europa, ma \u00e8 deleteria se la coltivazione si pratica nell'Italia meridionale: in questi ambienti le precipitazioni primaverili e le riserve idriche nel terreno sono spesso un fattore limitante e una coltivazione di grano che ha beneficiato di un'abbondante concimazione azotata avr\u00e0 nei mesi di marzo e aprile un rigoglio vegetativo tale da consumare pi\u00f9 velocemente le riserve idriche del terreno; in assenza di piogge che ripristino tali riserve, in primavera avanzata, durante la fase di accrescimento della granella, il grano si trover\u00e0 in condizioni di carenza idrica che si ripercuoteranno inevitabilmente sulle dimensioni delle cariossidi. In definitiva, se la concimazione azotata pu\u00f2 determinare un abbondante sviluppo dell'apparato vegetativo nei periodi non critici, la carenza idrica provocher\u00e0 un drastico calo della produzione. Per questo motivo le dosi di azoto sul grano si mantengono prudenzialmente fra i 100\u2013200\u00a0kg/ha nelle condizioni ordinarie dell'Italia meridionale.\nLa dose di unit\u00e0 fertilizzante, in generale, si deve impostare secondo questi criteri:\nVa infine segnalato che gli agricoltori applicano in genere dosi che scaturiscono da una collaudata esperienza individuale e collettiva che si rapporta al contesto territoriale in cui operano.\nPer quanto riguarda le formule di concimazione, queste hanno, per ogni coltura, un intervallo di variazione che influisce sul rapporto quantit\u00e0-qualit\u00e0. In generale, un agricoltore orientato verso una produzione in termini quantitativi sceglie una formula di concimazione che tende a privilegiare l'azoto, mentre chi intende ottenere una produzione di qualit\u00e0 privilegia il fosforo e il potassio, con un occhio di riguardo verso gli elementi secondari della fertilit\u00e0 (in particolare calcio e magnesio).\nDall'unit\u00e0 fertilizzante al concime.\nUna volta stabilita la quantit\u00e0 di elemento nutritivo da somministrare, si risale alla dose di concime attraverso il titolo applicando la seguente formula\nformula_1\ndove formula_2 \u00e8 la dose di concime, formula_3 la dose in unit\u00e0 fertilizzante (N, P2O5 o K2O), formula_4 il titolo del concime scelto.\nAd esempio, se si devono somministrare 80\u00a0kg/ha di azoto su 8 ettari di terreno impiegando il nitrato ammonico (titolo 35% in N), la quantit\u00e0 di concime da distribuire sar\u00e0 pari a\nformula_5\nDato che i concimi minerali sono in genere reperibili in commercio in confezioni da 25 o 50\u00a0kg, si procede ad un arrotondamento, per difetto o per eccesso. Se si dispone di sacchi da 25\u00a0kg si distribuiscono 2.450\u00a0kg (98 sacchi) o 2475\u00a0kg (99 sacchi), se si dispone di sacchi da 50 si distribuiscono 2450\u00a0kg (49 sacchi) o 2.500\u00a0kg (50 sacchi)."}
{"id": "1272558", "revid": "1149807", "url": "https://it.wikipedia.org/wiki?curid=1272558", "title": "Pete Wisdom", "text": "Peter Paul Winston \"Pete\" Wisdom \u00e8 un personaggio dei fumetti, creato da Warren Ellis (testi) e Ken Lashley (disegni), pubblicato dalla Marvel Comics. La sua prima apparizione avviene in \"Excalibur\" (vol. 1) n. 86 (febbraio 1995).\nStoria editoriale.\nWisdom \u00e8 stato inizialmente concepito da Warren Ellis e Ken Lashley per la testata \"Electric Angel\" della Trident Comics come un giovane ed irascibile nativo dell'Essex con poteri elettrocinetici. Stando a quanto affermato da Ellis nel 2005, inoltre, la sua maggiore ispirazione per il personaggio \u00e8 stata \"L'ispettore Regan\". Ad ogni modo l'esordio del personaggio \u00e8 avvenuto alla Marvel nel febbraio 1995 sulle pagine di \"Excaliburd\" (vol. 1) n. 86; nella sua versione definitiva di agente del servizio segreto britannico.\nNel 1998 compare come coprotagonista, assieme a Kitty Pryde, della miniserie di tre numeri \"Pryde and Wisdom\"; divenendo poi uno dei personaggi principali di \"New Excalibur\" di Chris Claremont per tutta la durata della testata (2005-2007). Parallelamente ottiene anche una breve serie personale: \"Wisdom\", uscita sotto l'etichetta MAX Comics. Dal maggio 2008 fino al luglio 2009, \u00e8 stato uno dei personaggi principali di \"Captain Britain and MI13\".\nBiografia del personaggio.\nOrigini.\nNato a Londra, Inghilterra, dal sergente di Scotland Yard Harold Wisdom e dalla sua innominata moglie, Pete, a differenza della sorella minore Romany, esperta di occulto ed alleata di Union Jack che crescendo \u00e8 entrata brevemente in polizia nel Department of Unusual Deaths (Dept F.66), \u00e8 sempre stato un ragazzo problematico e ribelle la cui vita \u00e8 tuttavia cambiata completamente quando, dopo un violento litigio con la madre \u00e8 fuggito lasciandola sola ad Hungerford, cosa che l'ha portata a rimanere vittima del violento massacro consumatovisi il 19 agosto 1987. Colpevolizzandosi, e venendo colpevolizzato dal padre, per la morte materna Wisdom sviluppa un forte cinismo e si unisce al MI6 venendo trasferito nel giro di pochi anni al dipartimento Black Air, dove intreccia una relazione con la sua diretta superiore Michelle Scicluna.\nExcalibur.\nDopo aver compiuto numerose missioni di omicidio tuttavia, Wisdom, stancatosi, sfrutta il suo ascendente su Scicluna per farsi mandare a Genosha a svolgere un incarico di assistenza alla supersquadra britannica Excalibur a seguito della quale ottiene il diritto di lasciare Black Air. Durante l'esperienza con Excalibur, Pete conosce Shadowcat e, costretto da varie vicissitudini a portarla con s\u00e9 dopo aver fatto ritorno dalla missione, finisce con l'investigare con lei sui vertici di Black Air scoprendo che sfruttano le persone dotate di poteri sovrannaturali per scopi criminali. Furioso, Pete espone tutta la verit\u00e0 portando allo smantellamento dell'agenzia e, in seguito, si unisce a Excalibur su invito di Kitty, con cui nel corso dell'indagine ha sviluppato una reciproca infatuazione che li porta a diventare una coppia. Dopo aver svolto varie missioni al fianco del gruppo, nel momento in cui una cellula sopravvissuta di Black Air tenta di assassinarlo portando alla breve cattura di Nightcrawler, Wisdom, sentendosi in colpa, lascia Kitty e la squadra.\nX-Force.\nSuccessivamente diviene mentore e membro di una delle incarnazioni di X-Force capitanata da Cable, assumendone poi il ruolo di leader e inscenando infine la propria morte con la complicit\u00e0 della sorella cos\u00ec da permettere ai membri di X-Force di trovare la loro strada.\nHouse of M.\nDopo l'M-Day, Wisdom mantiene i suoi poteri e, su ordine dell'MI13 (il servizio segreto britannico operante sul paranormale) assieme a Capitan Bretagna, Sage, Dazzler, Nocturne e il Fenomeno fonda New Excalibur, supergruppo che, tuttavia si scioglie poco dopo. Contemporaneamente svolge delle missioni con l'MI13 in qualit\u00e0 di agente sul campo rivelandosi il miglior elemento a disposizione dell'organizzazione e divenendovi tanto fedele che, quando il direttore Alistaire Stuart passa all'MI6 egli lo vive come un tradimento personale. Durante una guerra tra il Regno Unito e Avalon, Wisdom negozia la pace con Oberon tramite un matrimonio con sua figlia, la fata Tink, con cui per\u00f2 non ha quasi alcun contatto e che tradisce con la telepate dell'Ulster Maureen Raven, che \u00e8 tuttavia costretto in seguito ad uccidere per scongiurare un'invasione aliena.\nSecret Invasion.\nNominato personalmente dal primo ministro nuovo direttore dell'MI13, Wisdom si adopera all'omicidio degli agenti Skrull infiltratisi all'interno delle sedi del potere inglese ed assiste alla morte di Capitan Bretagna, colpito da un missile nucleare. Per far fronte all'invasione ed impedire la distruzione dei potenti oggetti magici inglesi, Wisdom si allea con uno Skrull disertore con le sembianze di John Lennon, la vampira Spitfire e l'esercito di Avalon. Dopo aver tentato inutilmente di estrarre Excalibur, viene indotto da una misteriosa voce ad aprire il portale che racchiude tutte le creature magiche malvagie: il personaggio misterioso si rivela essere Merlino che, rinsavito dalla follia che l'aveva spinto ad uccidere la figlia, riporta in vita Capitan Bretagna e erige una barriera Anti-Skrull attorno alle isole britanniche lasciandole, tuttavia, esposte al pericolo delle forze occulte.\nWisdom e l'MI13 si operano dunque a difendere il paese da tali minacce, tra cui: il Dr. Plokta e il Conte Dracula.\nPoteri e abilit\u00e0.\nOltre ad essere un leader innato, un abile stratega, una spia finemente addestrata ed un esperto di combattimento corpo a corpo; Wisdom \u00e8 un mutante dotato della capacit\u00e0 di assorbire costantemente l'energia solare e l'energia termica per poi rilasciarla dalle mani sotto forma di lame calde come la superficie stessa del Sole. L'uso di tali lame \u00e8 molteplice: Wisdom \u00e8 difatti in grado di lanciarle a mo' di proiettile o tenerle attaccate alle dita per servirsene come artigli in uno scontro ravvicinato; inoltre il loro calore pu\u00f2 rallentare la sua velocit\u00e0 di caduta permettendogli di saltare da grandi altezze.\nAltre versioni.\nHouse of M.\nNella realt\u00e0 alternativa di \"House of M\" Wisdom \u00e8 il segretario personale nonch\u00e9 guardia del corpo del Re d'Inghilterra Brian Braddock.\nUltimate.\nNell'universo Ultimate il personaggio \u00e8 un semplice umano, ex-membro del servizio di intelligence britannico, che, dopo essersi offerto come cavia per un programma volto a replicare l'intelligenza di Tony Stark col DNA di Banner, diviene la versione Ultimate del Capo e, per tenere sotto controllo la sua trasformazione, tenta di rubare la nanotecnologia Stark finendo per\u00f2 ucciso da Hulk.\nTerra-9586.\nSulla realt\u00e0 alternativa di Terra-9586 Petros Wisdom/Friar Albion, \u00e8 un membro del Corpo di Capitan Bretagna."}
{"id": "1272559", "revid": "110157", "url": "https://it.wikipedia.org/wiki?curid=1272559", "title": "Dipartimento di Jutiapa", "text": " \nIl dipartimento di Jutiapa \u00e8 uno dei 22 dipartimenti del Guatemala, il capoluogo \u00e8 la citt\u00e0 di Jutiapa.\nComuni.\nIl dipartimento di Jutiapa conta 17 comuni:"}
{"id": "1272560", "revid": "2061842", "url": "https://it.wikipedia.org/wiki?curid=1272560", "title": "Dipartimento di Pet\u00e9n", "text": " \nIl dipartimento di Pet\u00e9n \u00e8 uno dei 22 dipartimenti del Guatemala, il capoluogo \u00e8 la citt\u00e0 di Flores.\nGeografia fisica.\nIl dipartimento si trova nella parte settentrionale del Guatemala; con una superficie di 33.600\u00a0km2, \u00e8 il pi\u00f9 grande in termini di dimensioni e rappresenta circa un terzo della superficie del Guatemala.\nComuni.\nIl dipartimento di Pet\u00e9n conta 17 comuni di cui 12 di seguito riportati:"}
{"id": "1272562", "revid": "767487", "url": "https://it.wikipedia.org/wiki?curid=1272562", "title": "Dipartimento di Quetzaltenango", "text": " \nIl dipartimento di Quetzaltenango \u00e8 uno dei 22 dipartimenti del Guatemala, il capoluogo \u00e8 la citt\u00e0 di Quetzaltenango.\nComuni.\nIl dipartimento di Quetzaltenango conta 24 comuni:"}
{"id": "1272565", "revid": "110157", "url": "https://it.wikipedia.org/wiki?curid=1272565", "title": "Dipartimento di Retalhuleu", "text": " \nIl dipartimento di Retalhuleu \u00e8 uno dei 22 dipartimenti del Guatemala, il capoluogo \u00e8 la citt\u00e0 di Retalhuleu.\nComuni.\nIl dipartimento di Retalhuleu conta 9 comuni:"}
{"id": "1272566", "revid": "124488650", "url": "https://it.wikipedia.org/wiki?curid=1272566", "title": "Francesca Segat", "text": "Specializzata inizialmente nella farfalla, nella seconda parte di carriera \u00e8 diventata anche una mistista di livello internazionale.\nCarriera.\nHa militato per molti anni nelle file della \"Nottoli Nuoto\" di Vittorio Veneto, sua prima societ\u00e0. Il suo primo allenatore \u00e8 stato Roberto Bettin. e Andrea Palloni.\nSi \u00e8 fatta notare a livello nazionale quando ai campionati invernali del 2001 ha vinto il titolo dei 200\u00a0m farfalla stabilendo anche il primato italiano (di \"record\" in carriera ne ha fatti pi\u00f9 di venti sia in vasca corta che lunga). L'anno dopo ha vinto sei titoli ai campionati nazionali, si \u00e8 affermata come la migliore centista/duecentista italiana ed \u00e8 stata convocata agli europei di Berlino dove \u00e8 arrivata in finale nei 200\u00a0m delfino, quinta, e nella staffetta mista. A fine anno \u00e8 stata finalista nei 100 e 200\u00a0m farfalla anche agli europei in vasca da 25 metri di Riesa.\nNel 2003 ha vinto sette titoli italiani tra cui per la prima volta quello dei 400\u00a0m misti. Il miglior risultato con la nazionale lo ha ottenuto ai mondiali di barcellona quando \u00e8 arrivata quinta nella finale dei 200\u00a0m farfalla migliorando il primato italiano di quasi un secondo. Ai successivi europei in vasca corta di Dublino ha confermato il suo potenziale quando ha vinto la sua prima medaglia internazionale, l'argento nei 200\u00a0m arrivando dietro a \u00c9va Risztov.\nIl 2004 \u00e8 stato un anno di minor successo, gi\u00e0 in primavera agli europei era rimasta fuori dalle finali individuali entrando in quella della staffetta mista in cui \u00e8 giunta quarta con Alessandra Cappa, Chiara Boggiatto e Federica Pellegrini: convocata in agosto per i giochi olimpici di Atene, \u00e8 stata esclusa dalla finale dei 200\u00a0m ed eliminata gi\u00e0 in batteria nei 100\u00a0m.\nAgli europei in vasca corta del dicembre 2004 ha nuotato in due finali, quella dei \"suoi\" 200\u00a0m farfalla e quella della 4\u00d750\u00a0m stile libero. Nell'anno 2005 \u00e8 tornata a vincere, sette titoli italiani e tre medaglie di bronzo ai Giochi del Mediterraneo di Almer\u00eda nei 50, 100 e 200\u00a0m delfino vinti dalle compagne di nazionale Elena Gemo, Ambra Migliori e Caterina Giacchetti. Un mese dopo ai mondiali di Montr\u00e9al \u00e8 stata la prima delle escluse alla finale dei 200\u00a0m ed \u00e8 arrivata in semifinale anche nei 100\u00a0m farfalla.\nIl 2006 \u00e8 stato uno dei suoi migliori anni nello sport competitivo; La Segat ha ottenuto successi sia in Italia, vincendo titoli italiani anche nelle staffette a stile libero oltre che nella farfalla e nei misti, che all'estero con la nazionale, iniziando in aprile ai suoi primi mondiali in vasca corta in cui ha nuotato in due finali arrivando seconda nei 200\u00a0m delfino dietro solo a Jessicah Schipper, e quarta con la 4\u00d7100\u00a0m mista assieme ad Elena Gemo, Chiara Boggiatto e Cristina Chiuso. In estate ha partecipato ai campionati europei di Budapest ed \u00e8 tornata sul podio nei 200\u00a0m, argento dietro ad Otylia J\u0119drzejczak e davanti a Caterina Giacchetti, battuta di cinque centesimi; ha nuotato qiuindi in altre due finali, i 100\u00a0m farfalla e la 4\u00d7100\u00a0m stile libero, finite al quinto e sesto posto.\nA differenza dell'anno precedente, il 2007 le ha portato scarso successo, sia ai mondiali in cui si \u00e8 fermata alle qualificazioni nelle gare individuali e non ha centrato una finale neanche in staffetta, che alle universiadi in cui non ha mai potuto salire sul podio. Cos\u00ec come il 2007, anche l'anno olimpico 2008 non \u00e8 iniziato bene, con scarsi successi in campo nazionale e con la nazionale agli europei in cui \u00e8 stata eliminata in batteria sia nei 100 che nei 200\u00a0m farfalla: ha per\u00f2 vinto la medaglia di bronzo con la 4\u00d7200\u00a0m stile libero avendola aiutata a qualificarsi in batteria. Come risultato non \u00e8 stata convocata ai Giochi Olimpici di Pechino.\nLa stagione 2008-2009 \u00e8 invece iniziata in un altro modo: cinque titoli italiani a novembre ai campionati invernali, e due settimane dopo agli europei in vasca corta di Fiume ha vinto il suo primo oro a livello internazionale aggiudicandosi i 200\u00a0m misti stabilendo anche il nuovo primato europeo con 2'07\"03; inoltre ha vinto due medaglie di bronzo nei 100 e 400\u00a0m misti, preceduta in quest'ultima gara da Alessia Filippi. Nel 2009 ha vinto ancora sei titoli italiani e due medaglie, una d'oro e una d'argento ai Giochi del Mediterraneo di Pescara; ai mondiali di Roma per\u00f2 non ha avuto successo, collezionando solo tre eliminazioni tra batterie e semifinali nei 200\u00a0m farfalla e nei misti.\nAgli europei in vasca corta di Istanbul del dicembre 2009 ha nuotato nelle finali dei misti e ha vinto l'argento nei 200\u00a0m preceduta da Evelyn Verraszt\u00f3. . In estate ha partecipato ai campionati europei di Eindhoven dove \u00e8 arrivata settima nei 200\u00a0m misti e quinta con la staffetta mista assieme a Elena Gemo, Chiara Boggiatto e Chiara Masini Luccetti. Alla fine di novembre agli europei in vaca corta di Eindhoven \u00e8 andata in finale nei 100 e nei 400\u00a0m misti, mentre \u00e8 stata eliminata in batteria nei 200\u00a0m misti. Pochi giorni dopo ai mondiali in vasca corta di Dubai nei 200\u00a0m misti \u00e8 arrivata sesta in finale con un tempo che le avrebbe consentito di vincere la medaglia d'argento agli europei. \u00c8 stata capace anche di arrivare ottava in finale nei 100\u00a0m misti e di contribuire a portare la 4\u00d7200\u00a0m in finale dove \u00e8 arrivata sesta.\nIl 16 dicembre 2011, in occasione dei campionati italiani invernali di nuoto 2011 di Riccione, annuncia il suo ritiro dall'attivit\u00e0 agonistica.\nPrimati italiani detenuti.\nVasca da 50\u00a0m:\nVasca da 25\u00a0m:\nPalmar\u00e8s.\nnota: E = primato europeo\nCampionati italiani.\n47 titoli individuali e 3 in staffette, cos\u00ec ripartiti:\n\"nd = non disputata\""}
{"id": "1272567", "revid": "125169886", "url": "https://it.wikipedia.org/wiki?curid=1272567", "title": "Fanny Mendelssohn", "text": "Fu nonna del matematico Kurt Hensel e sorella del pi\u00f9 noto compositore Felix Mendelssohn; entrambi erano nipoti del filosofo ebreo Moses Mendelssohn.\nBiografia e produzione musicale.\nFanny Mendelssohn nacque ad Amburgo, prima figlia del banchiere Abraham Mendelssohn (figlio del filosofo Moses Mendelssohn, che pi\u00f9 tardi cambi\u00f2 il nome della famiglia in Mendelssohn Bartholdy) e della moglie Lea Salomon, nipote dell'imprenditore Daniel Itzig.\nFanny ebbe la possibilit\u00e0 di usufruire degli stessi insegnamenti dati al fratello Felix, condividendo numerosi insegnanti, fra cui Carl Friedrich Zelter. Come Felix (che nacque nel 1809), Fanny mostr\u00f2 precocemente una grande abilit\u00e0 nel comporre musica (la sua prima composizione, scritta nel 1819, all'et\u00e0 di quattordici anni, \u00e8 una raccolta di 12 \"gavotte\", la cui partitura \u00e8 andata perduta). I frequenti ospiti del salotto di casa Mendelssohn, negli anni intorno al 1820, fra i quali c'erano Ignaz Moscheles e Sir George Smart, erano meravigliati dal talento dei due giovani fratelli Mendelssohn.\nTuttavia, fu limitata dai pregiudizi del tempo nei confronti delle donne, pregiudizi sostenuti, pare, anche dal padre che non tollerava la sua attivit\u00e0 di compositrice. Egli le scrisse nel 1820: \"La musica forse diventer\u00e0 la sua (di Felix) professione, mentre per te pu\u00f2 e deve essere solo un ornamento\". Il fratello Felix, invece, la supportava sia come compositrice che come artista, anche se era cauto (probabilmente per ragioni familiari) sull'idea che lei pubblicasse le sue opere a proprio nome. Lui comunque la aiut\u00f2 ad arrangiare un certo numero di componimenti che lei pubblic\u00f2 a suo nome, e lei in cambio lo aiut\u00f2 con considerazioni critiche sulle sue partiture, che lui considerava molto costruttive. \nDopo un corteggiamento durato sette anni e nonostante l'opposizione della madre, nel 1829 Fanny spos\u00f2 il pittore Wilhelm Hensel, che incoraggi\u00f2 la sua produzione artistica e dal quale ebbe un figlio, chiamato Sebastian in onore di Johann Sebastian Bach. In seguito, le sue opere furono sempre suonate insieme a quelle del fratello durante i concerti che si tenevano nella casa di famiglia, a Berlino.\nIl suo debutto pubblico al pianoforte avvenne nel 1838, quando si esib\u00ec eseguendo il Concerto per pianoforte e orchestra n. 1, op. 25 di Felix. \nForse il suo capolavoro pi\u00f9 maturo \u00e8 l'imponente e virtuosistico \"Trio in re minore\" op. 11, per pianoforte, violino e violoncello, in quattro movimenti (1846-1847), eseguito poco prima della sua morte, a Berlino, durante i concerti domenicali delle \"Henselschen Sonntagmusiken\" (al pianoforte, l'Autrice). Fanny scrisse in ogni caso una quantit\u00e0 ragguardevole di composizioni: circa 300 Lieder, 150 pezzi pianistici, nonch\u00e9 duetti e terzetti vocali, musiche per coro, da camera, Orator\u00ee, Cantate, Ouvertures e brani per orchestra. Le sue opere sono oggi pubblicate soltanto in minima parte. In anni recenti, tuttavia, la sua musica \u00e8 diventata pi\u00f9 nota grazie ad esecuzioni nel corso di concerti e alla pubblicazione di CD da parte di etichette quali Hyperion e CPO, oltre che a ricerche condotte sulla creativit\u00e0 musicale femminile, di cui Fanny \u00e8 una delle poche esponenti della prima met\u00e0 del XIX secolo.\nMor\u00ec il 14 maggio del 1847 a causa di complicazioni seguite ad un ictus che la colp\u00ec durante le prove di un'opera sinfonico-corale del fratello, \"Die erste Walpurgisnacht\" (op. 60)."}
{"id": "1272569", "revid": "287204", "url": "https://it.wikipedia.org/wiki?curid=1272569", "title": "Obelisco (disambigua)", "text": ""}
{"id": "1272578", "revid": "3732", "url": "https://it.wikipedia.org/wiki?curid=1272578", "title": "Comunicato stampa", "text": "Un comunicato stampa \u00e8 un testo redatto dall'ufficio stampa di un'azienda o di un ente pubblico per informare su un fatto oppure su un avvenimento in maniera ufficiale. Viene diffuso presso gli organi d'informazione e le reti sociali sul web. Firmato da un addetto stampa, riporta tutti i dati utili per comporre articoli giornalistici inerenti alle novit\u00e0 in esso contenute.\nDescrizione.\nIl comunicato stampa:\nL'addetto stampa si occupa, oltre che del testo, anche della presentazione grafica (carattere ben leggibile e dimensione appropriata).\nLavoro dell'addetto stampa.\nIl comunicato stampa viene inviato prima alle agenzie, poi ai giornalisti (sia delle agenzie che delle tv e dei giornali). L'addetto stampa deve conoscere come si svolge una giornata di lavoro nelle redazioni. Pertanto sceglier\u00e0 il momento opportuno per contattare i giornalisti e fare in modo che il comunicato abbia elevate possibilit\u00e0 di comparire nella prossima edizione del giornale. Di solito, i comunicati stampa vengono inviati alle agenzie entro le 11 antimeridiane. Poi cominciano i contatti con i giornalisti delle agenzie. L'obiettivo dell'addetto alle relazioni con i media \u00e8 ottenere che il proprio comunicato sia rilanciato gi\u00e0 nel primo pomeriggio. Dal numero di lanci ottenuti egli potr\u00e0 misurare l'efficacia del proprio lavoro.\nSuccessivamente cominciano i contatti con i giornali: l'addetto chiama i caporedattori e si informa sulla possibilit\u00e0 che ha il comunicato di entrare in pagina. \u00c8 disponibile inoltre a fornire ulteriori informazioni, se necessarie per approfondire la notizia. Non mancano i contatti con i giornalisti incaricati dal caporedattore di redigere materialmente l'articolo.\nNel tardo pomeriggio l'addetto richiama i caporedattori per informarsi su quanto spazio \u00e8 stato dedicato al suo comunicato stampa. Si informa anche sul titolo scelto e sull'eventuale presenza di fotografie.\nUso.\nI comunicati stampa, oltre che da enti e aziende, sono utilizzati anche da personaggi pubblici e da enti non commerciali (accademie, partiti politici, ecc.) per comunicare in modo pi\u00f9 formale e senza un contraddittorio, rispetto a quanto potrebbe avvenire nel corso di un incontro diretto con la stampa. In questi caso pi\u00f9 che un addetto stampa, \u00e8 usata la figura dell\"'addetto alle pubbliche relazioni\". Per questo il comunicato stampa viene spesso utilizzato per far pervenire ai media dichiarazioni, rettifiche e precisazioni da parte di politici, personaggi dello spettacolo e altri soggetti pubblici.\nAttualmente, con l'uso sempre pi\u00f9 esteso di internet, le aziende ed i giornalisti trovano utili i portali web dedicati esclusivamente alla divulgazione dei comunicati stampa che permettono, in maniera gratuita o a pagamento, di pubblicare e redistribuire in modo veloce i comunicati di aziende e di privati, oltrech\u00e9 di consultarli e visualizzarli (anche grazie ai Feed RSS, che permettono la visualizzazione in pochi secondi).\nInternet ha anche favorito l'utilizzo di comunicati stampa in una nuova ottica nell'intento di strategie di \"link building\" e di ottimizzazione per i motori di ricerca. Questa tecnica - utilizzata per anni - \u00e8 ora per\u00f2 inutile e pu\u00f2 causare penalizzazioni algoritmiche da parte di Google poich\u00e9 gli schemi di link ed i link \"non naturali\" sono visti da Google come un metodo per manipolare il posizionamento, il quale invece dev'essere imparziale e non manipolato."}
{"id": "1272581", "revid": "125271106", "url": "https://it.wikipedia.org/wiki?curid=1272581", "title": "Marco Aime", "text": "Biografia.\nMarco Aime ha frequentato l'Istituto tecnico industriale statale \"Amedeo Avogadro\" di Torino, dove si \u00e8 diplomato, nel 1975, come perito elettrotecnico. Dal 1977 al 1988 ha lavorato presso la Pirelli a Settimo Torinese, portando avanti, nel contempo, gli studi universitari presso l'Universit\u00e0 di Torino. La passione per l'antropologia nasce dai primi viaggi extraeuropei compiuti in quel periodo. Il primo, un trekking tra le montagne dell'Hindukush e del Karakorum (Pakistan) nel 1983 e successivamente, nel 1984 in Mali, viaggio a cui deve la passione per l'Africa e in particolare per il Sahel e le regioni desertiche.\nNel 1988 si laurea in Lettere e Filosofia all'Universit\u00e0 di Torino con una tesi di antropologia alpina sulle credenze di magia (le \"masche\") dei montanari della valle Grana (Cuneo). Subito dopo abbandona la fabbrica e si dedica alla professione di giornalista, scrittore e fotografo freelance, collaborando con testate come \"La Stampa\", \"Airone\", \"Atlante\", \"Gulliver\".\nNel 1992 vince un dottorato di ricerca in Antropologia culturale ed Etnologia presso l'Universit\u00e0 di Torino, nell'ambito del quale intraprende una ricerca sul terreno tra i Tangba-Taneka del Benin settentrionale, addottorandosi nel 1996 con Francesco Remotti con una tesi dal titolo \"Il mercato e la collina. Il sistema politico dei Tangba (Taneka) del Benin settentrionale. Passato e presente\". Nel 1999 entra come ricercatore presso l'Universit\u00e0 di Genova, dove insegna antropologia culturale come professore associato dal 2005 al 2018, quando consegue l'ordinariato.\nHa condotto ricerche sul campo in Africa occidentale (Benin, Mali) e sulle Alpi nonch\u00e9 ha compiuto numerosi viaggi in paesi extraeuropei come: Algeria, Libia, Tunisia, Marocco, Mauritania, Senegal, Mali, Burkina Faso, Benin, Togo, Ghana, Etiopia, Tanzania, R.D. del Congo, Botswana, Namibia, Sudafrica, Yemen, India, Nepal, Myanmar, Thailandia, Ecuador. Dal punto di vista teorico, si interessa prevalentemente alle tematiche legate al concetto di identit\u00e0 e al turismo.\nHa partecipato alle edizioni 2007, 2008 e 2015 del Festival della Mente di Sarzana e alle edizioni 2004, 2007, 2009 e 2012 del Festivaletteratura di Mantova. Consulente scientifico del festival Pistoia - Dialoghi sull'uomo, dedicato all'antropologia del contemporaneo, sin dalla sua nascita, nel 2010, ha partecipato a tutte le edizioni e ha scritto due libri e collaborato a 4 volumi per la collana Dialoghi sull'uomo - Utet.\nIn ambito letterario, ha vinto il Premio Chatwin e il Premio Albatros con il libro di racconti \"Taxi Brousse\".\nOpere.\nOltre a numerosi articoli scientifici, ha pubblicato:\nNarrativa.\n\u00c8 autore anche di alcune opere di narrativa:"}
{"id": "1272586", "revid": "63727", "url": "https://it.wikipedia.org/wiki?curid=1272586", "title": "Mathis Type G", "text": "La Type G era un'autovettura di fascia media, prodotta tra il 1924 ed il 1929 dalla casa automobilistica francese Mathis.\nProfilo.\nObiettivo della Type G e delle sue derivate fu quello di proporre al pubblico una vettura di classe media che andasse a prendere il posto della Type SB, che aveva mire da vettura media, ma che di fatto appariva parzialmente limitata nei suoi obiettivi, a causa della cilindrata troppo bassa (montava un propulsore da 1.1 litri). D'altro canto, la Type SB non vendette male, ma i detrattori tendevano ad indicarla come una \"limousine\" o una \"landaulet\" dei poveri. Fu cos\u00ec che nel settembre 1923 fu presentato il primo prototipo della futura Type G, equipaggiata da un'unit\u00e0 da 1.5 litri, quindi decisamente superiore all'unit\u00e0 motrice della sua antenata, e gi\u00e0 all'inizio del 1924 la Type G fu lanciata sul mercato.\nSi trattava di una vettura proposta principalmente come torpedo o come berlina, ma anche come taxi con carrozzeria landaulet.\nMontava un motore a 4 cilindri da 1453\u00a0cm\u00b3, in grado di erogare una potenza massima di 22\u00a0CV. Tale motore possedeva la testata separata dal monoblocco ed aveva la distribuzione a valvole laterali. La trasmissione prevedeva una frizione a dischi multipli in bagno d'olio ed un differenziale al retrotreno. Il cambio era a 4 marce. L'impianto frenante era a tamburi sulle quattro ruote. Il telaio aveva un passo di 3.10\u00a0m. La velocit\u00e0 massima era di circa 75\u00a0km/h.\nContemporaneamente alla Type G fu lanciata anche la Type GM, una versione di cilindrata superiore, 1616\u00a0cm\u00b3, in grado di erogare 25\u00a0CV di potenza massima e di raggiungere gli 80\u00a0km/h di velocit\u00e0 massima. Il resto della meccanica riprendeva quella della Type G, almeno per i primi anni di produzione.\nLa Type GM fu la componente della famiglia della Type G commercializzata per pi\u00f9 tempo, e durante tale arco di produzione fu proposta in diversissime varianti di carrozzeria: oltre a quelle previste per la normale Type G vi furono anche la cabriolet, la coach, la limousine ed una coup\u00e9 denominata \"faux cabriolet\" (falsa cabriolet), in quanto si trattava di una coup\u00e9 con tetto in lamiera che riprendeva la stessa linea della capote chiusa nella versione cabriolet. Oltre a tali versioni ve ne furono alcune destinate ad un uso commerciale. Si trattava di una versione dal carattere pi\u00f9 sportiveggiante rispetto a quello della Type G. Pertanto adott\u00f2 una telaio dal passo pi\u00f9 corto di 15 cm rispetto a quello della Type G.\nNel 1925 furono introdotte tre nuove versioni derivate: la Type GP, la Type GMC e la Type GMG. La prima era una versione sportiveggiante che sul telaio della Type GM montava una nuova versione del motore da 1453 cm\u00b3 di derivazione Type G. Tale nuovo motore aveva la distribuzione a valvole in testa e ci\u00f2 permise un guadagno di potenza relativamente sensibile, passando da 22 a 28\u00a0CV. La velocit\u00e0 massima era di 90\u00a0km/h.\nLa seconda versione proposta, la Type GMC, era una versione particolare pensata per quei Paesi dal clima torrido. Montava quindi alcune migliorie adatte a tali ambienti, come per esempio un sistema di aerazione dell'abitacolo molto migliorato rispetto a quello delle altre versioni. Disponibile unicamente come torpedo, montava il motore da 1.6 litri della Type GM.\nLa terza versione lanciata nel 1925, ossia la Type GMG, non era altro che una Type G con motore da 1.6 della Type GM. Tale versione era pensata per un utilizzo commerciale, e il telaio fu quindi rinforzato per aumentarne la portata massima. Fu comunque commercializzata anche come torpedo e come taxi-landaulet.\nAll'inizio del 1927, la Type G fu tolta di produzione e le versioni rimaste furono oggetto di una modifica alla frizione, che divenne monodisco a secco.\nPochi mesi dopo furono tolte di produzione le tre versioni lanciate nel 1925 e rimase in listino unicamente la Type GM.\nNel 1929, anche tale versione fu tolta dal listino."}
{"id": "1272587", "revid": "1305772", "url": "https://it.wikipedia.org/wiki?curid=1272587", "title": "Sandur (F\u00e6r \u00d8er)", "text": "Sandur \u00e8 un comune delle Isole F\u00e6r \u00d8er. Ha una popolazione di 587 abitanti e fa parte della regione di Sandoy sull'isola omonima.\nIl territorio del comune comprende la fascia centrale dell'isola di Sandoy e il suo unico centro abitato \u00e8 Sandur, situato sulla costa centro-meridionale."}
{"id": "1272590", "revid": "770634", "url": "https://it.wikipedia.org/wiki?curid=1272590", "title": "Comuni del Guatemala", "text": "Il Guatemala \u00e8 diviso in 340 comuni o \"municipios\"."}
{"id": "1272592", "revid": "120528", "url": "https://it.wikipedia.org/wiki?curid=1272592", "title": "Science-Fiction", "text": ""}
{"id": "1272594", "revid": "729019", "url": "https://it.wikipedia.org/wiki?curid=1272594", "title": "Esercito della Santa Fede in Nostro Signore Ges\u00f9 Cristo", "text": "LEsercito Sanfedista (contrazione di \u00abSanta Fede\u00bb) \u00e8 il nome con il quale \u00e8 conosciuta nella storiografia italiana lArmata Cristiana e Reale della Santa Fede in Nostro Signore Ges\u00f9 Cristo, un esercito popolare costituito dal cardinale calabrese Fabrizio Ruffo che fu protagonista della guerra di riconquista del Regno di Napoli contro i francesi e della caduta della Repubblica Napoletana del 1799.\nStoria.\nOrigini.\nNell'ottobre del 1798 i Borbone decisero di liberare Roma dai francesi, che l'avevano invasa con le truppe del generale Jean \u00c9tienne Championnet.\nL'attacco fall\u00ec e caus\u00f2 la reazione francese, che determin\u00f2 l'invasione e la caduta del Regno di Napoli (gennaio 1799).\nNella citt\u00e0 di Napoli fu proclamata la Repubblica Napoletana e fu innalzato l'albero della libert\u00e0.\nIl cardinale calabrese Fabrizio Ruffo chiese ai Borbone (rifugiati a Palermo) di poter organizzare la riconquista del Regno e cacciare l'occupazione straniera.\nLa riconquista del territorio sarebbe iniziate dalle Calabrie.\nI sovrani diedero l'assenso, tuttavia essi non furono prodighi di mezzi per finanziare l'impresa.\nNonostante le limitate risorse, Fabrizio Ruffo sbarc\u00f2 nella terra natale e annunci\u00f2 alla popolazione un proclama nel quale si proponeva di cacciare i francesi dal Regno di Napoli e di ristabilire la monarchia.\nRadun\u00f2 i volontari, soprattutto contadini, a Pizzo Calabro (furono gi\u00e0 17.000 al momento dell'arrivo del cardinale) e coni\u00f2 la denominazione di \u00abArmata Cristiana e Reale\u00bb.\nIl cardinale giunse a Pizzo Calabro il 7 febbraio 1799.\nSin dalle prime operazioni l'Armata Cristiana e Reale, organizzata dal cardinale nel miglior modo che il poco tempo e gli scarsi sostegni dalla corte di Palermo gli avevano consentito, si rivel\u00f2 una macchina bellica di tutto rispetto.\nRuffo conquist\u00f2 tutte le citt\u00e0 e i villaggi che attacc\u00f2.\nIl fatto di non disporre di soldati regolari ma di semplici volontari cre\u00f2 anche dei problemi.\nTalvolta, come a Crotone, non pot\u00e9 impedire che l'odio dei contadini e il desiderio di arricchirsi e vendicarsi sfociassero in saccheggi e devastazioni.\nUn altro dei problemi derivanti dall'esigenza di accettare nelle proprie file molti individui che non avevano nulla da perdere fu che, in occasione di alcuni scontri particolarmente fruttuosi, gran parte dell'Armata ruppe le righe per conquistarsi il bottino, rendendo necessarie ripetute soste per organizzare il rientro nelle file.\nAssedio e conquista di Napoli.\nIl 7 maggio 1799 le armate francesi furono richiamate in Italia settentrionale dall'avanzata austro-russa.\nIn difesa di Napoli rimasero solo tre Corpi.\nL'esercito del cardinale Ruffo si attend\u00f2 a Nola.\nEra un esercito multinazionale, essendo composto da italiani, austriaci e russi.\nA essi si aggiunse anche un contingente turco, che volle aggregarsi in quanto l'Impero ottomano faceva parte della Seconda coalizione.\nInfine, una squadra navale anglo-borbonica, al comando dell'ammiraglio Horatio Nelson, si impegn\u00f2 a bloccare dal mare ogni tentativo di fuga dei francesi. Da Nola, Ruffo si mosse a Somma Vesuviana e poi a Portici, conquistandole entrambe.\nNella battaglia del 13 giugno 1799 l'Armata Cristiana e Reale espugn\u00f2 Napoli.\nI volontari entrarono vittoriosi in citt\u00e0. Nelle operazioni si distinse per coraggio e capacit\u00e0 di comando un militare calabrese, Panedigrano.\nLa capitolazione fu firmata dai seguenti comandanti:\nGli ultimi soldati francesi furono imbarcati su una nave diretta a Tolone.\nOrganizzazione.\nL\"Armata Cristiana e Reale della Santa Fede in Nostro Signore Ges\u00f9 Cristo\" era cos\u00ec organizzata:\nNella storiografia.\nGeneralmente i volontari dell'Esercito della Santa Fede, in una storiografia quasi esclusivamente di impronta risorgimentale, quindi, pro-repubblicana, sono descritti come poco pi\u00f9 che briganti assetati di sangue.\nNell'epistolario del cardinale, e in altri documenti, non mancano per\u00f2 le prove che egli si dicesse \"\u00abcostretto ad inghiottire la propria indignazione\u00bb\" di fronte agli atti vandalici di parte della sua Armata, e che quando pot\u00e9 fu inflessibile nel punirne gli eccessi.\nAd esempio, il cardinal Ruffo adott\u00f2 sovente misure severissime per reprimere gli atti delinquenziali dei sanfedisti; fece tutto il possibile anche per salvare i giacobini stessi dalla furia dei suoi uomini, tanto che non di rado accadde che gli stessi repubblicani si consegnassero a lui in persona al fine di sfuggire alla vendetta dei suoi miliziani.\nNella letteratura.\nNella letteratura di parte giacobina i sanfedisti vennero dipinti come bande di persone violente, senza nulla da perdere.\nFu affermato che i briganti del luogo si infiltrassero nelle formazioni e, dopo una battaglia vinta, si lanciassero in crudeli vendette contro gli sconfitti.\nIn mancanza di giacobini e dei loro beni da saccheggiare, si verificarono diversi casi di assalti a chiese e conventi, sostenitori dei giacobini, con l'uccisione dei religiosi, come avvenne nell'Assedio di Modugno.\nCarlo De Nicola, contemporaneo degli eventi narrati, filogiacobino, rifer\u00ec nel suo \"\u00abDiario Napoletano\u00bb\" anche di atti di cannibalismo.\nRiccardo Bacchelli nel suo \"\u00abIl mulino del Po\u00bb\", ha lasciato un vivido ritratto di Virginio Alpi, sanfedista, poi funzionario pontificio, che oper\u00f2 nel territorio tra Forl\u00ec e Faenza nella prima met\u00e0 del XIX secolo."}
{"id": "1272595", "revid": "767487", "url": "https://it.wikipedia.org/wiki?curid=1272595", "title": "Sportfreunde Stiller", "text": "Sportfreunde Stiller (letteralmente \"Amici dello sport Stiller\" in tedesco) \u00e8 un gruppo rock tedesco originario di Germering, vicino a Monaco di Baviera.\nStoria.\nIl gruppo fu fondato nel 1996 da Peter \"Balboa\" Brugger (chitarra e voce), Florian \"Rakete\" Weber (batteria e voce), e R\u00fcdiger \"R\u00fcde\" Linhof (basso). Presero il loro nome originale, Stiller, dal cognome del loro vecchio allenatore di calcio, Hans Stiller, alla SV Germering. Pi\u00f9 tardi cambiarono il loro nome a causa di un'altra band chiamata Stiller che aveva i diritti per quel nome.\nLa canzone degli Sportfreunde Stiller \"Independent\" dall'album \"Die gute Seite\" fu inclusa nella colonna sonora del videogioco \"FIFA 2003\".\nNel 2006 il gruppo scrisse \"'54, '74, '90, 2006\", un inno dei fan per la Nazionale di calcio tedesca che \u00e8 diventata una hit in Germania; la canzone commemora le vittorie tedesche nei mondiali di calcio del 1954, 1974, e 1990. Il singolo anticip\u00f2 di pochi giorni l'album \"You Have to Win Zweikampf\". Dopo che la Germania perse nelle semifinali contro l'Italia il 4 luglio 2006, la canzone fu rinominata \"'54, '74, '90, 2010\" in anticipazione dell'edizione 2010 in Sudafrica.\nSuccessivamente sono usciti gli album \"La Bum\" (2007), \"New York, Rio, Rosenheim\" (2013) e \"Sturm &amp; Stille\" (2016).\nRiconoscimenti.\nGli Sportfreunde Stiller sono stati nominati \"Best German Act\" agli MTV Europe Music Awards 2006 a Copenaghen (Danimarca)."}
{"id": "1272596", "revid": "1529788", "url": "https://it.wikipedia.org/wiki?curid=1272596", "title": "Giuseppe Tovini", "text": "Terziario francescano, fu il fondatore della Banca di Valle Camonica, della Banca San Paolo di Brescia, e del Banco Ambrosiano.\nBiografia.\nPrimo di sette fratelli, dimostra una grande passione per lo studio che spinge la famiglia, non ricca, a iscriverlo al Collegio di don Nicola Mazza, a Verona nel 1858. Ultimato il liceo, si iscrive a giurisprudenza a Padova, ospite anche l\u00ec del Collegio Don Mazza prestando nel contempo la propria collaborazione presso uno studio legale veronese.\nNel 1859 muore il padre, sei anni dopo la madre; cos\u00ec Tovini passa da primogenito a capofamiglia.\nNonostante tutto nell'agosto 1865 riesce a laurearsi all'Universit\u00e0 degli Studi di Pavia dove si \u00e8 trasferito per poter conseguire un titolo che gli consenta di lavorare nel Regno italiano e nel 1867 si trasferisce a Brescia, entrando come praticante nello studio dell'avvocato Giordano Corbolani. Consegue l'abilitazione all'esercizio della professione nel 1868.\nNel 1875 sposa Emilia Corbolani; insieme avranno dieci figli. Ma la famiglia e la professione non assorbono tutte le sue energie. Nel suo Studio lavorer\u00e0 Luigi Bazoli nonno di Giovanni Bazoli che diventer\u00e0 uno dei principali banchieri della Finanza Cattolica.\nDal 1871 al 1874 \u00e8 sindaco della nat\u00eca Cividate Camuno, dove realizza importanti opere pubbliche, promuove la fondazione della Banca di Valle Camonica e il progetto di una linea ferroviaria che tolga la sua valle dall'isolamento.\n\u00c8 tra i fondatori del quotidiano cattolico Il Cittadino di Brescia, pubblicato a partire dal 1878, e fra i promotori, poi presidente, del Comitato diocesano dell'Opera dei congressi.\nNel 1888 fonda la Banca San Paolo di Brescia, nel 1896 a Milano il Banco Ambrosiano; lo guida la convinzione che le istituzioni cattoliche, in particolare quelle educative, debbano puntare alla piena autonomia finanziaria. Per rispecchiare i suoi principi di ineccepibile moralit\u00e0 sostenuti da una grande fede decise di inserire nello Statuto della Banca San Paolo di Brescia che gli Amministratori dovevano compiere il proprio lavoro a titolo gratuito e che per questa attivit\u00e0 sarebbe stata rilasciata una cambiale da riscuotere nell\u2019altra vita.\nMuore prematuramente il 16 gennaio 1897 e il 10 settembre 1922 la sua salma viene tumulata nella Chiesa di San Luca (Brescia). \nIl 20 settembre 1998 la Chiesa lo ha proclamato beato con una celebrazione presieduta da Papa Giovanni Paolo II presso lo Stadio Rigamonti di Brescia.\nIl nipote Mos\u00e8 Tovini, Rettore del Seminario Diocesano di Brescia, \u00e8 stato proclamato beato il 17 settembre 2006."}
{"id": "1272597", "revid": "4506", "url": "https://it.wikipedia.org/wiki?curid=1272597", "title": "Giacomino da Verona", "text": "Biografia.\nAppartenente all'ordine dei Frati Minori, non si \u00e8 trovata traccia di lui negli \"Annali\" di Wadding: dunque non dovette prendere parte ad uffici pubblici o ad incarichi di carattere ecclesiastico all'interno dell'ordine francescano. Fu probabilmente contemporaneo di Bonvesin de la Riva, come suggerirebbe lo stesso tipo di metrica e la presenza di idee simili in ambito escatologico.\nDi Giacomino da Verona sappiamo molto poco, e quel poco che \u00e8 noto \u00e8 direttamente tramandato da Giacomino medesimo nella penultima quartina del \"De Babilonia civitate infernali\": \"... Iacomino da Verona de l'Orden de' Minori\". Era dunque un francescano vissuto nella seconda met\u00e0 del XIII secolo. Come tutti gli ecclesiastici conosceva la lingua latina, anche se utilizzava il dialetto veronese stretto per poter comunicare cogli auditori, popolani in gran parte analfabeti. Con ogni probabilit\u00e0 utilizzava parte dei poemetti durante le prediche o nelle funzioni religiose del sabato e della domenica. Ma non \u00e8 nota la chiesa in cui risiedeva.\nNon \u00e8 confermato che Dante Alighieri abbia conosciuto Giacomino da Verona, sebbene l'eventualit\u00e0 sia alquanto fondata durante la tappa veronese dell'esilio del sommo poeta (1316 - 1318).\nOpere.\nGiacomino da Verona \u00e8 autore di due poemetti didascalici in volgare veronese: il \"De Babilonia civitate infernali\" (\"Babilonia, citt\u00e0 infernale\") in 280 versi e il \"De Jerusalem celesti\" (\"La Gerusalemme celeste\") di 336 versi. Con ogni probabilit\u00e0 i poemetti furono composti dal frate francescano durante la sua giovinezza, forse verso il 1275.\nLa lingua utilizzata \u00e8 il volgare veronese, rozzo ma efficace per lessico e dialoghi, con figurazioni ingenuamente realistiche: descrive le gioie dei beati e le pene dei cattivi, in quanto - con ogni probabilit\u00e0 - i due poemetti erano diretti alla popolazione allora in gran parte analfabeta. Scritti con uno stile umile, esprimono un'ingenua concezione dell'aldil\u00e0: nel primo lavoro si descrivono le pene dell'inferno, mentre nel secondo vengono messe in evidenza le gioie dei beati. In entrambi i casi si fa ricorso a rappresentazioni che intendono colpire l'immaginario popolare e che per questo attingono dalle fantasie pi\u00f9 diffuse. Il Paradiso vien descritto come luce pura ed eterna, un luogo attraversato da canti e musiche dolci, con mura di perle, fiumi d'oro, fontane d'argento e un panorama indescrivibile che l'autore prova a \"scomporre\" in elementi del mondo reale; l'Inferno invece \u00e8 una citt\u00e0 di fuoco e rovi, con draghi e demoni orrendi, nel quale hanno luogo terribili torture e dove riecheggiano lamenti e urla strazianti. I due poemetti devono aver avuto una grande diffusione al tempo, tanto che alcune raffigurazioni del \"De Babilonia civitate infernali\" vennero sviluppate e integrate da Dante Alighieri nella Divina Commedia.\nLa struttura di entrambi i poemetti, scritti in quartine monorime di alessandrini, deriva dalle esperienze giullaresche, mentre le immagini sono tratte dall'Apocalisse di Giovanni, dagli scritti francescani contemporanei a Giacomino da Verona, dal repertorio dei padri predicatori come Sant'Antonio di Padova, oltre che dagli scritti analoghi di Bonvesin de la Riva e Uguccione da Lodi."}
{"id": "1272598", "revid": "1305772", "url": "https://it.wikipedia.org/wiki?curid=1272598", "title": "Skopun", "text": "Skopun \u00e8 un comune delle Isole F\u00e6r \u00d8er. Ha una popolazione di 484 abitanti e fa parte della regione di Sandoy sull'isola omonima.\nIl territorio del comune comprende l'estremit\u00e0 nord-occidentale di Sandoy e il suo unico centro abitato \u00e8 Skopun."}
{"id": "1272599", "revid": "120528", "url": "https://it.wikipedia.org/wiki?curid=1272599", "title": "Science-fiction", "text": ""}
{"id": "1272604", "revid": "110157", "url": "https://it.wikipedia.org/wiki?curid=1272604", "title": "Bretstein", "text": "Bretstein \u00e8 una frazione di 302 abitanti del comune austriaco di P\u00f6lstal, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Oberzeiring, Sankt Johann am Tauern e Sankt Oswald-M\u00f6derbrugg per costituire il nuovo comune di P\u00f6lstal."}
{"id": "1272606", "revid": "1305772", "url": "https://it.wikipedia.org/wiki?curid=1272606", "title": "Sk\u00e1lav\u00edk", "text": "Sk\u00e1lav\u00edk \u00e8 un comune delle Isole F\u00e6r \u00d8er. Ha una popolazione di 181 abitanti e fa parte della regione di Sandoy sull'isola omonima.\nIl territorio del comune comprende la parte centro-orientale di Sandoy e il suo unico centro abitato \u00e8 Sk\u00e1lav\u00edk, situato sulla costa orientale."}
{"id": "1272607", "revid": "838137", "url": "https://it.wikipedia.org/wiki?curid=1272607", "title": "Eppenstein", "text": "Eppenstein \u00e8 una frazione di 1\u00a0224 abitanti del comune austriaco di Wei\u00dfkirchen in Steiermark, nel distretto di Murtal, in Stiria. Gi\u00e0 comune autonomo istituito il 1\u00ba gennaio 1965 dalla fusione dei comuni soppressi di Schwarzenbach am Gr\u00f6ssing e Schoberegg e di parte di quello di Allersdorf bei Judenburg, il 1\u00ba gennaio 2015 \u00e8 stato aggregato a Wei\u00dfkirchen in Steiermark assieme agli altri comuni soppressi di Maria Buch-Feistritz e Reisstra\u00dfe."}
{"id": "1272608", "revid": "110157", "url": "https://it.wikipedia.org/wiki?curid=1272608", "title": "Fohnsdorf", "text": "Fohnsdorf \u00e8 un comune austriaco di 7 767 abitanti nel distretto di Murtal, in Stiria."}
{"id": "1272610", "revid": "486946", "url": "https://it.wikipedia.org/wiki?curid=1272610", "title": "Greenpoint Stadium", "text": ""}
{"id": "1272611", "revid": "838137", "url": "https://it.wikipedia.org/wiki?curid=1272611", "title": "Rifugio Vittorio Raffaele Leonesi", "text": "Il rifugio Vittorio Raffaele Leonesi \u00e8 un rifugio situato nel comune di Ceresole Reale (TO), in valle dell'Orco, nelle Alpi Graie, a 2.909\u00a0m s.l.m.\nStoria.\n\u00c8 stato costruito nel 1892 come rifugio specifico del gruppo delle Levanne. Nel corso degli anni ha subito notevoli modifiche.\nCaratteristiche e informazioni.\n\u00c8 intitolato a Vittorio Raffaele Leonesi, alpinista caduto sulla Uia di Ciamarella nel 1928.\nIl rifugio non \u00e8 custodito. Pertanto \u00e8 sempre aperto come luogo di emergenza.\nAccessi.\nIl rifugio \u00e8 raggiungibile da Ceresole Reale, frazione Pouvens (1598\u00a0m) in circa quattro ore."}
{"id": "1272612", "revid": "228587", "url": "https://it.wikipedia.org/wiki?curid=1272612", "title": "Comuni del Cile", "text": "Un comune \u00e8 la pi\u00f9 piccola suddivisione amministrativa del Cile e pu\u00f2 comprendere citt\u00e0, paesi, villaggi, frazioni e aree rurali. In aree densamente popolate non c'\u00e8 distinzione tra i limiti della citt\u00e0 e quelli del comune che la contiene, mentre in aree rurali un singolo comune pu\u00f2 contenere pi\u00f9 centri abitati di varie dimensioni.\nOgni comune \u00e8 governato da una municipalit\u00e0 eletta direttamente, con un sindaco (\"alcalde\") e un gruppo di consiglieri (\"concejales\"), per un mandato di quattro anni. Per legge una municipalit\u00e0 pu\u00f2 governare uno o pi\u00f9 comuni; l'unico caso \u00e8 la municipalit\u00e0 di Cabo de Hornos, che oltre al comune omonimo amministra anche il comune di Ant\u00e1rtica costituito dai territori dell'Antartide rivendicati dal Cile.\nI 346 comuni del Cile sono raggruppati in 56 province, a loro volta raggruppate in 16 regioni.\nLista per regione e provincia.\nTradizionalmente le regioni cilene sono elencate in ordine geografico da nord a sud, lasciando la regione metropolitana della capitale per ultima. La lista seguente riflette l'ordine anche all'interno delle singole regioni."}
{"id": "1272613", "revid": "110157", "url": "https://it.wikipedia.org/wiki?curid=1272613", "title": "Hohentauern", "text": "Hohentauern \u00e8 un comune austriaco di 433 abitanti nel distretto di Murtal, in Stiria."}
{"id": "1272615", "revid": "124437191", "url": "https://it.wikipedia.org/wiki?curid=1272615", "title": "Judenburg", "text": "Judenburg (in austro-bavarese \"Judnbuag\") \u00e8 un comune austriaco di 10 072 abitanti nel distretto di Murtal, in Stiria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\"). Fino al 31 dicembre 2011 \u00e8 stato il capoluogo del distretto di Judenburg, poi accorpato a quello di Knittelfeld per costituire il nuovo distretto di Murtal; il 1\u00ba gennaio 2015 ha inglobato i comuni soppressi di Oberweg e Reifling.\nGeografia fisica.\nJudenburg si trova al centro del distretto di Murtal e i comuni confinanti sono, partendo da nord e proseguendo in senso orario: Fohnsdorf, Wei\u00dfkirchen in Steiermark, Obdach, Sankt Peter ob Judenburg e P\u00f6ls-Oberkurzheim. I comuni catastali (\"Katastralgemeinden\", grossomodo frazioni) situati nel comune sono Judenburg, Oberweg, Ossach, Reifling, Tiefenbach e Waltersdorf.\nStoria.\nDal 1999 Judenburg \u00e8 il membro austriaco del Douzelage.\nCultura.\nDal 1998 \u00e8 sede del festival di sperimentazione sonora e ambienti interattivi Liquid Music, diretto da Heimo Ranzenbacher, in partnernariato con Ars Electronica di Linz."}
{"id": "1272618", "revid": "110157", "url": "https://it.wikipedia.org/wiki?curid=1272618", "title": "Maria Buch-Feistritz", "text": "Maria Buch-Feistritz \u00e8 stato un comune austriaco nel distretto di Murtal (fino al 31 dicembre 2011 distretto di Judenburg), in Stiria. \u00c8 stato creato il 1\u00ba gennaio 1965 dalla fusione dei comuni soppressi di Feistritz bei Wei\u00dfkirchen, Fisching e Maria Buch e di parte di quello di Allersdorf bei Judenburg e soppresso il 31 dicembre 2014; dal 1\u00ba gennaio 2015 le sue frazioni di Allersdorf bei Judenburg, Feistritz bei Wei\u00dfkirchen, Fisching e Maria Buch sono state aggregate al comune di Wei\u00dfkirchen in Steiermark assieme agli altri comuni soppressi di Eppenstein e Reisstra\u00dfe."}
{"id": "1272621", "revid": "767487", "url": "https://it.wikipedia.org/wiki?curid=1272621", "title": "La iena", "text": "La iena \u00e8 un film del 1997 diretto da Joe D'Amato.\nTrama.\nEmy \u00e8 una bella donna che fa l'indossatrice di professione. Da alcuni anni \u00e8 sposata con Max, un uomo d'affari di successo, insieme al quale vive a Los Angeles. Lui per\u00f2 fa una vita sempre in movimento e durante uno dei suoi numerosi viaggi di lavoro, lei, che si trova sola in casa, viene sequestrata da un delinquente di nome Roy. Quest'ultimo ha rapito anche Francesca, la sorella di Emy, e per liberarla pretende di avere in cambio dalla protagonista un'ingente somma di denaro. Durante la permanenza nella villa, il maniaco Roy intrattiene rapporti sessuali con Emy, con una sua amica di nome Dana, e con Francesca. Ma la vera \"iena\" del film \u00e8 Angela, fidanzata di Roy e amante di Max, che non aspetta altro che Roy ricavi i soldi per poterglieli prendere e goderseli tutti per s\u00e9. Infatti, una volta ottenuto il denaro da Emy, Roy uccide entrambe le sorelle ma a sua volta verr\u00e0 fatto fuori dalla sua ragazza, che fuggir\u00e0 con la valigetta colma di dollari a bordo di un'auto."}
{"id": "1272622", "revid": "767487", "url": "https://it.wikipedia.org/wiki?curid=1272622", "title": "Obdach", "text": "Obdach \u00e8 un comune austriaco di 3 876 abitanti nel distretto di Murtal, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Amering, Sankt Anna am Lavantegg e Sankt Wolfgang-Kienberg."}
{"id": "1272623", "revid": "767487", "url": "https://it.wikipedia.org/wiki?curid=1272623", "title": "Oberkurzheim", "text": "Oberkurzheim \u00e8 una frazione di 693 abitanti del comune austriaco di P\u00f6ls-Oberkurzheim, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di P\u00f6ls per costituire il nuovo comune."}
{"id": "1272625", "revid": "110157", "url": "https://it.wikipedia.org/wiki?curid=1272625", "title": "Oberweg", "text": "Oberweg \u00e8 una frazione di 578 abitanti del comune austriaco di Judenburg, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Judenburg assieme all'altro comune soppresso di Reifling."}
{"id": "1272627", "revid": "767487", "url": "https://it.wikipedia.org/wiki?curid=1272627", "title": "Mathis Type LH", "text": "La Type LH era un'autovettura di fascia medio-alta, prodotta tra il 1925 ed il 1926 dalla Casa automobilistica francese Mathis.\nProfilo.\nLa Type LH \u00e8 stata una delle Mathis meno conosciute di sempre: prodotta in un arco di tempo molto breve, ebbe per\u00f2 il primato di essere stata la prima Mathis con motore ad 8 cilindri. Per il resto non si sa moltissimo su questa vettura che comparve e scomparve dai listini senza neanche dare il tempo di farsi notare. Incerta, per esempio, \u00e8 l'origine del suo telaio, ma quasi sicuramente si tratta dello stesso utilizzato anche per la Type SBO, da 2.85 m di passo. Il motore era di cilindrata piuttosto bassa per essere un 8 cilindri: solo 1719 cm\u00b3. Tale motore, derivato dal 6 cilindri montato sulla Type L, erogava una potenza massima di 35 CV e disponeva di distribuzione ad asse a camme in testa. La velocit\u00e0 massima era di oltre 100\u00a0km/h.\nGi\u00e0 nel 1926 fu tolta di produzione, ma la sua eredit\u00e0 sar\u00e0 raccolta dalla Emy6 nelle sue versioni di cilindrata minore."}
{"id": "1272629", "revid": "1404372", "url": "https://it.wikipedia.org/wiki?curid=1272629", "title": "Oberzeiring", "text": "Oberzeiring \u00e8 una frazione di 834 abitanti del comune austriaco di P\u00f6lstal, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Bretstein, Sankt Johann am Tauern e Sankt Oswald-M\u00f6derbrugg per costituire il nuovo comune di P\u00f6lstal."}
{"id": "1272633", "revid": "2057018", "url": "https://it.wikipedia.org/wiki?curid=1272633", "title": "Luca Campedelli", "text": "Biografia.\n\u00c8 figlio di Luigi Campedelli, alla cui scomparsa, nel 1992, eredit\u00f2, appena ventitreenne, la guida dell'azienda di famiglia e la presidenza del , diventando il pi\u00f9 giovane presidente di club calcistici d'Italia fino al 2008, quando Alessandro Ruggeri divenne presidente dell' a 21 anni. Con Campedelli alla presidenza, il Chievo conquist\u00f2 tre promozioni: la prima nel 1994, quando, con allenatore Malesani, i \"gialloblu\" passarono in Serie B per la prima volta della loro storia, la seconda nel 2001 quando la squadra veronese, guidata da Luigi Delneri, realizz\u00f2 un vero e proprio miracolo calcistico conquistando la Serie A, e l'ultima nel 2008 quando la squadra ritorn\u00f2 nella massima serie dopo un solo anno di cadetteria.\nFin dall'inizio prosegu\u00ec l'operato paterno; in particolare, attraverso la gestione della squadra calcistica segu\u00ec i consigli del genitore, che lo raccomandava di non mettere a rischio la Paluani con spese eccessive nel calcio.\nCon lui al vertice c'\u00e8 stata l'ascesa del Chievo prima in Serie B (1994) e poi in Serie A (2001). Proprio la promozione in massima serie della squadra gli valse una certa notoriet\u00e0 e la copertina del settimanale \"Sportweek\" de La Gazzetta dello Sport."}
{"id": "1272637", "revid": "122053050", "url": "https://it.wikipedia.org/wiki?curid=1272637", "title": "Bonjour tristesse", "text": "Bonjour tristesse (\"Buongiorno, tristezza\") \u00e8 il primo romanzo di Fran\u00e7oise Sagan (1954) premiato con il Prix des Critiques. Dal libro fu tratto l'omonimo film di Otto Preminger del 1958.\nTrama.\nIl romanzo narra dell'estate di Cecilia, viziata diciassettenne francese in vacanza in una villa sulla Costa Azzurra insieme a suo padre Raymond, vedovo da 15 anni, e alla sua amica Elsa, a cui presto si aggiunge l'affascinante Anna, che intende costruire una storia d'amore importante con Raymond, avvezzo al divertimento. Cecilia, bench\u00e9 affascinata da Anna, \u00e8 gelosa del padre e, tramando contro il loro amore, riesce a riaccendere la passione di Raymond per la pi\u00f9 giovane Elsa."}
{"id": "1272642", "revid": "453768", "url": "https://it.wikipedia.org/wiki?curid=1272642", "title": "Divinit\u00e0 celtiche", "text": "Gli dei della mitologia celtica sono conosciuti da una variet\u00e0 di fonti e per le quali sopravvivono molte statue, offerte votive, dediche e oggetti di culto del periodo pre-classico e classico. \nEsisterebbero diversi tipi di divinit\u00e0, quelle invocate da tutti i celti e quelli invece locali, che erano pi\u00f9 che altro dei \"genii loci\", cio\u00e8 pi\u00f9 degli spiriti del mondo, ognuno dei quali proteggeva ogni singolo albero, ogni singola montagna, ogni singolo fiume.\nC'\u00e8 anche una grande quantit\u00e0 di materiale scritto irlandese e gallese che si pensa preserverebbe elementi della mitologia pre-cristiana. Nelle fonti della mitologia irlandese, i T\u00faatha D\u00e9 Danann sono comunemente rappresentati come un pantheon divino. Tuttavia gli stessi testi presentano un tentativo monastico di evemerizzare o demonizzare i Tuatha D\u00e9 Danann. Gli scritti irlandesi a volte identificano esplicitamente le divinit\u00e0, mentre, per contrasto, nessuno dei personaggi della mitologia gallese \u00e8 identificato come divino. "}
{"id": "1272651", "revid": "35813", "url": "https://it.wikipedia.org/wiki?curid=1272651", "title": "Rodolfo d'Asburgo (arciduca)", "text": ""}
{"id": "1272652", "revid": "767487", "url": "https://it.wikipedia.org/wiki?curid=1272652", "title": "Don Salvatore - L'ultimo siciliano", "text": "Don Salvatore - L'ultimo siciliano, anche noto come Il siciliano, \u00e8 un film pornografico del 1995 diretto da Joe D'Amato.\nProduzione.\nIl film fa parte di una serie di pellicole pornografiche che trattano vicende note. Qui viene ripercorsa, in chiave hard, la vita del bandito \"Robin Hood\" Salvatore Giuliano."}
{"id": "1272653", "revid": "869733", "url": "https://it.wikipedia.org/wiki?curid=1272653", "title": "Proust (disambigua)", "text": ""}
{"id": "1272657", "revid": "21880", "url": "https://it.wikipedia.org/wiki?curid=1272657", "title": "Hawortia", "text": ""}
{"id": "1272658", "revid": "112355", "url": "https://it.wikipedia.org/wiki?curid=1272658", "title": "Partenio (monte)", "text": ""}
{"id": "1272661", "revid": "1543377", "url": "https://it.wikipedia.org/wiki?curid=1272661", "title": "0124", "text": "0124 \u00e8 il prefisso telefonico del distretto di Rivarolo Canavese, appartenente al compartimento di Torino.\nIl distretto comprende la parte settentrionale della citt\u00e0 metropolitana di Torino. Confina con la Francia a ovest e con i distretti di Aosta (0165) a nord, di Ivrea (0125) a est, di Torino (011) e di Lanzo Torinese (0123) a sud.\nAree locali e comuni.\nIl distretto di Rivarolo Canavese comprende 44 comuni compresi in 1 area locale, nata dall'aggregazione dei 5 preesistenti settori di Castellamonte, Cuorgn\u00e8, Noasca, Pont-Canavese e Rivarolo Canavese: Agli\u00e8, Alpette, Bairo, Baldissero Canavese, Borgiallo, Busano, Canischio, Castellamonte, Castelnuovo Nigra, Ceresole Reale, Chiesanuova, Ciconio, Cintano, Colleretto Castelnuovo, Cuceglio, Cuorgn\u00e8, Favria, Feletto, Forno Canavese, Frassinetto, Ingria, Levone, Locana, Lusigli\u00e8, Noasca, Oglianico, Ozegna, Pertusio, Pont-Canavese, Prascorsano, Pratiglione, Ribordone, Rivara, Rivarolo Canavese, Ronco Canavese, Salassa, San Colombano Belmonte, San Giorgio Canavese, San Giusto Canavese, San Ponso, Sparone, Torre Canavese, Valperga e Valprato Soana ."}
{"id": "1272668", "revid": "320578", "url": "https://it.wikipedia.org/wiki?curid=1272668", "title": "Napitia", "text": ""}
{"id": "1272669", "revid": "110157", "url": "https://it.wikipedia.org/wiki?curid=1272669", "title": "P\u00f6ls (P\u00f6ls-Oberkurzheim)", "text": "P\u00f6ls \u00e8 una frazione di 2 367 abitanti del comune austriaco di P\u00f6ls-Oberkurzheim, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Oberkurzheim per costituire il nuovo comune, del quale P\u00f6ls \u00e8 il capoluogo."}
{"id": "1272671", "revid": "767487", "url": "https://it.wikipedia.org/wiki?curid=1272671", "title": "Cantilena", "text": "Una cantilena \u00e8 un canto dalla linea melodica molto semplice e ingenua che si svolge a lungo, con lentezza, spesso ripetendosi e mantenendo sempre lo stesso ritmo monotono.\nIn poesia, nel XV secolo fu anche sinonimo di canzone, indicando un componimento breve o popolaresco. \nIl termine cantilena viene usato spesso per designare una filastrocca, una \"ninna - nanna\" o anche il grido di richiamo dei venditori ambulanti.&lt;br&gt; Pu\u00f2 essere usato in \"modo figurato\" come hanno fatto numerosi poeti e scrittori, ad esempio Dino Campana o \"per estensione\" intendendo un discorso noioso che si protrae a lungo o un componimento sciocco e ingenuo come una filastrocca o una poesia di poco valore o dei versi recitati con una cadenza strascicata. Si usa il termine cantilena anche a proposito della cadenza che si assume parlando un dialetto. In genere, le cadenze dialettali Emiliane - per la parlata strascicata e dalle consonanti dolci - vengono associate a questa definizione."}
{"id": "1272673", "revid": "22475", "url": "https://it.wikipedia.org/wiki?curid=1272673", "title": "Stemma dell'Austria", "text": "Lo stemma dell'Austria attuale \u00e8 in uso sin dalla fine della prima guerra mondiale per simboleggiare il paese dopo la caduta dell'Impero austro-ungarico. I simboli del passato regime rimangono nell'aquila, non bicefala come nel periodo austro-ungarico, ma a una sola testa.\nSul corpo dell'aquila si trova l'antico scudo dell'Arciducato d'Austria, riprodotto anche nella bandiera del paese, che tiene con le zampe un martello e una falce, aggiunti nel 1921, riconducibili a simboli socialisti, ma che, uniti alla corona murale sulla testa, simboleggiano l'unit\u00e0 delle classi sociali (lavoratori \u2013 agricoli e industriali \u2013 e borghesi).\nLe catene spezzate sono state aggiunte alla fine della seconda guerra mondiale e indicano la liberazione dalla dittatura nazista."}
{"id": "1272683", "revid": "110157", "url": "https://it.wikipedia.org/wiki?curid=1272683", "title": "Pusterwald", "text": "Pusterwald \u00e8 un comune austriaco di 478 abitanti nel distretto di Murtal, in Stiria."}
{"id": "1272687", "revid": "110157", "url": "https://it.wikipedia.org/wiki?curid=1272687", "title": "Reifling", "text": "Reifling \u00e8 una frazione di 376 abitanti del comune austriaco di Judenburg, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Judenburg assieme all'altro comune soppresso di Oberweg."}
{"id": "1272690", "revid": "198277", "url": "https://it.wikipedia.org/wiki?curid=1272690", "title": "Scandalo del vino al metanolo in Italia", "text": "Lo scandalo del vino al metanolo fu una truffa perpetrata mediante adulterazione di vino da tavola con il metanolo che si verific\u00f2 in Italia nel 1986.\nFatti.\nLa vicenda ebbe inizio il 17 marzo 1986, data in cui iniziarono ad avere luogo avvelenamenti e intossicazioni di parecchie decine di persone, per la maggior parte residenti in Lombardia, Piemonte e Liguria, con lesioni personali molto gravi (cecit\u00e0 e danni neurologici) e, in 23 casi, la morte. Le vittime avevano tutte bevuto vino proveniente e prodotto dalle cantine della ditta \"Ciravegna\" di Narzole, in provincia di Cuneo, vino a cui i titolari, padre e figlio Ciravegna, avevano aggiunto dosi molto elevate di metanolo per alzarne la gradazione alcolica, ignorando il fatto che il metanolo, pur essendo molto simile nell'aspetto, nell'odore e nel sapore all'etanolo, normalmente presente in tutte le bevande alcoliche, al contrario dell'etanolo \u00e8 estremamente tossico per l'organismo umano.\nIl metanolo \u00e8 un prodotto intrinseco della fermentazione dell'uva e quantit\u00e0 esigue di esso sono quindi considerate normali nella misura compresa tra 0,6 e 0,15 ml su 100 ml di alcol etilico complessivo, ma una dose eccessiva pu\u00f2 rivelarsi letale, come nel caso occorso. Dalla met\u00e0 del dicembre 1985 al marzo 1986 fu infatti impiegata una quantit\u00e0 di metanolo di circa 2 tonnellate e mezzo. Per aumentare la gradazione del vino, il metanolo era un elemento pi\u00f9 a buon mercato dello zucchero in quanto, all'epoca, era sgravato dall'imposta di fabbricazione.\nIl vino sofisticato prodotto dai Ciravegna venne imbottigliato e successivamente commercializzato dalla ditta \"Vincenzo Odore\" di Incisa Scapaccino in provincia di Asti. Nel marzo 1986, dopo i primi tre decessi, dalla procura partirono comunicazioni giudiziarie per le ipotesi di omicidio colposo plurimo, lesioni colpose, violazione dell'art. 22, comma 2, lett. d) del D.P.R. 12 febbraio 1965, n. 162, e di l\u00ec a pochi giorni scatt\u00f2 l'arresto per i titolari Ciravegna. Tra tutte le persone coinvolte, Giovanni Ciravegna (deceduto nel 2013) \u00e8 stato infatti successivamente identificato come il principale responsabile.\nConseguenze, indagini e condanne.\nIl ricovero ospedaliero di una donna intossicata, sopravvissuta ma rimasta non vedente, permise nel 1986 di scoprire che in realt\u00e0 erano molte le aziende vinicole italiane che vendevano prodotti costituiti da miscele di liquidi e alcol metilico. In tutto furono una sessantina le aziende coinvolte, secondo le indagini coordinate dalla Procura di Milano, che in capo a cinque settimane fece piena luce sullo scandalo. Questo ebbe pesanti ripercussioni anche sul mercato del vino italiano in generale: solo l'anno prima l\"export\" italiano era cresciuto del 17% in quantit\u00e0 e del 20% in valore; il 1986 si chiuse con una contrazione del 37% degli ettolitri e la perdita di un quarto del valore incassato l'anno prima.\nA differenza di altri paesi usuali importatori di vino italiano, in Germania Ovest addirittura la fornitura italiana venne bloccata per settimane alla dogana, in quanto le autorit\u00e0 tedesche non si fidarono dei controlli messi in atto da parte dei laboratori italiani e dunque affidarono a propri istituti d'analisi le verifiche a campione sugli stock, che peraltro corrisposero al 100% con i risultati dei controlli effettuati in Italia. Le ditte ufficialmente inquisite a seguito dello scandalo furono: Ditta Odore Vincenzo di Incisa Scapaccino (Asti); Ditta Ciravegna Giovanni di Narzole (Cuneo); Ditta Fusco Antonio di Manduria (Taranto); Ditta Giovannini Aldo di Quincinetto (Torino); Ditta Baroncini Angelo di Solarolo (Ravenna); Industrie enologiche Bernardi Primo S.n.c. di Mezzano Inferiore (Parma); Ditta Piancastelli Roberto di Riolo Terme (Ravenna). Furono inoltre interessate dalle sofisticazioni tre province della Toscana, Firenze, Pisa e Lucca.\nNel 1992 si concluse il processo di primo grado, presso la prima sezione della Corte d'Assise di Milano, con condanne sino a 16 anni di reclusione. In particolare Giovanni e Daniele Ciravegna, i due principali imputati, sono stati condannati rispettivamente a 14 e 4 anni di carcere. Giovanni Ciravegna, dopo essere uscito dal carcere nel 2001 sfruttando alcuni cavilli legali, si \u00e8 dato alla produzione di vino in proprio nella sua casa situata nelle Langhe. A seguito dell'inchiesta, altre bottiglie di vino al metanolo furono rintracciate presso le aziende vinicole di Veronella e Monteforte d'Alpone, in provincia di Verona, e Gambellara, in provincia di Vicenza. Il titolare dell'azienda di Veronella verr\u00e0 successivamente arrestato.\nLa questione dei mancati risarcimenti alle vittime.\nIn merito ai risarcimenti per le vittime del metanolo, attualmente l'associazione \"Vittime del metanolo\" si batte per veder riconosciuto il diritto a indennizzi per le famiglie colpite, che ad anni di distanza non sono ancora stati riconosciuti, anche se ci sono state interrogazioni parlamentari e diverse iniziative in merito. Gli imputati inoltre, in particolare i Ciravegna, che avrebbero dovuto pagare ingenti sanzioni pecuniarie, si sono sempre dichiarati ufficialmente \"nullatenenti\", \"escamotage\" con il quale sono riusciti a evitare il pagamento di qualsiasi somma per i risarcimenti.\nA vent'anni di distanza, nuovi scandali per sofisticazione dei vini.\nLo scandalo del vino all'acido e la truffa del Brunello \"taroccato\".\nA seguito dello scandalo del vino al metanolo ci fu una profonda sensibilizzazione nell'opinione pubblica e segno tangibile di questo rinnovato interesse per la sicurezza alimentare fu la nascita e la diffusione capillare su tutto il territorio italiano dei NAS (Nucleo anti-sofisticazione) dei Carabinieri a controllo e tutela della qualit\u00e0 dei prodotti.\nDal 2008 \u00e8 inoltre in atto una nuova inchiesta da parte della Magistratura, che ha gi\u00e0 condotto a nuovi sequestri e alla contestazione del reato di sofisticazione alimentare, culminata in un nuovo maxi sequestro nel maggio 2014.\nLo scandalo del Brunello e del Chianti adulterati.\nTra il 2009 e il 2014 ha destato clamore l'inchiesta in Toscana sulla presunta truffa del Brunello contraffatto che ha investito anche il Chianti DOCG e IGT, in cui sono state indagate quarantadue aziende e, in particolare, la magistratura ha apposto i sigilli alle ditte Antinori, Frescobaldi, Banfi e Argiano per consentire le indagini. Nella fattispecie, le Fiamme Gialle avrebbero scoperto diverse vasche in cui sarebbero stati compiuti veri e propri shake di vini, prima dell'imbottigliamento e poi spacciati come Brunello. In particolare si presume l'utilizzo di Cabernet, Merlot e Syrah per ammorbidire il Brunello. Inoltre secondo le indagini sarebbero state utilizzate uve e vitigni non permessi dal disciplinare di produzione.\nI primi sviluppi in merito all'inchiesta sul Brunello e sul Chianti sono emersi il 10 dicembre 2009, quando la Guardia di Finanza di Siena ha rilasciato un comunicato dove riferisce che a seguito dei minuziosi controlli effettuati \"il GIP presso il Tribunale di Siena ha accolto le richieste di sequestro preventivo avanzate per le ipotesi di reato di associazione a delinquere e frode in commercio aggravata\". In base al comunicato ufficiale le persone coinvolte sono dunque 17, tra cui enologi e imprenditori vinicoli, e 42 le aziende vinicole interessate presso cui sono state eseguite altrettante perquisizioni e sequestri. Nel maggio 2014 un nuovo scandalo compare all'orizzonte che coinvolge nuovamente il Brunello. Viene infatti eseguito un maxi sequestro di 30.000 bottiglie contenenti vino adulterato, nelle regioni Lazio, Toscana, Umbria e Liguria. Il 3 ottobre 2017, parte il processo a Siena.\nScandali internazionali del vino.\nNel giugno 2009 si \u00e8 avuta notizia di un simile scandalo a Bali, dove sono morte almeno 25 persone per circostanze del tutto analoghe.\nNel dicembre 2010 in Cina sono state arrestate 6 persone accusate di aver adulterato il vino, inducendo le autorit\u00e0 locali a chiudere decine di aziende vinicole e a ritirare dal mercato centinaia di bottiglie, gi\u00e0 presenti sugli scaffali dei diversi magazzini. La notizia \u00e8 stata riportata dall'Agenzia di Stato e dalla televisione di stato cinese CCTV.\nUn altro episodio analogo si \u00e8 verificato a Zante nell'agosto 2016, dove ad essere sofisticata con il metanolo \u00e8 stata una bottiglia di vodka. Dopo 36 ore la vittima, una ragazza di 22 anni, si \u00e8 ritrovata cieca e con una grave insufficienza renale."}
{"id": "1272691", "revid": "84489732", "url": "https://it.wikipedia.org/wiki?curid=1272691", "title": "Mathis Type MY, MB e PY", "text": "La Type MY, la Type MB e la Type PY erano tre autovetture di fascia medio-bassa, prodotte tra il 1926 ed il 1933 dalla Casa automobilistica francese Mathis.\nProfilo.\nTali vetture, assieme alle loro derivate, costituirono una famiglia di modelli di fascia medio-bassa, diversi tra loro, e che diedero luogo ad un'enorme gamma di versioni, per soddisfare tutte le esigenze.\nNel marzo del 1926 fu presentata la Type MY, anche se la commercializzazione ufficiale cominci\u00f2 solo in estate. La Type MY andava a sostituire la Type M e si collocava immediatamente sotto la Type G. Disponibile in numerose carrozzerie, era equipaggiata da un motore a 4 cilindri da 1187 cm\u00b3. La distribuzione era a valvole laterali. La potenza massima era di 22 CV. La trasmissione era a frizione a dischi multipli in bagno d'olio: solo negli ultimi anni di produzione fu utilizzata una frizione monodisco a secco. Al retrotreno era presente un differenziale che forniva il moto alle ruote motrici posteriori. Il cambio era a 4 marce. I freni erano a tamburo sulle quattro ruote. La velocit\u00e0 massima spaziava tra i 70 e gli 80 km/h a seconda del tipo di carrozzeria utilizzato.\nContemporaneamente alla Type MY fu lanciata anche la Type MB, identica in tutto e per tutto alla Type MY, tranne che per il telaio a passo accorciato, il quale pass\u00f2 da 2.65 a 2.50 m di passo.\nNel 1928 la Type MB fu tolta di produzione, mentre nel 1930 fu la volta della Type MY.\nMa gi\u00e0 all'inizio dello stesso anno furono lanciate le Type MYN, identiche alle prime due tranne che per il telaio, allungato fino a 2.735 m di interasse.\nNell'estate dello stesso anno furono lanciate anche le Type PY, che tentarono una scalata al mercato americano. Tali vetture montavano una versione rialesata del motore dei precedenti modelli, che raggiunse cos\u00ec una cilindrata di 1226 cm\u00b3 e 24 CV di potenza massima. Il tentativo ebbe per\u00f2 scarso successo e neppure l'introduzione di una versione leggermente pi\u00f9 brillante, denominata Type PYC (con potenza di 26 CV) seppe far breccia nel cuore della popolazione d'oltreoceano. Si pens\u00f2 quindi ad una versione sportiva, denominata Type PY Sport, che montava un motore da 1525 cm\u00b3 preso dalla Type QMY. Ma anche tale tentativo incontr\u00f2 scarsi consensi. Perci\u00f2, nel 1933, la Type PY fu tolta di produzione.\nNel frattempo, nell'agosto del 1931, fu introdotta in Francia la Type MYP, praticamente una Type MY con motore della Type PY. La velocit\u00e0 massima era di 85 km/h. Inizialmente montava un cambio a 3 marce, che divenne a quattro negli ultimi modelli, denominati Type MYP-4V.\nNel 1932, l'intera gamma delle MYN/MYP e derivate fu tolta di produzione, con l'eccezione delle sole versioni commerciali, che continuarono ad essere prodotte fino al 1933.&lt;br&gt;\nQuesta vasta ed articolata famiglia di modelli fu l'ultima di fascia medio-bassa prodotta dalla Mathis."}
{"id": "1272693", "revid": "2110845", "url": "https://it.wikipedia.org/wiki?curid=1272693", "title": "Pierre Tchernia", "text": "Personaggio eclettico - \u00e8 anche produttore (soprattutto televisivo), autore di colonne sonore, doppiatore - in patria \u00e8 noto con i soprannomi di \"Magic Tchernia\" e \"Monsieur Cin\u00e9ma\".\nCarriera.\nPresentatore.\n\u00c8 stato, nel 1949, il primo presentatore del telegiornale della televisione francese. Per molti anni ha presentato il quiz televisivo \"Monsieur Cin\u00e9ma\", e nel corso degli anni ha condotto diversi talk show, quiz e programmi musicali.\nHa presentato le prime sette edizioni, dal 1976 al 1982, della cerimonia di premiazione dei Premi C\u00e9sar, ed \u00e8 stato fra i presentatori nel 1985, 1987 e 1990.\nAttore e doppiatore.\nL'esordio sul grande schermo \u00e8 del 1960 (\"La Brune que voil\u00e0\"); tra i vari titoli in cui ha avuto un ruolo si possono ricordare \"La bella americana\" (1961), \"Tre morti per Giulio\" (1963), \"Si salvi chi pu\u00f2\", \"H\u00e9lo\u00efse\" (1991).\nMa la sua notoriet\u00e0 la deve anche ai lungometraggi animati tratti da \"Asterix\". Tchernia, buon amico dei due autori Goscinny e Uderzo tanto da apparire sotto forma di caricatura in diversi albi, \u00e8 la voce narrante originale di alcuni dei film animati (\"Le dodici fatiche di Asterix\", \"Asterix contro Cesare\", \"Asterix e i vichinghi\"). Ha recitato anche nel secondo film con attori in carne ed ossa, \"Asterix e Obelix - Missione Cleopatra\" del 2002, nel ruolo di Caius Gaspachoandalus e nella cui versione francese \u00e8 anche voce narrante.\nSceneggiatore.\nTchernia \u00e8 stato lo sceneggiatore di poco meno di 20 tra film per la TV e film per il grande schermo. Tra questi, cinque dei lungometraggi di Asterix: \"Asterix e Cleopatra\", \"Le dodici fatiche di Asterix\", \"Asterix contro Cesare\", \"Asterix e la pozione magica\" e \"Asterix conquista l'America\".\nRegista.\nTchernia ha diretto 4 film per il cinema (distribuiti in Italia furono \"Cari amici miei...\" del 1974 e \"Il vizietto dell'onorevole\" del \"1979\") e 10 per la TV (nessuno distribuito in italiano).\nProduttore.\nNel 1955 diviene produttore e regista di cartoni animati con le serie \"La cl\u00e9 des champs, Monsieur Muguet s'\u00e9vade\" e \"La bo\u00eete \u00e0 sel\".\nNel 1982 ha prodotto la serie televisiva \"Mardi Cin\u00e9ma\", durata 6 stagioni.\nColonne sonore.\nTchernia \u00e8 l'autore dei testi originali di alcuni brani del cartone animato \"Asterix e Cleopatra\", tra i quali \"Quand l'App\u00e9tit va, tout va\" (in italiano \"Quando l'appetito c'\u00e8\")."}
{"id": "1272700", "revid": "226458", "url": "https://it.wikipedia.org/wiki?curid=1272700", "title": "Reisstra\u00dfe", "text": "Reisstra\u00dfe \u00e8 una frazione di 166 abitanti del comune austriaco di Wei\u00dfkirchen in Steiermark, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Wei\u00dfkirchen in Steiermark assieme agli altri comuni soppressi di Eppenstein e Maria Buch-Feistritz."}
{"id": "1272701", "revid": "767487", "url": "https://it.wikipedia.org/wiki?curid=1272701", "title": "Brian Talbot", "text": "Fu attivo negli anni settanta-ottanta nel campionato inglese con diverse squadre.\nCarriera.\nGiocatore.\nTalbot inizi\u00f2 la sua carriera nelle giovanili dell' nel 1968, passando in prima squadra nel 1972; durante questi quattro anni trascorse due stagioni in prestito nella NASL con la maglia dei . Gioc\u00f2 con la maglia dell'Ipswich sino al 1979, collezionando 227 presenze, e vincendo la FA Cup nel 1978. In questo periodo esord\u00ec con la maglia della Nazionale con cui gioc\u00f2 un totale di 6 partite, per la maggior parte amichevoli.\nNel gennaio 1979 fu acquistato dall'. Fu immediatamente titolare nei \"Gunners\", con cui nel 1979 vinse per il secondo anno di fila la FA Cup, segnando anche un gol nella finale vinta per 3-2 contro il . L'anno seguente Talbot stabil\u00ec il record di presenze (70) in una singola stagione, giocando tutte le partite dell'annata 1979-1980 che vide l'Arsenal perdere in finale sia l'FA Cup che la Coppa delle Coppe. Rimase a Londra sino al 1985 collezionando un totale di 329 presenze in prima squadra fra campionato e coppe.\nLasciato l'Arsenal, fece una breve esperienza al e allo prima di diventare allenatore/giocatore del per due stagioni, dal 1988 al 1990. Nel 1991 lasci\u00f2 temporaneamente il doppio ruolo per giocare nel , prima di chiudere la carriera nuovamente come allenatore/giocatore nell'.\nAllenatore.\nTalbot si \u00e8 in seguito dedicato completamente all'attivit\u00e0 di allenatore, guidando il club maltese dell' alla vittoria di due campionati. Nel 1997 torna in Inghilterra sulla panchina dei dilettanti del , nella Football Conference. Nel 2000-2001 guid\u00f2 la squadra alla promozione nella Football League Two. Nel marzo 2004 assunse l'incarico di allenatore per l', dove rimase per una stagione prima di passare all'. Venne licenziato prima della fine della stagione, lasciando il club in fondo alla classifica e destinato alla retrocessione. Dopo ci\u00f2 torn\u00f2 a Malta dove guid\u00f2 il allo scudetto e a un posto nei preliminari della Champions League."}
{"id": "1272702", "revid": "110157", "url": "https://it.wikipedia.org/wiki?curid=1272702", "title": "Sankt Anna am Lavantegg", "text": "Sankt Anna am Lavantegg \u00e8 una frazione di 388 abitanti del comune austriaco di Obdach, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Obdach assieme agli altri comuni soppressi di Amering e Sankt Wolfgang-Kienberg."}
{"id": "1272704", "revid": "110157", "url": "https://it.wikipedia.org/wiki?curid=1272704", "title": "Sankt Georgen ob Judenburg", "text": "Sankt Georgen ob Judenburg \u00e8 un comune austriaco di 867 abitanti nel distretto di Murtal, in Stiria."}
{"id": "1272705", "revid": "287204", "url": "https://it.wikipedia.org/wiki?curid=1272705", "title": "Domenico Milelli", "text": "Ex seminarista, volontario garibaldino, animatore di circoli scapigliati, politico impegnato, professore di scuola media pi\u00f9 volte sospeso e revocato, si afferm\u00f2 come poeta dal temperamento esuberante.\nNell'agosto del 1886 giunse a Cassino, chiamato per risollevare le sorti del ginnasio D'Amico, di cui poi fu nominato direttore. Sempre a Cassino ebbe il suo secondogenito Ugo e nell'aprile del 1887 prese il posto del prof. Pennacchini nell'insegnamento ginnasiale. Durante la sua permanenza, spesso a sera si intratteneva con famiglie del posto. Conobbe Carlo Baccari ancora fanciullo.\nAmante di Evelina Cattermole Mancini, in arte Contessa Lara, fu amico di Giosu\u00e8 Carducci che in seguito accus\u00f2 di tradimento dell'idea socialista.\nPoesia e musica.\nRomanze"}
{"id": "1272706", "revid": "110157", "url": "https://it.wikipedia.org/wiki?curid=1272706", "title": "Sankt Johann am Tauern", "text": "Sankt Johann am Tauern \u00e8 una frazione di 475 abitanti del comune austriaco di P\u00f6lstal, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Bretstein, Oberzeiring e Sankt Oswald-M\u00f6derbrugg per costituire il nuovo comune di P\u00f6lstal."}
{"id": "1272707", "revid": "1516566", "url": "https://it.wikipedia.org/wiki?curid=1272707", "title": "Scintille", "text": ""}
{"id": "1272708", "revid": "192549", "url": "https://it.wikipedia.org/wiki?curid=1272708", "title": "J. H. Rosny a\u00een\u00e9", "text": "Biografia.\nAl momento dell'esordio, intraprese col fratello minore S\u00e9raphine-Justine-Fran\u00e7ois Bo\u00ebx (Bruxelles, 1859 \u2013 Ploubazlanec, 1948) un sodalizio letterario: la coppia si firmava col nome comune J. H. Rosny. Il primo frutto di questa collaborazione fu il romanzo \"Nell Horn de l'Arm\u00e9e du Salut\" (1886), che si ispirava al realismo e al naturalismo e ottenne l'attenzione di Alphonse Daudet e Edmond de Goncourt, che elessero i due fratelli membri onorari dell'Acad\u00e9mie Goncourt.\nNel 1887 i due sottoscrissero il \"Manifeste des cinq\", col quale si allontanavano esplicitamente dal naturalismo. Le loro opere successive mantennero comunque legami evidenti con quest'estetica, nonostante in quello stesso anno avessero gi\u00e0 scritto \"Gli Xip\u00e9huz\" (\"Les Xip\u00e9huz\"), racconto in cui si dedicavano alla descrizione di forme extraterrestri. Nel 1909, il solo Joseph-Henri pubblic\u00f2 il romanzo \"Marthe Baraquin\", e questo segn\u00f2 la fine della collaborazione fra i due. Il fratello minore prosegu\u00ec l'attivit\u00e0 firmandosi come J. H. Rosny Jeune (\"J. H. Rosny giovane\"), mentre Joseph-Henri assunse il nome J. H. Rosny a\u00een\u00e9, in quanto pi\u00f9 anziano. A causa della maggior notoriet\u00e0 di quest'ultimo, anche alcune opere originariamente apparse sotto pseudonimo comune furono ristampate riportando la firma del solo Rosny a\u00een\u00e9.\nDa solo, Rosny a\u00een\u00e9 si volse a opere di carattere scientifico, filosofico, fantastico, senza per\u00f2 abbandonare l'aspetto sociale che era stato centrale in passato. Egli riusc\u00ec ad unire il naturalismo al fantastico con una serie di storie che sono oggi viste come anticipatrici della moderna letteratura fantascientifica. Rosny a\u00een\u00e9 \u00e8 anzi uno dei grandi precursori francesi della fantascienza, al fianco di nomi come Jules Verne, Albert Robida, Gaston Leroux e Gustave Le Rouge.\nDalla sua penna sono usciti una serie di racconti che illustrano intelligenze aliene, tecnologie future e viaggi spaziali: \"Un altro mondo\" (\"Un autre mond\", 1895), \"La morte della Terra\" (\"La mort de la Terre\", 1910) e \"Nel mondo dei varianti\" (\"Dans le mond des Variants\", 1939) - raccolti insieme con \"Gli Xip\u00e9huz\" nel volume \"Altri mondi\" (1988) - e ancora \"Il cataclisma\" (\"Le Cataclysme\", 1896), \"Terra inesplorata\" (\"L'\u00e9tonnant voyage de Hareton Ironcastle\", 1922) e \"I navigatori dell'infinito\" (\"Les navigateurs de l'infini\", 1925), il cui seguito, \"Les Astronauts\", fu pubblicato solo nel 1960.\nSempre a Rosny a\u00een\u00e9 si devono le \"\u00c2ges Farouches\", una serie di romanzi e racconti di ambientazione preistorica, inaugurata da \"Vamireh\" (1892) e di cui fa parte anche il pi\u00f9 famoso \"La guerra del fuoco\" (\"La guerre du feu\", 1909), che ispir\u00f2 una pellicola omonima per la regia di Jean-Jacques Annaud (1981). Nel 1926 venne eletto presidente dell'Acad\u00e9mie Goncourt, e nel 1928 fece parte della Nouvelle Soci\u00e9t\u00e9 Scientifique de Recherches. Per meriti letterari e scientifici \u2013 fu autore di numerosi interventi giornalistici e di saggi come \"Les Origines\" (1895) e \"Le Pluralisme\" (1909) \u2013 ebbe varie volte la Legion d'onore, mentre in occasione degli ottant'anni la Soci\u00e9t\u00e9 des Gens de Lettres gli tribut\u00f2 il suo omaggio. Gli \u00e8 stato intitolato in premio letterario, il Prix Rosny a\u00een\u00e9."}
{"id": "1272710", "revid": "110157", "url": "https://it.wikipedia.org/wiki?curid=1272710", "title": "Sankt Oswald-M\u00f6derbrugg", "text": "Sankt Oswald-M\u00f6derbrugg (fino al 1\u00ba giugno 1951 Sankt Oswald) \u00e8 una frazione di 1 157 abitanti del comune austriaco di P\u00f6lstal, nel distretto di Murtal, in Stiria. Gi\u00e0 comune autonomo istituito nel 1849-1850, il 1\u00ba gennaio 2015 \u00e8 stato fuso con gli altri comuni soppressi di Bretstein, Oberzeiring e Sankt Johann am Tauern per costituire il nuovo comune di P\u00f6lstal, del quale M\u00f6derbrugg \u00e8 il capoluogo."}
{"id": "1272711", "revid": "122043512", "url": "https://it.wikipedia.org/wiki?curid=1272711", "title": "James Angleton", "text": "\u00c8 stato a lungo il capo del controspionaggio della CIA. Se il Generale William Joseph Donovan pu\u00f2 essere definito il padre della CIA, dal suo canto .\nBiografia.\nOrigini e formazione.\nNato nell'Idaho da James Hugh Angleton, ufficiale di cavalleria, e da Carmen Mercedes Moreno, messicana, si trasfer\u00ec con la famiglia negli anni trenta in Italia, dove il padre diresse la filiale dell'azienda americana NCR. Questa esperienza gli permise d'imparare l'italiano e d'interessarsi quindi in seguito alle vicende del Paese. Dopo aver completato gli studi con la Malvern Preparatory School e le universit\u00e0 di Yale e Harvard, fu subito arruolato nell'Office of Strategic Services (OSS). Durante il primo periodo della seconda guerra mondiale, dal 1941 al 1943, prest\u00f2 servizio a Londra presso il Secret Intelligence Service britannico, al controspionaggio e al servizio decrittazione. In particolare ebbe un ruolo attivo nella battaglia dell'Atlantico.\nLa partecipazione alla seconda guerra mondiale.\nDal 1943 lavor\u00f2 in Italia come agente operativo dell'OSS e al termine del conflitto divenne capo del controspionaggio a Roma, avvalendosi di numerose risorse gi\u00e0 del Servizio informazioni militare. Nel maggio 1945 si occup\u00f2 in particolare del salvataggio del principe Junio Valerio Borghese, ex comandante della X\u00aa Flottiglia MAS, che, dopo un primo incontro rimasto infruttuoso avvenuto il 9 maggio, acconsent\u00ec infine a farsi trasferire da Milano a Roma l'11 dello stesso mese. In un documentario dal titolo \"MTM 548\" diretto da Claudio Costa, il Sotto Capo Pilota della Decima Mas Sergio Denti, racconta di essere stato affidato ad Angleton, subito dopo la guerra, da un cappellano militare che lo prelev\u00f2 da un carcere militare a Taranto, dove era stato imprigionato per i suoi trascorsi nella R.S.I. Angleton utilizz\u00f2 Denti per rafforzare le difese della citt\u00e0 di Roma armando ex fascisti e militari, nel caso in cui gruppi armati comunisti avessero tentato una rivolta armata durante il referendum istituzionale del 1946, che vide la sconfitta della monarchia.\nLa carriera nello spionaggio.\nPrima della nascita della CIA, avvenuta nel 1947, Angleton fece ritorno a Washington, dove lasci\u00f2 la carriera militare con il grado di Maggiore. Torn\u00f2 a Roma alla fine degli anni quaranta, ricoprendo il ruolo di capo della stazione CIA. Le sue varie esperienze in Italia servirono a forgiare il sistema di sicurezza e di \"intelligence\" statunitense in Italia. Secondo fonti americane, Angleton ebbe un importante ruolo nel trasferire esperti e conoscenze del programma atomico italiano negli Stati Uniti, nello stabilire una duratura alleanza con la mafia siciliana, avvalendosi dei contatti italo-americani, e nel riammettere nel sistema di sicurezza e controspionaggio italiano elementi del passato regime al fine di evitare la vittoria delle sinistre.\nAll'inizio degli anni cinquanta Angleton torn\u00f2 a Washington per gestire le relazioni con i servizi dei paesi occidentali. In questo modo prese il controllo di tutte le informazioni prodotte dai pochi servizi che erano riusciti a infiltrarsi in URSS: inglesi, italiani, israeliani e specialmente tedeschi (la famosa organizzazione Gehlen). Nel 1954 divent\u00f2 capo del controspionaggio interno e si occup\u00f2 a pieno regime della caccia alle spie sovietiche nell'ambito della ricerca atomica statunitense. Con questo incarico individu\u00f2 due talpe di basso livello di Mosca, il diplomatico britannico Donald Maclean e l'agente della NSA Jack Dunlap, mentre si lasci\u00f2 sfuggire tutte le altre. Negli anni sessanta si occup\u00f2 della controversa defezione di due ufficiali del KGB, Anatoliy Golitsin e Yuri Nosenko, che passarono il tempo ad accusarsi di essere falsi pentiti dando due opposte versioni sul coinvolgimento sovietico nell'uccisione di John Kennedy. Dal 1963 fu il responsabile dell'attuazione dell'Operazione Chaos (un'operazione \"False flag\"), preposta alla sconfitta del comunismo, ma che violava le leggi USA, visto che la CIA non poteva operare sul territorio nazionale, che restava di competenza esclusiva dell'FBI anche per quanto concerneva le attivit\u00e0 di controspionaggio.\nPur essendo uno dei pi\u00f9 importanti cacciatori di spie della Guerra fredda, Angleton non riusc\u00ec a smascherare la pi\u00f9 famosa talpa sovietica del tempo, il britannico Kim Philby, che peraltro era suo amico. Amante della poesia, e in particolare di Ezra Pound e Thomas Stearns Eliot, Angleton coltiv\u00f2 anche altri hobby quali la pesca, la gemmologia e la coltivazione di orchidee. Prest\u00f2 servizio sotto importanti direttori della CIA quali Allen Welsh Dulles e Richard Helms. Col passare degli anni controll\u00f2 sempre pi\u00f9 uffici, inserendosi in ogni attivit\u00e0 della CIA, pur senza mai apparire come il responsabile quando avveniva un fallimento. Restarono fuori dal suo controllo le attivit\u00e0 clandestine in Vietnam, cio\u00e8 l'operazione Phoenix, il cui successo proiett\u00f2 ai vertici della compagnia il responsabile William Colby.\nGli ultimi anni e la morte.\nFin dagli anni sessanta insinu\u00f2 che numerosi \"leader\" occidentali fossero agenti del KGB. Le accuse pi\u00f9 famose riguardarono il britannico Harold Wilson, lo svedese Olof Palme, i canadesi Lester Pearson e Pierre Trudeau e il tedesco Willy Brandt. A un certo punto sospett\u00f2 anche il Segretario di Stato Henry Kissinger. Questo stato di cose gener\u00f2 il caos nell'agenzia, paralizzandone le attivit\u00e0. Quando Angleton accus\u00f2 anche dei collaboratori del Presidente Gerald Ford, il Direttore della CIA William Colby ricevette il via libera per mandare in pensione su due piedi l'onnipotente collega, unitamente a molti suoi collaboratori. Ci vollero anni per riorganizzare la compagnia, ricostruire la sezione URSS e trovare le vere talpe. Angleton mor\u00ec di cancro nel 1987.\nNella cultura di massa.\nAlla figura di Angleton \u00e8 liberamente ispirato il personaggio principale del film \"The Good Shepherd - L'ombra del potere\"."}
{"id": "1272712", "revid": "3115", "url": "https://it.wikipedia.org/wiki?curid=1272712", "title": "Pasquale Del Vecchio", "text": "Inizia a lavorare nel fumetto collaborando con la rivista \"1984\" e con Il Giornalino. Nel 1991 disegna insieme a Davide Toffolo \"Memphis Blue\" per le pagine di \"Cyborg\", una storia scritta da Daniele Brolli.\nSuccessivamente viene contattato dalla Sergio Bonelli Editore che gli commissiona una storia per Zona X mai pubblicata. L'esordio ufficiale per l'editore di via Buonarroti avviene nel 1993 sulle pagine di Nick Raider e due anni dopo disegna una nuova storia per Zona X. In seguito Del Vecchio entra nello staff di Napoleone e alla chiusura della serie approda tra i disegnatori di Tex.\nLe sue prime tavole dedicate al ranger saranno quelle incluse nella storia intitolata \"Soldi sporchi\" (albi n. 561 e 562), su sceneggiatura di Claudio Nizzi."}
{"id": "1272715", "revid": "767487", "url": "https://it.wikipedia.org/wiki?curid=1272715", "title": "Sankt Peter ob Judenburg", "text": "Sankt Peter ob Judenburg \u00e8 un comune austriaco di 1 074 abitanti nel distretto di Murtal, in Stiria."}
{"id": "1272716", "revid": "287204", "url": "https://it.wikipedia.org/wiki?curid=1272716", "title": "Agnanta", "text": "Agnanta () \u00e8 un ex comune della Grecia nella periferia dell'Epiro (unit\u00e0 periferica di Arta) con 4.022 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kentrika Tzoumerka."}
{"id": "1272717", "revid": "110157", "url": "https://it.wikipedia.org/wiki?curid=1272717", "title": "Sankt Wolfgang-Kienberg", "text": "Sankt Wolfgang-Kienberg (fino al 1963 Kienberg) \u00e8 una frazione di 372 abitanti del comune austriaco di Obdach, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Obdach assieme agli altri comuni soppressi di Amering e Sankt Anna am Lavantegg."}
{"id": "1272719", "revid": "110157", "url": "https://it.wikipedia.org/wiki?curid=1272719", "title": "Unzmarkt-Frauenburg", "text": "Unzmarkt-Frauenburg \u00e8 un comune austriaco di 1 378 abitanti nel distretto di Murtal, in Stiria; ha lo status di comune mercato (\"Marktgemeinde\"). \u00c8 stato creato il 1\u00ba gennaio 1968 dalla fusione dei precedenti comuni di Frauenburg e Unzmarkt."}
{"id": "1272721", "revid": "599013", "url": "https://it.wikipedia.org/wiki?curid=1272721", "title": "J. H. Rosny Ain\u00e9", "text": ""}
{"id": "1272722", "revid": "120528", "url": "https://it.wikipedia.org/wiki?curid=1272722", "title": "Letteratura fantascientifica", "text": ""}
{"id": "1272723", "revid": "110157", "url": "https://it.wikipedia.org/wiki?curid=1272723", "title": "Wei\u00dfkirchen in Steiermark", "text": "Wei\u00dfkirchen in Steiermark \u00e8 un comune austriaco di 4 879 abitanti nel distretto di Murtal, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Eppenstein, Maria Buch-Feistritz e Reisstra\u00dfe."}
{"id": "1272724", "revid": "287204", "url": "https://it.wikipedia.org/wiki?curid=1272724", "title": "Amvrakikos", "text": "Amvrakikos () \u00e8 un ex comune della Grecia nella periferia dell'Epiro (unit\u00e0 periferica di Arta) con 4.742 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Arta.\nLocalit\u00e0.\nAmvrakikos \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1272725", "revid": "114263862", "url": "https://it.wikipedia.org/wiki?curid=1272725", "title": "Zeltweg", "text": "Zeltweg \u00e8 un comune austriaco di 7 327 abitanti nel distretto di Murtal, in Stiria; ha lo status di citt\u00e0 (\"Stadt\").\n\u00c8 sede di una delle principali basi aeree dell'Aeronautica austriaca, dotata dell'Eurofighter Typhoon, e dove si tiene a cadenza biennale la famosa manifestazione aerea \"Air Power\".\nSport.\nTra gli appassionati di motori il suo nome \u00e8 legato indissolubilmente al circuito dell'\u00d6sterreichring e al tracciato nato dalle ceneri di quest'ultimo: l'A1-Ring (poi ridenominato Red Bull Ring), sebbene prima della costruzione di questo impianto alla fine degli anni sessanta la locuzione Circuito di Zeltweg si riferisse al tracciato ricavato all'interno dell'Aerodromo Hinterstoisser-Zeltweg."}
{"id": "1272727", "revid": "115751", "url": "https://it.wikipedia.org/wiki?curid=1272727", "title": "Bepi Colombo", "text": ""}
{"id": "1272728", "revid": "729019", "url": "https://it.wikipedia.org/wiki?curid=1272728", "title": "Misurando", "text": "Secondo la terza edizione, del 2007, del \"Vocabolario Internazionale di Metrologia\" (\"VIM 3\"), il misurando \u00e8 la grandezza che si intende misurare.\nDefinizione.\nNella seconda edizione del \"Vocabolario Internazionale di Metrologia\" del 1993 e nella norma IEC 60050300:2001 il misurando era definito come la \u00abgrandezza sottoposta a misurazione\u00bb.\nIl \"VIM 3\" precisa che la specificazione di un misurando richiede:\nSpesso in chimica al posto di \u00abmisurando\u00bb sono impiegati termini quali \u00abanalita\u00bb, o il nome di un composto. Per il \"VIM 3\" l'uso \u00e8 improprio, in quanto questi termini della chimica non designano delle grandezze, come \u00e8 definito il misurando. \u00c8 importante sottolineare infatti che col termine \u00abmisurando\u00bb non ci si riferisce all'oggetto o al fenomeno su cui si sta eseguendo una misurazione, ma ad una specifica grandezza che caratterizza questi ultimi. Per esempio, quando rileviamo la temperatura di un liquido, il \"misurando\" non \u00e8 il liquido, ma la temperatura del medesimo."}
{"id": "1272731", "revid": "287204", "url": "https://it.wikipedia.org/wiki?curid=1272731", "title": "Arachthos", "text": "Arachthos () \u00e8 un ex comune della Grecia nella periferia dell'Epiro (unit\u00e0 periferica di Arta) con 6.011 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nikolaos Skoufas."}
{"id": "1272732", "revid": "110157", "url": "https://it.wikipedia.org/wiki?curid=1272732", "title": "Apfelberg", "text": "Apfelberg \u00e8 una frazione di 1 145 abitanti del comune austriaco di Knittelfeld, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Knittelfeld."}
{"id": "1272734", "revid": "212348", "url": "https://it.wikipedia.org/wiki?curid=1272734", "title": "Feistritz bei Knittelfeld", "text": "Feistritz bei Knittelfeld \u00e8 una localit\u00e0 abitata di 784 abitanti del comune austriaco di Sankt Marein-Feistritz, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Sankt Marein bei Knittelfeld per costituire il nuovo comune di Sankt Marein-Feistritz."}
{"id": "1272735", "revid": "226458", "url": "https://it.wikipedia.org/wiki?curid=1272735", "title": "Flatschach", "text": "Flatschach \u00e8 una frazione di 192 abitanti del comune austriaco di Spielberg, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Spielberg."}
{"id": "1272736", "revid": "38178", "url": "https://it.wikipedia.org/wiki?curid=1272736", "title": "Kn\u00f6del", "text": "I Kn\u00f6del, o Klo\u00df, sono dei grossi gnocchi tipici delle cucine dell'Europa centrale e orientale.\nDiffusione.\nNella cucina tedesca questi grossi gnocchi sono molto diffusi con un numero di varianti e nomi differenti. \nAnche nella cucina ebraica \u00e8 presente una variante prodotta con farina di pane azzimo e mangiata durante \"Pesach\" denominata Kneidel. \nNella cucina italiana sono diffusi nella versione fatta di pane (can\u00e9derli o \"Semmelkn\u00f6del\") al nord-est, nelle aree alpine d'influenza austriaco-tirolese, ladina e friulana, nelle cucine regionali dell'Alto Adige, del Trentino, dell'Alto Bellunese, del Friuli, della Venezia-Giulia e dell'alta Valtellina. In particolare, la parola \"canederli\" deriva dal termine \"Kn\u00f6del\", in quanto si riferisce alle ricette maggiormente antiche delle zone in cui era diffuso tale piatto, come ad esempio nell'area del Tirolo. In friulano i canederli sono chiamati \"chineglis\" o \"chineghi\" (\"Kneidl\" in dialetto timavese); a Trieste ed in Istria vengono chiamati \"gnochi de pan\" (gnocchi di pane) e nelle valli ladine prendono il nome di \"bales\", \"balotes\" o \"chenedi.\"\nVariet\u00e0.\nKn\u00f6del dolci.\nTra le variet\u00e0 dolci di Kn\u00f6del, una \u00e8 quella dei \"Marillenkn\u00f6del\" (Kn\u00f6del d'albicocche) o gli \"Zwetschgenkn\u00f6del\" (pron. zvecc-ghen-cnedl - ) (canederli di prugne, da \"Zwetschge\", termine del locale dialetto tedesco per prugna): si prepara lo stesso impasto di patate e farina che si usa per fare gli gnocchi e lo si stende, formando una sfoglia dello spessore di circa un centimetro. Le albicocche (o le prugne) vengono private del nocciolo e nella cavit\u00e0 rimasta si aggiunge un po' di zucchero (tipicamente, mezzo cubetto) e, talvolta, cannella e/o chiodi di garofano. A parte viene abbrustolito del pane grattugiato assieme a burro, zucchero e cannella, finch\u00e9 lo zucchero non caramella. Quindi i frutti, preparati come sopra, vengono avvolti nella sfoglia, formando degli sferoidi del diametro di 5 - 7 centimetri. Vengono lessati, e, a cottura ultimata, rotolati nel pan grattato precedentemente preparato. Questa preparazione, nella tradizione, non viene servita come dessert, ma come piatto unico.\nAltra variante di Kn\u00f6del dolce \u00e8 lo \"Germkn\u00f6del\", un dolce a forma di palla, ricoperto da una gustosa salsa, solitamente alla vaniglia."}
{"id": "1272738", "revid": "110157", "url": "https://it.wikipedia.org/wiki?curid=1272738", "title": "Gaal", "text": "Gaal \u00e8 un comune austriaco di 1 427 abitanti nel distretto di Murtal, in Stiria."}
{"id": "1272739", "revid": "339392", "url": "https://it.wikipedia.org/wiki?curid=1272739", "title": "Canadese monoposto", "text": ""}
{"id": "1272740", "revid": "1543377", "url": "https://it.wikipedia.org/wiki?curid=1272740", "title": "Oasi Bosco di Cornacchiaia", "text": "L'oasi del Bosco di Cornacchiaia, area naturale protetta a gestione autonoma delegata al WWF di Pisa, \u00e8 situata all'estremit\u00e0 meridionale della Tenuta di Tombolo, all'interno del parco naturale di Migliarino, San Rossore, Massaciuccoli e si estende per circa 89 ettari che ricadono su terreni di propriet\u00e0 del Comune di Pisa. L'area \u00e8 all'interno del Sito di Importanza Comunitaria (SIC) IT5160002 denominato Selva Pisana.\nIl bosco di Cornacchiaia rappresenta il settore di foresta del parco dove meno incisive sono state le alterazioni da parte dell'uomo e degli animali (ungulati), con sottobosco perfettamente conservato spesso impenetrabile; un tipico esempio di bosco planiziale sulla costa: pini, lecci, frassini, ontani immersi nell'acqua. Sono inoltre presenti numerosi canali d'acqua dolce e pozze circolari in cui \u00e8 presente una vegetazione igrofila palustre legata alla presenza di acque superficiali stagnanti originatesi per affioramento della falda.\nFlora.\nNel bosco si possono ammirare esemplari di Periploca graeca, rara liana presente in Italia in sole due stazioni: in Toscana nel parco naturale di Migliarino, San Rossore, Massaciuccoli e in Puglia. A differenza delle altre aree del parco di Migliarino, San Rossore e Massaciuccoli, nel bosco della Cornacchiaia il pino \u00e8 raro, mentre prevale la lecceta: ci\u00f2 \u00e8 dovuto al fatto che in quest'area non \u00e8 avvenuta la sostituzione del leccio col pino.\nFauna.\nLa fauna del bosco di Conacchiaia \u00e8 la stessa di tutto il territorio del Parco. Essa comprende il cinghiale, la volpe, il tasso, lo scoiattolo, il ghiro, l\u2019istrice, la tartaruga palustre, il picchio verde e il picchio rosso maggiore, la ghiandaia, il gruccione e numerosi uccelli canori, l\u2019orbettino e il biacco nonch\u00e9 numerosi uccelli acquatici nelle zone umide confinanti col bosco.\nIl bosco di Cornacchiaia vanta inoltre la presenza della martora (Martes martes), specie protetta e molto elusiva.\nVarie.\nIl bosco \u00e8 adiacente al lungomare di Tirrenia, e incastrata tra l'autostrada, la base militare di Camp Darby e la spiaggia. Si raggiunge svoltando a sinistra sul Vione dei Porcari in localit\u00e0 Calambrone fino ad arrivare a una sbarra da cui si accede all'interno dell'Oasi.\nPer informazioni, visite ed educazione ambientale: \u00e8 possibile effettuare visite guidate su prenotazione contattando la sezione WWF di Pisa, e-mail: pisa@wwf.it, tel. 050-580999\nAbbigliamento/attrezzatura: si consigliano indumenti dai colori tenui, scarpe alte o stivali, maniche lunghe, oltre a binocolo e macchina fotografica per l'osservazione di animali e piante presenti."}
{"id": "1272741", "revid": "1776051", "url": "https://it.wikipedia.org/wiki?curid=1272741", "title": "Gro\u00dflobming", "text": "Gro\u00dflobming \u00e8 una frazione di 1 192 abitanti del comune austriaco di Lobmingtal, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Kleinlobming per costituire il nuovo comune, del quale Gro\u00dflobming \u00e8 il capoluogo."}
{"id": "1272742", "revid": "2048388", "url": "https://it.wikipedia.org/wiki?curid=1272742", "title": "011 (prefisso)", "text": "011 \u00e8 il prefisso telefonico del distretto di Torino, appartenente al compartimento omonimo.\nIl distretto comprende la parte sud-orientale della Citt\u00e0 metropolitana di Torino e alcuni comuni della provincia di Asti e della provincia di Cuneo. Confina con i distretti di Lanzo Torinese (0123), di Rivarolo Canavese (0124) e di Ivrea (0125) a nord, di Vercelli (0161) e di Asti (0141) a est, di Alba (0173) e di Savigliano (0172) a sud, di Saluzzo (0175) a sud-ovest, di Pinerolo (0121) e di Susa (0122) a ovest.\nAree locali e comuni.\nIl distretto di Torino comprende 145 comuni compresi nelle 13 aree locali di Avigliana (ex settori di Avigliana e Condove), Carmagnola (ex settori di Carignano e Carmagnola), Caselle Torinese, Chieri, Chivasso (ex settori di Caluso e Chivasso), Ciri\u00e9, Gassino Torinese (ex settori di Castelnuovo Don Bosco e Gassino Torinese), None, Orbassano, Rivoli (ex settori di Alpignano, Druento e Rivoli), Torino, Vinovo e Volpiano. \nI comuni compresi nel distretto sono: Airasca, Albugnano (AT), Almese, Alpignano, Andezeno, Arignano, Avigliana, Baldissero Torinese, Barbania, Barone Canavese, Beinasco, Berzano di San Pietro (AT), Borgaro Torinese, Borgone Susa, Bosconero, Brandizzo, Brozolo, Bruino, Brusasco, Bruzolo, Buttigliera Alta, Buttigliera d'Asti (AT), Caluso, Cambiano, Candia Canavese, Candiolo, Caprie, Carignano, Carmagnola, Casalborgone, Casalgrasso (CN), Caselette, Caselle Torinese, Castagneto Po, Castagnole Piemonte, Castelnuovo Don Bosco (AT), Castiglione Torinese, Cavagnolo, Cercenasco, Chieri, Chiusa di San Michele, Chivasso, Cinzano, Ciri\u00e9, Coazze, Collegno, Condove, Corio, Cumiana, Druento, Faule (CN), Fiano, Foglizzo, Front, Gassino Torinese, Giaveno, Givoletto, Grosso, Grugliasco, Isolabella, La Cassa, La Loggia, Lauriano, Lein\u00ec, Lombardore, Lombriasco, Marentino, Mathi, Mazz\u00e8, Mombello di Torino, Moncalieri, Moncucco Torinese (AT), Montaldo Torinese, Montalenghe, Montanaro, Monteu da Po, Moriondo Torinese, Nichelino, Nole, None, Orbassano, Orio Canavese, Osasio, Pancalieri, Pavarolo, Pecetto Torinese, Pianezza, Pino d'Asti (AT), Pino Torinese, Piobesi Torinese, Piossasco, Poirino, Polonghera (CN), Pralormo, Reano, Riva presso Chieri, Rivalba, Rivalta di Torino, Rivarossa, Rivoli, Robassomero, Rocca Canavese, Rondissone, Rosta, Rubiana, San Benigno Canavese, San Carlo Canavese, San Didero, San Francesco al Campo, San Gillio, San Maurizio Canavese, San Mauro Torinese, San Raffaele Cimena, San Sebastiano da Po, Sangano, Sant'Ambrogio di Torino, Sant'Antonino di Susa, Santena, Scalenghe, Sciolze, Settimo Torinese, Torino, Torrazza Piemonte, Trana, Trofarello, Vaie, Val della Torre, Valgioie, Vallo Torinese, Varisella, Vauda Canavese, Venaria Reale, Verolengo, Vigone, Villafranca Piemonte, Villanova Canavese, Villar Dora, Villar Focchiardo, Villarbasse, Villastellone, Vinovo, Virle Piemonte, Vische, Volpiano e Volvera ."}
{"id": "1272743", "revid": "2070951", "url": "https://it.wikipedia.org/wiki?curid=1272743", "title": "Kleinlobming", "text": "Kleinlobming \u00e8 una frazione di 616 abitanti del comune austriaco di Lobmingtal, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Gro\u00dflobming per costituire il nuovo comune."}
{"id": "1272746", "revid": "110157", "url": "https://it.wikipedia.org/wiki?curid=1272746", "title": "Dipartimento di Sacatep\u00e9quez", "text": " \nIl dipartimento di Sacatep\u00e9quez \u00e8 uno dei 22 dipartimenti del Guatemala, il capoluogo \u00e8 la citt\u00e0 di Antigua Guatemala.\nComuni.\nIl dipartimento di Sacatep\u00e9quez conta 16 comuni:"}
{"id": "1272747", "revid": "110157", "url": "https://it.wikipedia.org/wiki?curid=1272747", "title": "Knittelfeld", "text": "Knittelfeld \u00e8 un comune austriaco di 12 541 abitanti nel distretto di Murtal, in Stiria, nel quale \u00e8 il centro maggiore; ha lo status di citt\u00e0 (\"Stadt\"). Fino al 31 dicembre 2011 \u00e8 stato il capoluogo del distretto di Knittelfeld, poi accorpato a quello di Judenburg per costituire il nuovo distretto di Murtal; il 1\u00ba gennaio 2015 ha inglobato il comune soppresso di Apfelberg."}
{"id": "1272753", "revid": "110157", "url": "https://it.wikipedia.org/wiki?curid=1272753", "title": "Kobenz", "text": "Kobenz \u00e8 un comune austriaco di 1 839 abitanti nel distretto di Murtal, in Stiria; ha lo status di comune mercato (\"Marktgemeinde\")."}
{"id": "1272756", "revid": "98287647", "url": "https://it.wikipedia.org/wiki?curid=1272756", "title": "Rachau", "text": "Rachau \u00e8 una localit\u00e0 abitata di 613 abitanti del comune austriaco di Sankt Margarethen bei Knittelfeld, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Sankt Margarethen bei Knittelfeld assieme all'altro comune soppresso di Sankt Lorenzen bei Knittelfeld."}
{"id": "1272757", "revid": "110157", "url": "https://it.wikipedia.org/wiki?curid=1272757", "title": "Sankt Lorenzen bei Knittelfeld", "text": "Sankt Lorenzen bei Knittelfeld \u00e8 una localit\u00e0 abitata di 803 abitanti del comune austriaco di Sankt Margarethen bei Knittelfeld, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Sankt Margarethen bei Knittelfeld assieme all'altro comune soppresso di Rachau."}
{"id": "1272759", "revid": "7", "url": "https://it.wikipedia.org/wiki?curid=1272759", "title": "Queenie O'Brien", "text": ""}
{"id": "1272760", "revid": "110157", "url": "https://it.wikipedia.org/wiki?curid=1272760", "title": "Dipartimento di San Marcos", "text": " \nIl dipartimento di San Marcos \u00e8 uno dei 22 dipartimenti del Guatemala, il capoluogo \u00e8 la citt\u00e0 di San Marcos.\nComuni.\nIl dipartimento di San Marcos conta 29 comuni:"}
{"id": "1272761", "revid": "486946", "url": "https://it.wikipedia.org/wiki?curid=1272761", "title": "Stratega", "text": ""}
{"id": "1272762", "revid": "1776051", "url": "https://it.wikipedia.org/wiki?curid=1272762", "title": "Sankt Marein bei Knittelfeld", "text": "Sankt Marein bei Knittelfeld \u00e8 una localit\u00e0 abitata di 1 245 abitanti del comune austriaco di Sankt Marein-Feistritz, nel distretto di Murtal, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Feistritz bei Knittelfeld per costituire il nuovo comune di Sankt Marein-Feistritz, del quale Sankt Marein bei Knittelfeld \u00e8 il capoluogo."}
{"id": "1272763", "revid": "110157", "url": "https://it.wikipedia.org/wiki?curid=1272763", "title": "Dipartimento di Santa Rosa (Guatemala)", "text": " \nIl dipartimento di Santa Rosa \u00e8 uno dei 22 dipartimenti del Guatemala, il capoluogo \u00e8 la citt\u00e0 di Cuilapa.\nComuni.\nIl dipartimento di Santa Rosa conta 14 comuni:"}
{"id": "1272764", "revid": "110157", "url": "https://it.wikipedia.org/wiki?curid=1272764", "title": "Dipartimento di Solol\u00e1", "text": " \nIl dipartimento di Solol\u00e1 \u00e8 uno dei 22 dipartimenti del Guatemala, il capoluogo \u00e8 la citt\u00e0 di Solol\u00e1.\nComuni.\nIl dipartimento di Solol\u00e1 conta 19 comuni:"}
{"id": "1272766", "revid": "110157", "url": "https://it.wikipedia.org/wiki?curid=1272766", "title": "Sankt Margarethen bei Knittelfeld", "text": "Sankt Margarethen bei Knittelfeld \u00e8 un comune austriaco di 2 749 abitanti nel distretto di Murtal, in Stiria. Il 1\u00ba gennaio 2016 ha inglobato i comuni soppressi di Rachau e Sankt Lorenzen bei Knittelfeld."}
{"id": "1272767", "revid": "110157", "url": "https://it.wikipedia.org/wiki?curid=1272767", "title": "Dipartimento di Suchitep\u00e9quez", "text": " \nIl dipartimento di Suchitep\u00e9quez \u00e8 uno dei 22 dipartimenti del Guatemala, il capoluogo \u00e8 la citt\u00e0 di Mazatenango.\nComuni.\nIl dipartimento di Suchitep\u00e9quez conta 20 comuni:"}
{"id": "1272770", "revid": "767487", "url": "https://it.wikipedia.org/wiki?curid=1272770", "title": "Dipartimento di Totonicap\u00e1n", "text": " \nIl dipartimento di Totonicap\u00e1n \u00e8 uno dei 22 dipartimenti del Guatemala, il capoluogo \u00e8 la citt\u00e0 di Totonicap\u00e1n.\nComuni.\nIl dipartimento di Totonicap\u00e1n conta 8 comuni:"}
{"id": "1272771", "revid": "1543377", "url": "https://it.wikipedia.org/wiki?curid=1272771", "title": "0123", "text": "0123 \u00e8 il prefisso telefonico del distretto di Lanzo Torinese, appartenente al compartimento di Torino.\nIl distretto comprende la parte occidentale della citt\u00e0 metropolitana di Torino, corrispondente grosso modo alle Valli di Lanzo. Confina con la Francia a ovest e con i distretti di Rivarolo Canavese e Cuorgn\u00e8 (0124) a nord, di Torino (011) a est e a sud e di Susa (0122) a sud-ovest.\nAree locali e comuni.\nIl distretto di Lanzo Torinese comprende 18 comuni compresi in 1 area locale, nata dall'aggregazione dei 6 preesistenti settori di Balme, Ceres, Groscavallo, Lanzo Torinese, Usseglio e Vi\u00f9: Ala di Stura, Balangero, Balme, Cafasse, Cantoira, Ceres, Chialamberto, Coassolo Torinese, Germagnano, Groscavallo, Lanzo Torinese, Lemie, Mezzenile, Monastero di Lanzo, Pessinetto, Traves, Usseglio e Vi\u00f9 ."}
{"id": "1272773", "revid": "110157", "url": "https://it.wikipedia.org/wiki?curid=1272773", "title": "Dipartimento di Zacapa", "text": " \nIl dipartimento di Zacapa \u00e8 uno dei 22 dipartimenti del Guatemala, il capoluogo \u00e8 la citt\u00e0 di Zacapa. \nConfina a nord con i dipartimenti di Alta Verapaz e Izabal, a est con il dipartimento di Izabal e con l'Honduras, a sud con il dipartimenti di Chiquimula e Jalapa e a ovest con quelli di El Progreso.\nLa configurazione del territorio \u00e8 piuttosto varia, le altitudini sono comprese fra i 130 m s.l.m. di Gual\u00e1n e gli 880 m del comune di La Uni\u00f3n, il dipartimento \u00e8 attraversato dal fiume Motagua principale fiume del Guatemala. Il territorio \u00e8 comunque prevalentemente pianeggiante, vi si coltivano meloni, tabacco e pomodori. Nelle alture della Sierra de las Minas si trovano diverse cave di marmo e coltivazioni di caff\u00e8. Nel dipartimento si trovano anche alcuni giacimenti di giada.\nNel dipartimento di Zacapa si trovano diverse attrattive turistiche, la riserva della biosfera Sierra de Las Minas e il museo paleontologico de Estanzuela che ospita diversi scheletri di animali preistorici e resti fossili ritrovati nell'area.\nComuni.\nIl dipartimento di Zacapa conta 10 comuni:"}
{"id": "1272774", "revid": "767487", "url": "https://it.wikipedia.org/wiki?curid=1272774", "title": "Terje Bakken", "text": "Biografia.\n\u00c8 stato il fondatore della band black/folk/viking metal Windir, nata come suo progetto \"one-man-band\" (oltre a cantare suonava anche fisarmonica, chitarra, basso e tastiere fino al 1999, anno in cui \u00e8 stato affiancato dai musicisti della band Ulcus).\nTerje \u00e8 nato e cresciuto in Sogndal e di ci\u00f2 andava molto fiero: si pu\u00f2 chiaramente notare l'importanza di Sogndal nei suoi testi.\nTerje decise di formare i Windir in una band completa mentre frequentava l'universit\u00e0, insieme ad alcuni compagni di classe che sarebbero poi diventati i membri della band.\nValfar originariamente cantava in sognam\u00e5l, il suo dialetto norvegese, ma decise di passare all'inglese in un tentativo di appellarsi ad un pubblico pi\u00f9 ampio.\nNonostante il suo stile vocale, Valfar non relazionava la sua musica con il black metal, probabilmente a causa dell'operato della scena e di come \u00e8 stata stereotipata. Invece, soprannomin\u00f2 lo stile musicale dei Windir \"Sognametal\".\nAltre band che presentano un suono Sognametal sono Cor Scorpii, Vreid, Feigd, Mistur e Sigtyr.\nIl 14 gennaio 2004, incamminatosi verso casa dopo esser stato a trovare i genitori a Fagereggi, non fece pi\u00f9 ritorno. Valfar si ritrov\u00f2 in una tempesta di neve e venne trovato morto per ipotermia a Reppast\u00f8len il 17 gennaio, in una vallata vicino alla sua citt\u00e0 natale Sogndal; il decesso avvenne approssimativamente tra il 14 e il 16 gennaio.Fu sepolto il 27 gennaio alla chiesa Stedje.\nNel settembre 2004 usc\u00ec l'album \"Valfar, ein Windir\", raccolta dedicata alla sua memoria."}
{"id": "1272778", "revid": "110157", "url": "https://it.wikipedia.org/wiki?curid=1272778", "title": "Seckau", "text": "Seckau (in italiano storico: \"Seccovia\") \u00e8 un comune austriaco di 1 302 abitanti nel distretto di Murtal, in Stiria; ha lo status di comune mercato (\"Marktgemeinde\").\nGeografia fisica.\nSeckau sorge sul versante meridionale dei monti Tauri di Seckau, in una valle laterale della valle della Mura; comprende le frazioni (\"Kastastralgemeinden\") di D\u00fcrnberg, Neuhofen e Seckau.\nStoria.\nVerso il 1140 i monaci agostiniani fondarono l'abbazia di Seckau. Seckau fu sede vescovile dal 1228 al 1786, anno in cui la sede fu trasferita a Graz. Nel 1660 Seckau acquis\u00ec il diritto di tenere un mercato; il comune fu istituito nel 1849-1850.\nNel 1883 i monaci benedettini succedettero agli agostiniani. Nel 1886 croll\u00f2 la torre settentrionale dell'abbazia, che fu ricostruita fra il 1891 e il 1893, ma l'abbazia fu abbandonata nel 1940. Il complesso comprende anche una scuola cattolica privata.\nStemma.\nTroncato d'armellino e di rosso. Era in origine lo stemma del prevosto di Seckau."}
{"id": "1272781", "revid": "453768", "url": "https://it.wikipedia.org/wiki?curid=1272781", "title": "Spielberg (Austria)", "text": "Spielberg \u00e8 un comune austriaco di 5 292 abitanti nel distretto di Murtal, in Stiria; ha lo status di citt\u00e0 (\"Stadt\"). Il 1\u00ba gennaio 2015 ha inglobato il comune soppresso di Flatschach.\nSul suo territorio sorge il Red Bull Ring, autodromo su cui si disputano Gran Premi di Formula 1 e MotoGP."}
