{"id": "1308612", "revid": "125875156", "url": "https://it.wikipedia.org/wiki?curid=1308612", "title": "Episodi di Friends (quinta stagione)", "text": "La quinta stagione della sitcom Friends \u00e8 andata in onda negli Stati Uniti dal 24 settembre 1998 al 20 maggio 1999 sul canale NBC.\nIn Italia \u00e8 invece stata trasmessa dall'8 febbraio al 20 marzo 2000 su Rai 2.\nIl nome sbagliato.\nTrama.\nEmily \u00e8 furiosa e Ross cerca di scusarsi. La donna scappa dal ricevimento e il marito corre a cercarla. Chandler e Monica non resistono all'idea di fare l'amore di nuovo, ma non riescono a trovare un posto e pensano di andare nella camera degli sposi contando sul fatto che nessuno la utilizzer\u00e0. Qui per\u00f2 compare Ross che, non avendo trovato Emily, sente il bisogno di parlare con qualcuno.\nSegreti e baci.\nTrama.\nLa relazione segreta tra Monica e Chandler continua all'insaputa di tutti e visto che sia Rachel che Phoebe li vedono baciarsi per ben due volte, Chandler riesce a sviare eventuali sospetti baciando anche loro due subito dopo Monica. Rachel torna dalla Grecia e, nonostante i consigli di Monica, confessa a Ross di amarlo, ma poi si rende conto di quanto sia ridicolo questo sentimento poich\u00e9 lui \u00e8 ormai sposato. Phoebe si sente esclusa a causa del viaggio che gli altri hanno fatto a Londra; allora gli amici organizzano un weekend ad Atlantic City, ma alla ragazza si rompono le acque.\nIl centesimo episodio.\nTrama.\nPhoebe sta per partorire e confessa a Rachel di voler tenere uno dei bambini e le chiede di dirlo a Frank. Monica non sa se accettare un invito da un infermiere, ma quando Chandler le dice che tra loro hanno solo giocato, decide di accettare la richiesta di appuntamento scatenando la gelosia dell'amico e capisce cos\u00ec che Chandler tiene davvero a lei. Intanto Joey scopre di avere i calcoli renali. Chandler resta sconvolto quando scopre che il terzo figlio di Frank che doveva chiamarsi come lui sar\u00e0 una femmina e che Frank ha chiamato lo stesso la bambina come lui.\nEsiste l'altruismo?\nTrama.\nPer coprire la sua relazione con Chandler, Monica dice a Rachel che sta uscendo con un collega di lavoro e le confessa che a letto \u00e8 il migliore con cui sia stata. Chandler inizia a pavoneggiarsi per questo motivo e Monica si irrita. Chandler, per farsi perdonare, le rivela che \u00e8 solo grazie a lei se \u00e8 diventato cos\u00ec bravo a fare sesso. Intanto Joey partecipa a un telethon per la PBS, emittente che Phoebe odia, ed inizia con lei una discussione riguardo all'esistenza di azioni veramente altruiste. Ross riesce a mettersi in contatto con Emily che accetta di perdonarlo e venire a vivere a New York a condizione che lui non veda mai pi\u00f9 Rachel.\nUn weekend da dimenticare.\nTrama.\nMonica e Chandler decidono di andare fuori per il weekend per stare insieme da soli, ma la vacanza va male e i due litigano. Ross deve dire a Rachel che non la potr\u00e0 pi\u00f9 vedere poich\u00e9 Emily sta arrivando da Londra, ma alcune difficolt\u00e0 lo impediscono. Joey riesce a intuire che tra Chandler e Monica c'\u00e8 qualcosa, ma promette di mantenere il segreto. Quando finalmente Ross dice a Rachel che non la incontrer\u00e0 pi\u00f9, lei ha paura che sar\u00e0 esclusa dal gruppo di amici.\nGli ordini di Emily.\nTrama.\nEmily pretende che Ross si sbarazzi di tutto ci\u00f2 che \u00e8 stato in contatto con Rachel e anche che cambi casa. Gli amici non vedono di buon occhio l'invadenza di Emily, ma decidono di non dire niente a Ross. Joey, per\u00f2, esasperato dice tutto all'amico che alla fine capisce e parla con Emily. Quest'ultima comprende che non potr\u00e0 mai fidarsi di Ross e pone fine al loro matrimonio. Intanto Rachel esce con Danny, un vicino appena tornato dopo essere stato sulle Ande.\nUn ospite scomodo.\nTrama.\nRoss si trova senza casa e quindi Chandler e Joey gli offrono ospitalit\u00e0 nel loro appartamento. L'amico, per\u00f2, si mostra un ospite davvero fastidioso e i due coinquilini decidono di mandarlo via, trovandogli un altro appartamento. Rachel \u00e8 infastidita dal fatto che Danny non l'abbia pi\u00f9 richiamata. Intanto Phoebe inizia ad uscire con un ispettore sanitario che fa chiudere per scarsa igiene ogni locale dove vanno a mangiare.\nRicordi di un giorno di festa.\nTrama.\nAppena finita la cena del Ringraziamento, festivit\u00e0 che Chandler odia poich\u00e9 i suoi genitori gli hanno comunicato il loro divorzio in quella data, Ross dice che quello che sta vivendo \u00e8 il peggiore della sua vita a causa del divorzio e dello sfratto. Cos\u00ec gli altri amici raccontano il loro peggior giorno del Ringraziamento, come quello in cui si sono conosciuti Chandler e Monica. La prima volta che Chandler festeggi\u00f2 il Ringraziamento a casa di Ross e conobbe Monica, lei si invagh\u00ec di lui che, parlando con Ross, la defin\u00ec \"balena\". Fu questa la ragione che spinse Monica a dimagrire e l'anno dopo, diventata molto pi\u00f9 magra e attraente agli occhi di Chandler, cerca di sedurlo per umiliarlo, ma finisce col tagliare per sbaglio la punta del mignolo del piede di Chandler, per poi non riuscire a portare in ospedale il pezzo di dito in tempo e costringendo Chandler a stare senza una parte di dito per il resto della vita. Saputo questo, Chandler si arrabbia perch\u00e9 il Ringraziamento non fa che portargli cose brutte. Monica si infila un tacchino in testa per farlo ridere e farsi perdonare ma, nel pieno della risata, Chandler le confessa di amarla senza neanche accorgersene e resta sconvolto.\nLa rabbia di Ross.\nTrama.\nRoss \u00e8 molto stressato a causa del divorzio e, quando il suo capo gli ruba il pranzo, il \"panino del Ringraziamento\", si infuria terribilmente e viene costretto a prendersi un mese sabbatico. Joey continua a coprire la relazione segreta tra Chandler e Monica finendo per sembrare un pervertito. Phoebe inizia a seguire un corso di letteratura, ma quando inizia a venire anche Rachel la situazione si complica, poich\u00e9 lei non legge niente e si fa spiegare tutto da Phoebe. Alla fine, stanco di passare per un maniaco, Joey dice a tutti di essere andato a letto con Monica a Londra e che da allora lei lo perseguita perch\u00e9 la cosa accada di nuovo, riversando su di lei tutte le accuse di perversione, che lei non nega per non svelare la relazione con Chandler.\nAmore fraterno.\nTrama.\nRoss si annoia a stare a casa tutto il giorno e decide di aiutare Joey che vuole dare una svolta alla sua carriera, ma Chandler continua a distrarlo. Phoebe decide di raccogliere offerte per Natale, ma i passanti la trattano male e lei, alla fine, decide di fare altrettanto. Rachel inizia ad uscire con Danny, che per\u00f2 ha una sorella troppo \"affettuosa\".\nBuoni propositi.\nTrama.\nA Capodanno tutti i ragazzi fanno dei buoni propositi per il nuovo anno. Ross promette di fare ogni giorno qualcosa che non ha mai fatto prima, Phoebe promette di pilotare un jet, Chandler di non prendere in giro gli amici per una settimana, Joey di imparare a suonare la chitarra, Rachel di non fare pettegolezzi e Monica di fare pi\u00f9 foto. Phoebe d\u00e0 lezioni di chitarra a Joey, con un metodo molto singolare. Rachel scopre per caso la relazione tra Monica e Chandler quando alza la cornetta del telefono e sente i due parlare in maniera esplicita di una relazione fisica tra loro. Rachel vuole rivelarlo a Joey, ma visto che lui non vuole sentire altri segreti le dice di non volerlo sapere, cos\u00ec Rachel intuisce che lui potrebbe gi\u00e0 sapere tutto. Alla fine Joey si rende conto che Rachel sa di Chandler e Monica ed \u00e8 felice perch\u00e9 finalmente non deve pi\u00f9 mantenere il segreto da solo, mentre Rachel \u00e8 ancora scioccata.\nLa risata da lavoro.\nTrama.\nDopo aver scoperto la relazione tra Chandler e Monica, Rachel cerca di avere pi\u00f9 informazioni e di far confessare l'amica. I due, intanto, iniziano a uscire con il capo di Chandler e sua moglie, ma Monica \u00e8 infastidita dal servilismo di Chandler e dalla sua \"risata da lavoro\". Ross scopre che Emily sta per risposarsi e inizia ad uscire con Janice, la fastidiosa ex di Chandler. Alla fine, per\u00f2, anche Janice lo scarica perch\u00e9, persino a lei, Ross risulta una vera lagna, dal momento che non fa altro che lamentarsi della sua vita.\nLa borsetta di Joey.\nTrama.\nMonica si crede bravissima a fare massaggi, ma Chandler non riesce a confessarle che non \u00e8 cos\u00ec. Alla fine Phoebe le rivela la verit\u00e0 e lei si arrabbia con Chandler per averle mentito. I due litigano, ma riescono a riappacificarsi. Rachel vuole aiutare Joey a rifarsi il look per un provino e l'amico si \"innamora\" di una borsa da uomo che inizia a portare ovunque. Quando non ottiene la parte, i suoi amici lo convincono a restituire la borsa, ritenuta da loro femminile. La nonna di Phoebe muore e al suo funerale la ragazza incontra il padre che l'ha abbandonata da bambina. Grazie ad un trucco, riesce ad incontrare il padre al Central Perk, il quale alla fine scopre che sua moglie si suicid\u00f2 17 anni prima e si scusa con Phoebe per averla abbandonata.\nIo so che tu sai che io lo so.\nTrama.\nL'uomo nudo sta per trasferirsi e Ross decide di prendere in affitto quell'appartamento, ma anche molte altre persone sono interessate. Mentre si trova l\u00ec Phoebe, vedendoli attraverso la finestra in atteggiamenti intimi, scopre la relazione tra Chandler e Monica. Insieme con Rachel decide di prendersi gioco della coppietta per indurli a confessare. Alla fine, messo alle strette, Chandler rivela a Phoebe e Rachel di amare Monica e lei ammette di ricambiarlo. Joey \u00e8 felice perch\u00e9 finalmente non devono pi\u00f9 mantenere segreti, ma Monica e Chandler smorzano il suo entusiasmo quando chiedono loro di non dire niente a Ross per il momento. Ross viene finalmente invitato a tornare a lavorare al museo ma, mentre parla col suo capo, vede Monica e Chandler baciarsi dalla finestra.\nL'inquilino dell'interno 3B.\nTrama.\nRoss \u00e8 alle prese con il suo nuovo appartamento, ma come i ragazzi potevano vedere \"l'uomo nudo\" che viveva l\u00ec, Ross riesce a vedere nell'appartamento degli amici e vede la sorella e Chandler baciarsi. Quando scopre che i due si amano, Ross accetta felicemente la relazione tra Chandler e Monica. Joey inizia ad uscire con una ragazza che lo colpisce con dei pugnetti molto dolorosi e gli amici lo prendono in giro. Quando Joey decide di scaricarla \u00e8 presente anche Rachel e quando la ragazza d\u00e0 anche a lei dei pugnetti, Rachel si rende conto che fanno davvero male e finisce per tirarle un calcio. Visto che Joey non la difende, la ragazza lo lascia e Joey ringrazia Rachel per avergli evitato il problema. Ross \u00e8 mal visto dai suoi vicini di casa poich\u00e9 non ha voluto contribuire ad una festa e Phoebe peggiora la situazione. Chandler \u00e8 spaventato dall'idea che la sua relazione con Monica diventi troppo impegnativa.\nIl distintivo da poliziotto.\nTrama.\nJoey sogna di essere fidanzato con Monica e pensa di essersi innamorato di lei, ma Chandler gli fa capire che, in realt\u00e0, vorrebbe solo una relazione come la loro. Al Central Perk, Phoebe trova un distintivo da poliziotto con cui cerca di fare \"giustizia\". Rachel sta aiutando Ross a comprare un nuovo divano. Dopo averne trovato uno che gli piace, rinuncia alle spese di spedizione facendosi aiutare da lei a portarlo per i tre isolati fino al suo appartamento, ma avranno delle difficolt\u00e0.\nUn bacio fuori luogo.\nTrama.\nRachel ottiene un colloquio di lavoro con un'importante ditta di moda ma a causa di un errore bacia il suo interlocutore. Joey si invaghisce di una ragazza che abita nel palazzo dove Ross si \u00e8 trasferito e che lo saluta dalla finestra, ma non riesce a capire a che piano abiti. Monica inizia una gara con Phoebe e il suo nuovo ragazzo per dimostrare come lei e Chandler siano la coppia pi\u00f9 focosa trascinandolo a fare sesso sempre pi\u00f9 spesso.\nZona fumatori.\nTrama.\nIl piccolo Ben fa un'audizione per recitare in uno spot pubblicitario e Joey fa lo stesso provino per la parte del padre. Phoebe e Monica vogliono organizzare una festa a sorpresa per Rachel ma Monica prende tutte le decisioni da sola lasciando all'amica l'incarico di occuparsi solo dei bicchieri e del ghiaccio. Nel suo nuovo ufficio tutti fumano e Rachel per partecipare alle discussioni con le colleghe inizia a fare lo stesso.\nPizza a domicilio.\nTrama.\n\u00c8 l'anniversario di Monica e Chandler e i due discutono sulla possibilit\u00e0 di flirtare con altre persone. Phoebe e Rachel non riescono a trovare uno degli orecchini di Monica e lo cercano disperatamente. A Ross piace la ragazza che consegna le pizze a domicilio, ma non sa corteggiarla. Joey invita sua nonna a casa per farle assistere alla sua partecipazione a una serie televisiva.\nGiro di pattuglia.\nTrama.\nJoey, Chandler e Ross fanno un giro con il nuovo ragazzo di Phoebe, Gary, sulla sua auto della polizia. Quando sentono il rumore di uno sparo Joey si lancia su Ross come per salvarlo. Intanto Rachel va a casa di Ross mentre lui non c'\u00e8 per prendere alcune cose e sente un messaggio lasciato da Emily in segreteria. L'ex moglie di Ross gli comunica che non \u00e8 sicura di volersi risposare con un altro e che desidera parlagli riguardo al loro rapporto.\nDifficili convivenze.\nTrama.\nGary confida a Monica che vuole chiedere a Phoebe di andare a vivere con lui. Phoebe non sa se accettare o meno perch\u00e9 si frequentano da troppo poco tempo, Chandler allora prova a dissuaderlo. Ross e Joey giocano a lanciarsi una palla e poich\u00e9 riescono a non farla cadere decidono di continuare per pi\u00f9 tempo possibile e alla fine si unisce Monica che porta la cosa avanti per ore ed ore. Rachel compra uno Sphynx pagandolo ben 1000 dollari, pentendosene poco dopo in quanto il gatto \u00e8 intrattabile. Phoebe decide infine di andare a vivere con Gary, ma mentre sono a letto quest'ultimo spara ad un uccellino fuori dalla finestra e Phoebe lo lascia.\nUna parte per Joey.\nTrama.\nRachel avrebbe bisogno di un oculista, ma ha la fobia di farsi toccare gli occhi. Phoebe ce l'ha con Ross. Joey deve fare la parte del protagonista in un film vicino a Las Vegas e vuole portare anche Chandler, cos\u00ec possono andare col taxi della nonna morta di Phoebe.\nTutti insieme a Las Vegas (1\u00aa parte).\nTrama.\nGli amici decidono di fare una sorpresa a Joey, che aveva detto loro di trovarsi a Las Vegas per girare un film, andando tutti in vacanza in Nevada; una volta sul posto, scoprono per\u00f2 che l'amico sta invece lavorando come figurante in uno dei casin\u00f2, causa problemi finanziari della sua produzione. Monica e Chandler colgono l'occasione per festeggiare il loro primo anniversario: tuttavia, la ragazza tiene inizialmente nascosto al fidanzato di aver incontrato il suo ex Richard, cosa che, quando viene fuori, turba non poco Chandler. Ross e Rachel, causa impegni, partono assieme qualche giorno pi\u00f9 tardi, ma il loro viaggio si rivela abbastanza problematico causa un imbarazzante fraintendimento capitato loro la notte prima: Rachel dopo una chiacchierata con Phoebe sulle abitudini domestiche, ha provato a girare nuda per casa (cosa che non aveva mai fatto), sfortunatamente Ross l'ha vista dal suo appartamento e si precipita da lei, convinto che la ragazza lo avesse fatto apposta per sedurlo.\nTutti insieme a Las Vegas (2\u00aa parte).\nTrama.\nUna volta che il gruppo si \u00e8 riunito a Las Vegas, Phoebe si mette in competizione alle macchinette con un'anziana quanto tosta signora, mentre Joey scopre un suo fantomatico \"gemello identico di mani\" e s'ingegna per provare a far soldi con la cosa. Chandler e Monica, dopo essersi riappacificati, contemplano di fare una follia e sposarsi all'istante, ma desistono dopo aver visto Ross e Rachel, completamente ubriachi, uscire marito e moglie dalla cappella nuziale."}
{"id": "1308613", "revid": "6923", "url": "https://it.wikipedia.org/wiki?curid=1308613", "title": "Governatorato di Masovia", "text": "Il governatorato di Masovia () fu un'unit\u00e0 amministrativa (governatorato) del Regno del Congresso (Polonia).\nFu creato nel 1837 nei territori del Voivodato della Masovia; nel 1844 le sue terre confluirono nel governatorato di Varsavia."}
{"id": "1308617", "revid": "599013", "url": "https://it.wikipedia.org/wiki?curid=1308617", "title": "Ingermanland", "text": ""}
{"id": "1308623", "revid": "125915588", "url": "https://it.wikipedia.org/wiki?curid=1308623", "title": "Episodi di Friends (sesta stagione)", "text": "La sesta stagione della sitcom Friends \u00e8 andata in onda negli Stati Uniti dal 23 settembre 1999 al 18 maggio 2000 sul canale NBC.\nIn Italia \u00e8 invece stata trasmessa dal 26 settembre al 30 ottobre 2000 su Rai 2 nella fascia pre-serale.\nIl giorno dopo.\nTrama.\nMonica e Chandler stanno per sposarsi ma, quando si recano alla cappella, vedono Ross e Rachel che, in preda ai fumi dell'alcol, si sono appena uniti in matrimonio. La mattina seguente i due sposini si svegliano a letto e senza vestiti addosso, ma non ricordano quasi nulla della notte trascorsa; solo gli amici faranno notare loro che si sono sposati. Chandler e Monica non credono pi\u00f9 che sia una buona idea sposarsi. Joey decide di tornare a casa in taxi con Phoebe, ma lui si addormenta e fa guidare uno sconosciuto. Rachel chiede a Ross di annullare il matrimonio senza divorziare e Chandler chiede a Monica di andare a vivere assieme.\nFine di un'epoca.\nTrama.\nChandler e Monica devono dire ai rispettivi coinquilini, Joey e Rachel, che andranno a vivere insieme. I due hanno reazioni differenti: il primo piange ed abbraccia il suo amico, mentre la seconda resta molto pi\u00f9 distaccata perch\u00e9 crede che la storia di Monica sia una situazione passeggera. Quando Monica dice a Rachel che non \u00e8 cos\u00ec e che davvero Chandler si trasferir\u00e0, la donna si mette a piangere. Ross intanto pensa solo all'ennesimo matrimonio fallito. Phoebe crede che l'uomo non chieda l'annullamento solo perch\u00e9 \u00e8 ancora innamorato di Rachel; lui nega e va dal suo avvocato. C'\u00e8 un problema: per convalidare l'annullamento serve che Rachel sia presente per la firma, ma Ross le aveva detto che se ne stava gi\u00e0 occupando. Ross va a chiarire la situazione con Rachel, ma la trova in lacrime per il distacco da Monica e a quel punto la consola.\nCercasi casa.\nTrama.\nRachel cerca casa e viene invitata da Ross, ma nel frattempo Monica e Chandler litigano e lui vuole tornare da Joey, che sta scegliendo le sue neo-coinquiline. Ross cerca di convincere Monica e Chandler a tornare a vivere insieme. Intanto Phoebe continua a dire a Ross che \u00e8 ancora innamorato di Rachel. Joey dopo aver provato ad invitare Rachel nel suo appartamento, fa un gioco alla sua possibile nuova inquilina (domande a doppio senso) e, alla fine, la caccia.\nL'assicurazione scaduta.\nTrama.\nA Joey scade l'assicurazione sanitaria perch\u00e9 l'anno precedente non aveva lavorato, ma gli viene un'ernia poco prima di fare una serie di provini, ovviamente andati malissimo. Ross intanto ha ottenuto il lavoro come professore alla facolt\u00e0 di paleontologia, ma diventa nervoso dopo la prova fatta con i suoi amici al Central Perk, ma la sera dice che \u00e8 andato tutto bene. Monica e Rachel fanno visita nell'aula in cui insegna Ross e scoprono che parla con erre moscia. Joey festeggia il rinnovo dell'assicurazione medica mettendosi un casco ed essere pronto a farsi dare un sacco di legnate dagli amici. Rachel intanto scopre che Ross non ha annullato il matrimonio a Las Vegas e cos\u00ec lo raggiunge furiosa alla lezione.\nQuestione d'immagine.\nTrama.\nRachel scopre di essere ancora sposata e, furibonda, chiede a Ross l'annullamento del matrimonio, ma dopo aver ascoltato entrambi, il giudice non approva la richiesta e i due dovranno divorziare. Ross scopre di essere ancora innamorato di Rachel e questa confida che avrebbe immaginato il loro matrimonio come un qualcosa di duraturo. Phoebe nel frattempo assume la responsabilit\u00e0 di controllare i tre figli del fratello e chiede aiuto a Monica e Chandler, ma quest'ultimo \u00e8 costretto ad andare all'ospedale per aver ingoiato una pistola giocattolo. Joey invece trova le chiavi di una Porsche al bancone di Gunther e decide di immedesimarsi nel ruolo di pilota per conoscere ragazze. Le cose vanno bene per un po', ma poi viene scoperto.\nL'ultima sera.\nTrama.\n\u00c8 l'ultima sera per le coppie Rachel e Monica e Chandler e Joey e decidono di passare delle serate indimenticabili. Inizialmente Chandler e Joey decidono di restare in casa a far nulla, ma Chandler, preoccupato per la disoccupazione dell'amico, cercher\u00e0 di regalargli 1500 dollari. Nel frattempo Rachel e Monica cominciano un lunghissimo battibecco riguardante i loro difetti, ma grazie a Phoebe tutto si risolver\u00e0 per il meglio. Ross nel frattempo, con un pupazzo con la testa di zucca, finge di avere Ben in casa per evitare di aiutare la sorella ad impacchettare le scatole di Rachel.\nNota: Questa \u00e8 la prima apparizione di Cole Sprouse come Ben Geller, il figlio di Ross. Prima di questo, il personaggio \u00e8 stato interpretato da vari bambini.\nUna corsa nel parco.\nTrama.\nJoey decide di trovare una coinquilina e questi sceglie Janine, una ballerina. Chandler decide di dare una ripulita al suo nuovo appartamento prima dell'arrivo di Monica, ma Ross gli ricorda la fissazione della sorella per l'ordine del suo soggiorno. Phoebe e Rachel vanno a correre nel parco, ma quest'ultima \u00e8 imbarazzata dal modo strano di correre dell'amica.\nUn sorriso smagliante.\nTrama.\nRoss, prima di uscire con una compagna di lavoro di Monica, decide di sbiancarsi i denti, arrivando al punto che questi si vedono anche al buio. Joey, grazie alla nuova coinquilina, inizia a fare cose femminili in casa, con la disapprovazione di Chandler. Phoebe chiede a Rachel di fotocopiare alcune cose nel suo ufficio e finisce a letto con il ragazzo delle fotocopie che si spaccia per Ralph Lauren. Nel frattempo Rachel ha diverse discussioni con la sua direttrice convinta che lei stia cercando di portarsi a letto l'uomo per prendere il suo posto.\nIndovina chi viene a cena.\nTrama.\nI genitori di Monica e Ross arrivano a casa di Monica per il Ringraziamento. Monica confessa a Chandler di non aver detto ancora nulla della loro convivenza e tanto meno del loro fidanzamento perch\u00e9 ai due lui non piace, cos\u00ec Chandler decide che conquister\u00e0 i genitori di Monica per rendere la notizia della loro convivenza un lieto evento. Anche Ross \u00e8 nervoso perch\u00e9 dovrebbe rivelare loro del suo terzo divorzio. Alla fine fratello e sorella dicono l'uno i segreti dell'altro ai genitori davanti a tutti, cos\u00ec si scopre che Chandler non piaceva a loro perch\u00e9 Ross, durante il periodo del college, fum\u00f2 uno spinello in camera sua, ma quando i genitori ne sentirono l'odore lui diede la colpa a Chandler in assenza di quest'ultimo. I genitori sono delusi da entrambi i figli (da Ross per l'erba, l'essere stato assente dal lavoro per un anno e per il terzo divorzio, mentre da Monica per non aver detto loro della sua relazione con Chandler) ma ci\u00f2 finisce col mettere in luce Chandler, che viene accolto calorosamente dai genitori della fidanzata. Joey e Ross vogliono passare il Ringraziamento con Janine, ma saranno trascinati a stare con gli altri amici. Rachel invece \u00e8 alla prese con la ricetta della zuppa inglese, ma per sbaglio mischia due ricette, mettendo della carne nel dolce. Joey sar\u00e0 l'unico a mangiare il risultato... trovandolo anche buono.\nLo spettacolo di fine anno.\nTrama.\nLa nuova coinquilina di Joey ha dei biglietti per uno show di fine anno ed invita il coinquilino, Monica e Ross a partecipare con lei. Nel frattempo Phoebe, Rachel e Chandler cercano i regali fatti da Monica per Natale.\nIl tavolo da speziale.\nTrama.\nJoey comincia ad uscire con la sua coinquilina, ma questa non sopporta i suoi migliori amici (Chandler e Monica). Rachel compra un tavolino prodotto da una multinazionale, cosa disapprovata da Phoebe, alla quale dir\u00e0 di averlo comprato in un mercatino delle pulci. Le cose si complicheranno quando Ross comprer\u00e0 lo stesso tavolo all'insaputa di Rachel, che aveva detto a Phoebe che era un pezzo unico.\nLa barzelletta rubata.\nTrama.\nRoss si vanta del fatto che una sua barzelletta venga pubblicata su Playboy, ma Chandler sostiene di averla inventata lui. Joey, senza pi\u00f9 un soldo per aver perso il posto, riceve l'offerta di lavorare al Central Perk come cameriere. Monica, durante un gioco fra le ragazze, si offende perch\u00e9 Phoebe dice di preferire Rachel a lei come ipotetica partner. \nUna visita inattesa.\nTrama.\nJoey lavora al Central Perk ed offre la consumazione alle belle ragazze per conquistarle. Monica ha l'influenza ed \u00e8 costretta a stare a casa dal lavoro; a sorpresa arriva in citt\u00e0 la sorella di Rachel, Jill, diseredata dal padre perch\u00e9 ha comprato una barca. Rachel ospita la sorella e vuole aiutarla a diventare indipendente dalle carte di credito del padre, che Jill continua ad usare imperterrita. Tra Ross e Jill sembra esserci del tenero e la cosa infastidisce molto Rachel che ne parla con la sorella, che smentisce l'attrazione nei confronti del ragazzo. Quando Jill confessa a Rachel di trovare Ross noioso, lei lo difende elogiandolo tanto da far ricredere la sorella che \u00e8 intenzionata a chiedere un'uscita a Ross. Monica cerca di convincere Chandler di star bene e di essere sexy nonostante l'influenza, lui non cede e preferisce starle alla larga, ma Monica lo seduce spalmandosi un unguento su tutto il corpo. Ross e Jill escono insieme e la cosa infastidisce Rachel che corre a casa di Monica per spiarli dalla finestra, Ross per\u00f2 chiude le tende.\nCuore di ghiaccio.\nTrama.\nRachel cerca di capire cosa \u00e8 successo fra Ross e sua sorella chiedendogli informazioni sulla serata; la ragazza si tranquillizza quando Ross le dice di aver chiuso le tende per mostrare a Jill le sue diapositive sui fossili, ma si agita nuovamente quando lui aggiunge che si rivedranno la sera seguente per San Valentino. Rachel allora fa una sfuriata e chiede a Ross di non vedere pi\u00f9 Jill. Phoebe, Monica e Joey si commuovono guardando il film E.T., la cosa invece non tocca minimamente Chandler che non riesce a piangere per nessun motivo e viene soprannominato dagli amici \"cuore di ghiaccio\". Al Central Perk, un uomo chiede a Phoebe un autografo perch\u00e9 suo grande fan, lei si sente lusingata, ma l'uomo poco dopo confessa a Joey che Phoebe \u00e8 una promettente pornostar e di aver visto tutti i suoi film. I ragazzi affittano un film a luci rosse in cui la protagonista \u00e8 Phoebe, ma capiscono che si tratta di Ursula, sorella gemella di Phoebe che usa il suo nome come pseudonimo; anche Phoebe scopre l'accaduto e si infuria con la sorella, che le propone di entrare nel business, ma Phoebe si arrabbia ancora di pi\u00f9. La ragazza decide allora di andare nell'agenzia in cui lavora Ursula e di riscuotere gli assegni intestati a suo nome. Rachel dice alla sorella Jill di aver chiesto lei a Ross di interrompere le loro uscite e Jill per ripicca va a casa di Ross e lo bacia. Ross corre da Rachel per dirle tutto e aggiunge di averla respinta perch\u00e9 non pu\u00f2 immaginare di precludere in questo modo un possibile futuro con lei. Chandler, sentendo le parole dell'amico, finalmente si commuove, mentre Jill decide di andarsene.\nCome poteva essere (1\u00aa parte).\nTrama.\nI sei amici si chiedono come sarebbero state le loro vite se le cose fossero andate diversamente. In un futuro alternativo Rachel ha sposato Barry, Ross non ha divorziato da Carol, Monica \u00e8 rimasta grassa, Chandler \u00e8 uno scrittore di vignette divertenti per il Times, Joey continua a recitare nella soap \"I giorni della nostra vita\" e Phoebe \u00e8 un'agente di borsa.\nCome poteva essere (2\u00aa parte).\nTrama.\nNel futuro alternativo, Rachel incontra per caso Ross che le presenta tutti i suoi amici. La ragazza si rivela essere una grande fan de \"I giorni della nostra vita\" ed \u00e8 molto emozionata nel conoscere Joey. Ross nel frattempo \u00e8 in crisi con la moglie perch\u00e9 da mesi non riescono a trovare un momento di intimit\u00e0. Phoebe gli suggerisce di sperimentare qualcosa di alternativo e, quando Ross propone a Carol di fare una cosa a tre con un'altra donna, la compagna \u00e8 ben felice di accettare. Le vignette di Chandler non stanno avendo molto successo e Monica gli suggerisce di diventare l'assistente personale di Joey. Phoebe a causa della sua vita frenetica ha un infarto e, durante la convalescenza, viene licenziata. Rachel rischia di avere un momento di debolezza e tradire Barry con Joey, ma all'ultimo momento decide di tornare a casa e scopre che il marito la sta tradendo con la sua migliore amica. Chandler, ispirato dalla sua vita alle dipendenze di Joey, riesce a scrivere finalmente una storia di successo. Monica sta cercando una storia importante, ma la persona con cui sta uscendo \u00e8 noiosissima. Chandler, dopo aver scoperto che l'amica \u00e8 ancora vergine, si offre di aiutarla e i due scoprono di stare molto bene assieme. Ross incontra Rachel e le racconta che la moglie sembrava molto coinvolta dal rapporto con Susan (la terza persona del loro incontro) e la ragazza l'aiuta a capire che Carol \u00e8 gay.\nLezioni di autodifesa.\nTrama.\nRachel e Phoebe partecipano ad alcune lezioni di autodifesa. Ross si spaccia per un esperto di arti marziali e cerca di dimostrare loro che non sono pronte a subire un attacco improvviso. Chandler e Monica decidono di fare dei regali di San Valentino autoprodotti, ma Chandler non sa cosa realizzare e Monica si \u00e8 dimenticata dell'accordo. Il ragazzo fortunatamente trova una compilation di canzoni gi\u00e0 registrata su una musicassetta e la dona alla fidanzata, mentre Monica regala a Chandler un calzino trasformato in un burattino. Chandler per\u00f2 si accorge che il coniglietto \u00e8 stato realizzato da Phoebe e non da Monica. La ragazza si sente molto in colpa per essersi scordata il regalo e quindi inizia ad essere particolarmente servizievole nei confronti del compagno. Quando Monica ascolta la sua cassetta, scopre che la registrazione era stata effettuata da Janice, l'ex-fidanzata di Chandler.\nFuoco e fiamme.\nTrama.\nUna delle studentesse di Ross gli chiede di uscire; lui accetta ma deve nasconderlo ai colleghi. Rachel e Phoebe devono trasferirsi da Joey e Monica dopo l'incendio del loro appartamento. Chandler incontra una sua vecchia fiamma per aiutare Joey irritando Monica.\nUn cavaliere per Rachel.\nTrama.\nIl frigo di Joey \u00e8 rotto cos\u00ec questi cerca di estorcere dei soldi ai suoi amici. Nel frattempo, Rachel sta cercando un cavaliere per andare ad una serata di beneficenza e Monica e Chandler gliene trovano uno, ma anche Phoebe vuole proporle un suo conoscente cos\u00ec si crea una sorta di gara fra i due ragazzi papabili.\nLa grande occasione.\nTrama.\nJoey vuole tentare un provino per una serie tutta sua, ma non \u00e8 convinto di essere abbastanza bravo, mentre Phoebe pensa di aver scoperto in s\u00e9 un grande talento per la recitazione. Joey passa una prima selezione, ma deve sostenere un secondo provino per aggiudicarsi la parte. Chandler dovrebbe avvertirlo che l'orario di convocazione \u00e8 stato anticipato ma ci\u00f2 non accade. Infine, Chandler viene a sapere che Joey ha ancora un'ultima occasione e cerca di avvertire l'amico.\nIncontro con pap\u00e0.\nTrama.\nRoss \u00e8 nervoso quando incontra il padre di Elizabeth, Paul, che mostra un certo interesse verso Rachel. Joey comincia a lavorare in Mac and C.H.E.E.S.E, ma non va d'accordo col ragazzo che ha costruito e che manovra il robot, che ha il potere di farlo licenziare. Joey, infatti, sta per essere licenziato, ma il ragazzo gli fa una proposta: se gli insegner\u00e0 ad essere sicuro di s\u00e9 con le donne come lui, Joey manterr\u00e0 il lavoro. Joey accetta e il ragazzo riesce a conquistare la ragazza della quale si era innamorato. Phoebe comincia a scrivere un libro su Monica e Chandler.\nLista d'attesa.\nTrama.\nPhoebe ha ricevuto in regalo tre biglietti di una mostra fotografica di un bellissimo museo, dove scopre insieme a Monica e Rachel che l\u00ec ci si pu\u00f2 anche sposare. Decidono di mettersi tutte in lista d'attesa, nonostante nessuna di loro sia ufficialmente fidanzata, perch\u00e9 vista la grande richiesta le date sarebbero comunque fissate oltre un anno dopo. Chandler scopre ci\u00f2 che ha fatto Monica da un messaggio della direttrice del museo che li informa che una coppia ha rinunciato e che quindi c'\u00e8 posto per celebrare il matrimonio da l\u00ec a pochi mesi, cos\u00ec richiama e corre fuori in preda all'agitazione. Monica, dopo essersi resa conto di essere stata scoperta, si agita terribilmente perch\u00e9 ha paura che Chandler, da sempre restio a legarsi in modo duraturo, pensi che lei voglia incastrarlo a sposarla. Ross fa una tremenda gaffe con il padre di Liz, ma poi si reca con lei nel suo chalet di montagna. Purtroppo il padre di Liz, insieme a Rachel, arriva l\u00ec nello stesso momento. Ross allora si nasconde sotto il divano e Rachel cerca di coprirlo. Liz cerca di aiutarla a far scappare Ross, che rimane intrappolato sotto il letto del padre di Liz, quest'ultimo in camera a farsi forza in modo ridicolo in vista della serata con Rachel. In questo modo Ross lo vede e pu\u00f2 ricattarlo. Joey va in lavanderia e porta la foto che era appesa quando era nello show \"I giorni della nostra vita\", con lo scopo di farsela di nuovo appendere perch\u00e9 ora \u00e8 nuovamente famoso, ma il gestore della lavanderia \u00e8 dubbioso al riguardo. In compenso Joey esce con una ragazza che lavora l\u00ec, ma il giorno dopo scopre che si trattava della moglie del gestore. Chandler e Monica chiariscono l'accaduto quando quest'ultima lo rassicura di non volerlo incastrare e di essersi prenotata solo per gioco. Quando Monica esce, per\u00f2, spunta da una camera Phoebe, entusiasta perch\u00e9 Chandler le ha confidato che, quando ha sentito il messaggio, \u00e8 corso al museo per vedere come fosse e di aver confermato la prenotazione di Monica perch\u00e9 intende chiederle di sposarlo.\nL'anello.\nTrama.\nChandler si reca con Phoebe a scegliere l'anello di fidanzamento. Dopo averlo scelto, chiede a Phoebe di controllarlo mentre va a prendere i soldi, ma al suo arrivo scopre che un altro uomo lo ha preso per fare la proposta alla propria fidanzata. Chandler ne compra un altro pi\u00f9 costoso, ma non \u00e8 quello che ha scelto lui e riesce a rintracciare l'uomo che lo ha comprato mentre sta cenando con la sua ragazza, con l'intenzione di farle la proposta, e lo convince a scambiare gli anelli. Chandler rivela poi a tutti gli amici di voler chiedere a Monica di sposarlo e tutti accolgono felicemente la notizia.\nProposte di matrimonio (1\u00aa parte).\nTrama.\nChandler progetta di chiedere a Monica di sposarlo a cena. Phoebe e Joey si uniscono a Rachel ad un'asta di beneficenza. Ross si lascia con Elizabeth perch\u00e9 \u00e8 troppo immatura, dopo averla vista giocare ai gavettoni nel suo dormitorio. Joey per errore compra all'asta una barca per 20.000 dollari. Richard entra con una donna e compare nel ristorante proprio quando Chandler sta per fare la proposta di matrimonio a Monica. Joey decide di tenersi la barca. Chandler fa credere a Monica che lui non voglia sposarsi, cosicch\u00e9 possa rimanere sorpresa quando si proporr\u00e0 a lei. Nel frattempo, per\u00f2, Richard va a trovare Monica e le dice di amarla ancora...\nProposte di matrimonio (2\u00aa parte).\nTrama.\nRachel scopre che Phoebe anni prima ha fatto un patto con Joey: i due si sposeranno se a 40 anni saranno ancora single. Rachel allora va da Ross per fare lo stesso patto con lui, ma Phoebe ha gi\u00e0 \"prenotato\" anche lui e persino Chandler, ora fuori dai giochi grazie alla storia con Monica. Rachel e Phoebe si contendono entrambi gli amici come mariti di scorta e alla fine lasciano scegliere alla sorte: Joey a Rachel e Ross a Phoebe, ma subito dopo le due, non soddisfatte degli accoppiamenti, fanno a cambio. Monica parla con Joey della proposta di matrimonio di Richard ed \u00e8 furiosa con Chandler per la sua paura del matrimonio. Joey dice tutto a Chandler, il quale corre subito a cercare Monica da Richard. Monica dice a Richard di aver bisogno di tempo per pensare alla sua proposta. Quando Chandler arriva da Richard gli spiega la situazione e Richard gli consiglia di farsi avanti e di non farsi sfuggire Monica come ha fatto lui. Chandler torna a casa, dove Monica, che ha scoperto le vere intenzioni di Chandler grazie a Joey, si inginocchia davanti a lui ed inizia a fargli una proposta di matrimonio. La donna non riesce a pronunciare le parole, cos\u00ec \u00e8 Chandler a chiederle di sposarlo e Monica accetta."}
{"id": "1308624", "revid": "1442080", "url": "https://it.wikipedia.org/wiki?curid=1308624", "title": "System Shock 2", "text": "System Shock 2 \u00e8 un videogioco sparatutto in prima persona, sequel di \"System Shock\" del 1994. \u00c8 stato sviluppato dalla Looking Glass Studios e dalla Irrational Games, ed \u00e8 stato pubblicato l'11 agosto 1999, dalla Electronic Arts.\nTrama.\nIl gioco inizia nel 2114, 42 anni dopo gli eventi di \"System Shock\", e le vicende prendono le mosse dal viaggio inaugurale dell'astronave \"Von Braun\" costruita dalla \"TriOptimum\" nel suo viaggio alla velocit\u00e0 della luce verso l'ignoto, al fine di popolare nuovi spazi utili allo sviluppo ed al progresso dell'umanit\u00e0. Assieme ad una astronave militare della \"Unified National Nominate\" (UNN), la \"Rickenbacker\".\nIl giocatore impersoner\u00e0 un cittadino che si arruoler\u00e0 in tre diverse specialit\u00e0 militari (se ne dovr\u00e0 scegliere una all'inizio), che verr\u00e0 dotato di impianti cibernetici, come scoprir\u00e0 una volta bruscamente svegliato dal suo sonno criogenico a bordo della nave.\nQualcosa di terribile \u00e8 successo all'equipaggio dell'astronave: infatti una famiglia di organismi parassitari (definiti nel gioco come \"Many\") sembra aver preso il controllo, infestando gli esseri umani e danneggiando il computer di bordo. Ma dietro l'entit\u00e0 biologica aliena si cela l'ombra di un'intelligenza artificiale: \"SHODAN\".\nIl giocatore dovr\u00e0 dunque eliminare SHODAN, intraprendendo un viaggio che lo porter\u00e0 letteralmente ad esplorare la nave in tutti i suoi angoli, guidato dalla misteriosa dottoressa Polito.\nModalit\u00e0 di gioco.\nIl gioco, che condivide lo stesso stile di gameplay, ha un'impostazione a tema horror-fantascientifico, che incorpora un gran numero di elementi comunemente visti in un videogioco di ruolo. Il gioco cerca quindi di seguire il predecessore, combinando con maestria gli elementi di uno sparatutto in prima persona sci-fi con quelli di un videogioco di ruolo. In \"System Shock 2\", il giocatore ha un certo numero di abilit\u00e0 varie che cambiano radicalmente il modo di giocare, a seconda che il giocatore decida di sviluppare una o piuttosto un'altra abilit\u00e0.\nIl protagonista pu\u00f2, all'inizio del gioco, decidere fra 3 carriere: un abile combattente Marine, un Tecnico della Marina o Agente OSA con poteri psichici. Scegliendo una qualsiasi delle carriere, il giocatore pu\u00f2 ulteriormente migliorare le proprie abilit\u00e0 prima di giocare. Durante il gioco, poi, le abilit\u00e0 possono essere rimigliorate con i moduli cibernetici, da \"spendere\" alle Upgrade Station. Grazie a ci\u00f2, \"System Shock 2\" offre la possibilit\u00e0 di essere giocato pi\u00f9 volte, e forza il giocatore a pensare alle proprie scelte.\nSotto questi aspetti, System Shock 2 ha molte caratteristiche in comune con i videogiochi di ruolo, cos\u00ec come ne ha con gli sparatutto in prima persona. Alcune armi, per essere impugnate, richiedono una certa padronanza di varie abilit\u00e0, e oltretutto, le armi si rompono molto in fretta se usate continuamente. Vanno quindi mantenute con speciali \"Hypo\" reperibili durante il gioco, esaminando i vari corpi dei nemici.\nIl sistema di controllo, poco intuitivo nel primo \"System Shock\", \u00e8 stato semplificato e adattato anche ai principianti: gli oggetti trovati all'interno dei cadaveri possono essere inseriti nell'inventario con semplice clic sinistro del mouse. Comunque, il mirino \u00e8 bloccato al centro dello schermo, come in tutti gli sparatutto, con la differenza che, quando si apre l'inventario o si esamina un cadavere, il mirino diventa un cursore, con cui \u00e8 possibile interagire con gli oggetti visualizzati.\nPersonaggi.\nCi sono alcuni personaggi non giocanti in System Shock 2, alcuni ostili, altri molto utili.\nProblemi di compatibilit\u00e0.\n\"System Shock 2\" \u00e8 un videogioco non sviluppato nativamente per il core NT, e quindi non gradisce l'ambiente di Windows XP. Perci\u00f2 potrebbero verificarsi problemi durante l'installazione o l'avvio del gioco. Oltretutto, il Dark Engine mal gestisce la tecnologia Hyperthreading su architetture multi-core, generando crash del gioco.\nPer ovviare a tutti questi problemi, alcune persone si sono date da fare, realizzando un sito, \"Through the Looking Glass\", che raccoglie soluzioni (in inglese) ai problemi dei giochi pi\u00f9 conosciuti sviluppati da Looking Glass e da Ion Storm o da persone appartenenti alle due societ\u00e0, ormai fallite (System Shock 2, Thief 1-2, Deus Ex, Ultima Underworld: The Stygian Abyss e Morrowind).\n\u00c8 disponibile una versione del gioco completamente riadattata per l'architettura Win Xp, 7 &amp; 8 presso alcuni negozi online di videogiochi in digital delivery.\nPatch e modifiche dei fan.\nSebbene per il gioco venne distribuita un'unica patch ufficiale, la 1.5 che sistema molti bug e aggiunge una modalit\u00e0 multiplayer cooperativa, ne venne creata un'altra non ufficiale, la 2.46 ad opera dei fan, che apporta le migliorie della 1.5, corregge ulteriori bugs ed introduce alcune nuove funzionalit\u00e0.\nSono stati inoltre realizzati, sempre ad opera dei fan, alcuni add-ons:\nRiconoscimenti.\n\"System Shock 2\" non \u00e8 stato un grande successo commerciale sebbene sia stato premiato dalla critica di settore, vincendo numerosissimi riconoscimenti come miglior gioco dell'anno.\nLa rivista statunitense di videogiochi PC Gamer ha eletto \"System Shock 2\" Gioco dell'anno 1999, definendolo \"Miglior gioco per PC di sempre\", titolo che prima d'ora era appartenuto soltanto ad \"Half-Life\" e successivamente a \"Crysis\".\nSi vocifera sulla possibile realizzazione di un seguito ufficiale di System Shock 2.\nLa Irrational Games ha poi sviluppato nel 2007 un seguito ideale, \"BioShock\", che ha avuto a sua volta un sequel, \"BioShock 2\".\nSequel.\nIl 14 dicembre 2015, 16 anni dopo l'uscita di \"System Shock 2\", viene ufficialmente annunciato il sequel. System Shock 3 verr\u00e0 sviluppato da OtherSide Entertainment. Viene confermata inoltre la presenza di Terri Brosius, che ritorner\u00e0 a dare la voce a SHODAN.\nL'11 settembre 2019 viene mostrato un trailer che mostra il gioco ancora in versione pre-alpha.\nNei primi mesi del 2020 iniziano a circolare alcuni rumor sulla cancellazione del progetto a causa dell'abbandono di parte del personale di OtherSide Entertainment. Nel maggio 2020, dopo aver rassicurato che il progetto \u00e8 ancora in lavorazione, la software house ha annunciato di aver ceduto i diritti di pubblicazione del gioco alla multinazionale Tencent, che continuer\u00e0 il suo sviluppo. I diritti sul franchise rimangono per\u00f2 in mano a Nightdive Studios, la quale ha in progetto per il 2020 la pubblicazione di un remake del primo capitolo sella serie."}
{"id": "1308627", "revid": "2091899", "url": "https://it.wikipedia.org/wiki?curid=1308627", "title": "Episodi di Friends (settima stagione)", "text": "La settima stagione della sitcom Friends \u00e8 andata in onda negli Stati Uniti dal 12 ottobre 2000 al 17 maggio 2001 sul canale NBC.\nIn Italia \u00e8 invece stata trasmessa dal 20 novembre 2001 al 12 febbraio 2002 su Rai 2.\nLa serata rubata.\nTrama.\nDopo aver annunciato il loro fidanzamento, Monica e Chandler invitano i loro amici a trascorrere una elegante serata al Plaza. Prima per\u00f2, si verifica un inconveniente in camera da letto per Monica e Chandler, il che diviene di pubblico dominio. Rachel e Ross, inoltre, si baciano e gli altri li scoprono. Monica teme che l'attenzione sia catalizzata su di loro anzich\u00e9 su di lei, cos\u00ec tutti rimangono a casa.\nIl libro di Rachel.\nTrama.\nMonica e Rachel iniziano a organizzare il matrimonio sfogliando il Libro del Matrimonio che Monica prepara da anni. Joey trova in camera di Rachel un romanzo spinto e la prende in giro. Phoebe chiede in prestito l'appartamento a Ross per le sedute di massaggio e questi in sua assenza si sostituisce a lei nel lavoro quando una giovane affascinante si reca l\u00ec per un appuntamento, ma la ragazza ha solo accompagnato il padre con il mal di schiena, cos\u00ec Ross deve improvvisare. Monica scopre che i genitori hanno speso i soldi del fondo per il matrimonio per la casa al mare cos\u00ec Chandler si propone di pagare tutto, ma si rifiuta quando Monica dice di voler spendere tutto il denaro. Chandler, poi, decide di spendere tutto per rendere felice Monica col matrimonio dei suoi sogni, ma dopo averle detto che vorrebbe andare a vivere fuori citt\u00e0 dopo sposati, avere quattro figli e un animale domestico, Monica rifiuta perch\u00e9 non vuole rischiare di non avere i soldi necessari a poter realizzare quel sogno da lei condiviso.\nLa ricetta della nonna.\nTrama.\nChandler inizia a indossare gli occhiali, ma gli altri non notano la differenza e pensano che li abbia sempre avuti. Monica vuole che Phoebe, come regalo di fidanzamento le sveli la ricetta dei biscotti della nonna, ma questa \u00e8 andata perduta. Phoebe allora porta l'unico biscotto rimasto in freezer e lo fa assaggiare a Monica per riuscire a risalire alla ricetta originaria. Chandler viene invitato dal futuro suocero a giocare a squash e nel bagno turco subisce le conseguenze degli occhiali appannati. Rachel insegna a Joey ad andare in barca, ma la ragazza scopre di avere gli stessi atteggiamenti di suo padre.\nL'assistente.\nTrama.\nGli amici seguono la serie di cui Joey \u00e8 protagonista, ma non sanno come dirgli che in realt\u00e0 \u00e8 una serie terribile. Infatti in seguito a Joey viene comunicato che non verranno girate altre puntate. In seguito al patto di non nascondersi mai niente da sposati, tra Chandler e Monica inizia una gara a \"spifferare\" i segreti altrui, nella quale viene coinvolto anche Ross. Rachel viene promossa e deve assumere un assistente. Tra i vari candidati sceglie di assumere, contrariamente ai consigli degli amici, un bel ragazzo che per\u00f2 si rivela inadatto per il lavoro.\nLa foto del fidanzamento.\nTrama.\nL'annuncio del fidanzamento di Monica e Chandler deve apparire sul giornale locale cos\u00ec i due devono trovare una bella foto da pubblicare, ma non \u00e8 facile perch\u00e9 Chandler non viene mai bene in foto. Rachel chiede a Joey di uscire col suo nuovo assistente per aiutarlo a conoscere nuove persone ma rimane delusa quando scopre che l'amico gli ha insegnato le sue tecniche per rimorchiare le ragazze. Phoebe esce con un uomo divorziato. La ragazza chiede a Ross di intrattenere la ex moglie di lui per non avere problemi, ma alla fine i due iniziano a piacersi.\nLa damigella d'onore.\nTrama.\nMonica deve scegliere chi sar\u00e0 la damigella d'onore fra Rachel e Phoebe, ma lascia decidere loro e le due entrano in competizione. Joey e Ross si propongono per fare da giudici alla gara, decretando la vittoria di Phoebe. Inoltre i due sono imbarazzati dal fatto che si sono addormentati l'uno sull'altro guardando il film Die Hard. Monica, a una cena, viene fermata da una ex ragazza di Chandler, e scopre che lui l'ha lasciata 16 anni prima perch\u00e9 era troppo grassa e pretende che si scusi con lei, giacch\u00e9 sa cosa si prova. Phoebe lascia che Rachel sia la damigella d'onore.\nSesso in biblioteca.\nTrama.\nRoss scopre che la sua tesi di dottorato \u00e8 custodita nella biblioteca dell'universit\u00e0 in cui lavora, nella sezione di paleontologia. Scopre anche, per\u00f2, che quella sezione della biblioteca \u00e8 usata dagli studenti che vogliono appartarsi intimamente. Viene quindi a sapere che tutti sono a conoscenza di ci\u00f2 e decide di difendere da s\u00e9 la sua zona, finendo per fare lui la stessa cosa. Monica incontra Janice al lavoro e le rivela che sta per sposarsi con Chandler. Janice li invita a cena fuori col suo ipotetico fidanzato, che non si presenta, e di seguito, dopo essersi autoinvitata al matrimonio, tenta di stabilirsi a casa loro. Essendo un grosso problema per la coppia, Monica e Chandler improvvisano un modo per disfarsi di lei. Joey porta una ragazza a casa e chiede a Rachel di allontanarla da lui, che non vuole storie serie, ma Rachel finisce per farli uscire assieme. Joey si invaghisce, ma la ragazza non ricambia.\nUn cane in casa.\nTrama.\nDopo una gara di memoria sui nomi degli stati che compongono gli USA, nel Giorno del Ringraziamento, i ragazzi commentano i risultati mentre Monica prepara la cena nell'appartamento di Ross, perch\u00e9 il suo forno \u00e8 rotto. Da l\u00ec, si accorge che Phoebe ha portato un cane in casa sua, cos\u00ec Chandler vuole cacciarlo perch\u00e9 odia i cani. Alla festa partecipa anche il bell'assistente di Rachel, perch\u00e9 lui e la sua ragazza si sono lasciati. Intanto Ross si incaponisce con il gioco degli Stati, mentre il cane viene portato a casa sua. Dopo una gaffe di Joey, Rachel confessa al suo assistente di avere una cotta per lui, ma questi deve andare a controllare che non gli stiano rubando la macchina. Il cane viene portato di nuovo a casa di Monica, all'insaputa di Chandler che crede di averlo fatto scappare. Infine, con un colpo di scena, Rachel e il suo assistente si baciano.\nLa bicicletta.\nTrama.\nMentre i ragazzi insegnano al figlio di Ross, Ben, ad andare in bicicletta, scoprono che Phoebe non ha mai avuto una sua bicicletta da bambina, poich\u00e9 i suoi non potevano permettersela. Cos\u00ec Ross decide di regalargliene una. Monica decide di offrire dei dolcetti a tutto il vicinato, lasciandoli fuori dalla porta, per conoscerli. I vicini mostreranno di apprezzare e lei inizier\u00e0 a farne sempre di pi\u00f9. Rachel, di ritorno da una notte col suo assistente Tag, spiega ai suoi amici la decisione sua e di Tag di mantenere la relazione segreta sul posto di lavoro, ma rischiano di esser scoperti dal momento che Rachel, per fare uno scherzo a Tag, compila una valutazione piccante sul suo operato al lavoro e questa valutazione finisce all'ufficio risorse umane. Tuttavia Tag riesce a tirarli fuori dal pasticcio confessando di aver fatto lui questo scherzo. Ross si rende conto che Phoebe non sa andare in bicicletta e la convince a imparare. Monica viene pressata da tutti i vicini, diventati ormai invadenti, affinch\u00e9 prepari sempre pi\u00f9 dolcetti, senza curarsi di conoscerla veramente.\nL'armadillo natalizio.\nTrama.\nRoss cerca di spiegare a suo figlio Ben la festa ebraica di Hanukkah ma lui preferisce il Natale cos\u00ec com'\u00e8 concepito dai cristiani con i regali, le renne e il resto. Per fargli cambiare idea, si veste da \"Armadillo natalizio\", un personaggio da lui inventato. Chandler e Monica, a cena in un ristorante di lusso, si trovano a disagio, poi Chandler si veste da Babbo Natale e d\u00e0 una mano a Ross con suo figlio. L'appartamento di Phoebe \u00e8 pronto e lei prova a portar via Rachel dall'appartamento di Joey, ma c'\u00e8 una sola stanza e non pu\u00f2 ospitarla.\nTorte a domicilio.\nTrama.\nPhoebe si infuria con Joey perch\u00e9 lui non ha rispettato un loro precedente appuntamento come amici per uscire con una ragazza, dandole cos\u00ec buca. Chandler e Rachel sono continuamente tentati dalle torte che vengono recapitate loro per sbaglio. Ross viene invitato al rinfresco di matrimonio della cugina Frannie mentre Monica no, quindi lei, offesa a morte, lo convince a portarla al posto della sua ragazza, per poi scoprire che il neomarito della cugina \u00e8 un suo ex, Stuart. Phoebe rincontra il suo vecchio ragazzo David che si era trasferito in Russia e deve dare a sua volta buca a Joey per un appuntamento tra i due.\nNotte in bianco.\nTrama.\nRoss e Joey rimangono chiusi fuori, in terrazzo, cercando di vedere una cometa. Chandler e Monica rimangono svegli in casa, a causa dell'insonnia di lui. Nel frattempo, Rachel e il suo assistente, bench\u00e9 sia notte, devono andare in ufficio per controllare dei contratti. Phoebe viene tenuta sveglia dall'allarme antincendio.\nL'ultimo giorno di Rosita.\nTrama.\nLa poltrona di Joey si chiama Rosita e secondo il suo padrone non pu\u00f2 essere spostata. Rachel che condivide con lui l'appartamento, non \u00e8 d'accordo e, cercando di darle una diversa collocazione, finisce per romperla. Phoebe si lamenta del fatto che il suo lavoro non sia remunerativo e diventa una operatrice di telemarketing. Cercando di vendere del toner, si intrattiene a parlare con un aspirante suicida. Monica e Ross scoprono che i loro genitori hanno messo in vendita la casa in cui sono cresciuti. Quando i due fratelli si recano a svuotare l'abitazione dalle loro cose, il padre confessa a Ross di aver utilizzato le scatole contenenti gli oggetti di Monica per proteggere la sua auto da un allagamento. Per farsi perdonare del fatto di aver rovinato i suoi ricordi d'infanzia e aver dimostrato ancora una volta di preferire Ross a lei, il padre di Monica le regala la sua Porsche. Chandler pensa di essere stato lui a rompere Rosita e sostituisce di nascosto la poltrona.\nI miei primi 30 anni.\nTrama.\nRachel non prende bene il fatto di aver compiuto i trent'anni, nonostante la festa a sorpresa che le hanno organizzato i suoi amici. Neanche questi, d'altronde, quando era toccato a loro, avevano reagito bene, a partire da Ross e Joey. Quest'ultimo, addirittura, considera l'invecchiamento come una sorta di calamit\u00e0 che colpisce il gruppo di amici. Monica si era ubriacata quando \u00e8 successo a lei. Si scopre che Phoebe in realt\u00e0 ha 31 anni ed \u00e8 depressa perch\u00e9 per i suoi trent'anni non era accaduto niente di ci\u00f2 che sperava, tra cui un bacio perfetto e frequentare un uomo portoghese. Joey, cos\u00ec, la bacia e le rivela che, in parte, \u00e8 di origine portoghese, rendendola felice. Rachel fa una valutazione della sua vita e decide di lasciare Tag perch\u00e9 troppo giovane e immaturo per il tipo di relazione che lei vuole avere.\nIl cervello nuovo.\nTrama.\nJoey viene avvisato che il Dottor Drake Ramoray subir\u00e0 un trapianto di cervello e questo gli consentir\u00e0 di tornare a recitare nella soap opera \"I giorni della nostra vita\". L'attrice che verr\u00e0 eliminata dalla trasmissione interpreta il ruolo da 20 anni e non prende bene la notizia, ma poi decide di aiutare Joey a interpretare il suo personaggio nel modo migliore e i due finiscono anche a letto insieme. Rachel e Phoebe, invece, sono alle prese con un dilemma amoroso: devono stabilire a chi spetta tentare un approccio con un bel ragazzo visto al \"Central Perk\". Ross scopre che Chandler ha delle vaghe origini scozzesi e prova a imparare a suonare la cornamusa per fare un regalo agli sposi e suonare al loro matrimonio.\nL'ora della verit\u00e0.\nTrama.\nRachel deve fare da baby sitter al figlio di Ross e gli insegna un sacco di scherzetti. Ben inizia a mettere in pratica ci\u00f2 che gli \u00e8 stato insegnato con gran disappunto di Ross. Monica e Chandler devono decidere chi li sposer\u00e0 e Phoebe suggerisce loro di scegliere uno fra di loro poich\u00e9 su Internet \u00e8 possibile farsi ordinare come pastore: vuole farlo Joey. Parlando con lui, gli sposini rievocano la loro prima notte insieme fra confessioni e colpi di scena.\nUna ragazza per due.\nTrama.\nRoss e Chandler conoscono una ragazza che sta traslocando e Ross riesce a ottenere un appuntamento con lei, ma scopre che sta frequentando anche Joey. I due entrano in competizione, finendo per\u00f2 per rendersi imbarazzanti davanti a lei e quest'ultima decide di non vedere pi\u00f9 nessuno dei due. Monica prova il vestito da sposa mentre Rachel e Phoebe l'accompagnano in un negozio molto esclusivo, ma solo per scegliere il modello poich\u00e9 lo trover\u00e0 in saldo a una grande svendita da un'altra parte. L\u00ec conosce e fa amicizia con un'altra futura sposa, ma alla svendita le due vogliono lo stesso abito, che Monica riesce a conquistare durante la lite. Per ripicca, la ragazza prenota per il proprio matrimonio la band che aveva scelto Chandler, ricattando Monica per riavere il vestito in cambio della band. Monica non intende farlo e cerca di convincere Chandler a cambiare idea sulla band senza dirgli tutto, ma scopre che Chandler ha scelto quel gruppo perch\u00e9 fu a un loro concerto che cap\u00ec di voler stare con Monica per tutta la vita. Monica accetta quindi lo scambio del vestito per la band, ma prima di consegnarlo alla ragazza lo rovina facendo l'amore con Chandler, cos\u00ec da vendicarsi del ricatto.\nUn premio per Joey.\nTrama.\nJoey riceve la candidatura per un premio televisivo, ma non lo vince e ne rimane molto deluso. Ritira il premio della sua co-star (assente alla cerimonia) ed \u00e8 tentato di non consegnarlo. Rachel lo convince che \u00e8 la cosa giusta da fare, ma quando Joey consegna il premio all'attrice questa lo disprezza, considerandolo un premio di poca importanza e Rachel dice a Joey che a quel punto pu\u00f2 tenerlo. Uno degli studenti di Ross dichiara di essersi innamorato di lui per ottenere un punteggio pi\u00f9 alto a un esame, ma un altro studente lo smaschera dicendo a Ross che non \u00e8 gay e ha ingannato anche altri professori con questo metodo. Al Central Perk, Phoebe conosce un uomo che comincia a frequentare, questo fa pensare a Monica che lei non avr\u00e0 mai pi\u00f9 un primo bacio e non andr\u00e0 a letto mai pi\u00f9 con nessun altro uomo che non sia Chandler; questa cosa la fa angosciare e decide di parlarne con lui, ma alla fine Chandler le fa capire quanto voglia stare con lei e Monica si tranquillizza.\nIl provino.\nTrama.\nCassie, la cugina di Ross e Monica, viene a far visita e Chandler, Ross e Phoebe si sentono attratti da lei. Monica lascia intendere a Rachel e Phoebe che desidera avere una festa di addio al nubilato. Le ragazze, che non ci avevano pensato, cercano di rimediare ma si dimenticano di far arrivare la festeggiata. Joey fa il provino per interpretare un personaggio cattolico che deve anche mostrarsi nudo. Joey per\u00f2 \u00e8 circonciso e Monica tenta di aiutarlo creando degli \"involucri\" con cibo e altri materiali. Quando il ragazzo si spoglia durante l'ultimo provino, l'oggetto posticcio cade e Joey viene smascherato.\nRicordi quella sera?\nTrama.\nRachel incontra una vecchia amica del college, Melissa, con la quale una volta si baci\u00f2 a una festa. Phoebe non crede a questa storia e Rachel decide di invitarla alla cena con Melissa in modo che lei ne abbia la conferma, ma Melissa nega tutto; Rachel frustrata decide di baciare Melissa e questa confessa a Rachel di essere innamorata di lei. Chandler affitta lo smoking che Pierce Brosnan port\u00f2 per la premi\u00e8re di James Bond, mentre Ross affitta quello che Val Kilmer port\u00f2 in Batman. Joey convince Monica a invitare i suoi genitori al matrimonio.\nPromesse e ricordi.\nTrama.\nChandler e Monica scrivono i loro voti. Il gruppo ricorda la relazione di Monica e Chandler tramite flashback.\nLa patente scaduta.\nTrama.\nMonica convince Chandler ad andare a Las Vegas per invitare suo padre al loro matrimonio e questo accetta. Rachel ruba le chiavi della Porsche di Monica a Ross; prima guida Rachel, che va troppo veloce, e poi Ross a cui fanno una multa perch\u00e9 guida troppo piano. Phoebe dice a Joey che soltanto un uomo convinto della sua virilit\u00e0 sarebbe in grado di mettere mutande da donna, quindi questo decide di provarne un paio di Rachel per dimostrare la sua mascolinit\u00e0.\nFinalmente sposi (1\u00aa parte).\nTrama.\nJoey ottiene un ruolo in un film e scopre di dover lavorare il giorno del matrimonio dei suoi amici. Chandler all'improvviso si tira indietro e decide di scappare il giorno prima del matrimonio. Phoebe e Rachel trovano un test di gravidanza positivo nella spazzatura e ipotizzano sia di Monica. \nFinalmente sposi (2\u00aa parte).\nTrama.\nRoss e Phoebe trovano Chandler e lo convincono a sposarsi. In seguito Chandler per caso ascolta una conversazione tra Rachel e Phoebe e scopre che Monica \u00e8 incinta. Questo stranamente lo rassicura e gli fa passare l'ansia. Joey arriva giusto in tempo per sposarli, ancora vestito da soldato della prima guerra mondiale. Chandler e Monica si sposano, ma si scopre che il test di gravidanza non era suo."}
{"id": "1308630", "revid": "174925", "url": "https://it.wikipedia.org/wiki?curid=1308630", "title": "Sicyon", "text": ""}
{"id": "1308635", "revid": "124468416", "url": "https://it.wikipedia.org/wiki?curid=1308635", "title": "Episodi di Friends (ottava stagione)", "text": "Lottava stagione della sitcom Friends \u00e8 andata in onda negli Stati Uniti dal 27 settembre 2001 al 16 maggio 2002 sul canale NBC.\nIn Italia \u00e8 invece stata trasmessa dal 15 gennaio al 9 aprile 2003 su Rai 2 in tarda serata.\nChi \u00e8 il padre?\nTrama.\nMonica e Chandler si sono sposati e non \u00e8 Monica ad essere incinta, come tutti pensano, bens\u00ec Rachel. Alle foto prima del ricevimento Phoebe \u00e8 la prima a scoprire che l'amica \u00e8 incinta e davanti agli amici dice che lei stessa aspetta un bambino da James Brolin, marito di Barbara Streisand. Ross alla festa incontra Mona, una collega di lavoro di Monica, e tra i due sembra esserci gi\u00e0 qualcosa. Joey cerca di avere un lavoro a Broadway tramite l'accompagnatore della madre di Chandler. Phoebe continua a porre domande a Rachel sul bambino e sul padre, ma l'amica non vuole parlarne. Quando Monica discute con Rachel dell'accaduto, vedendo l'amica che rifiuta un bicchiere di champagne capisce tutto e le chiede di rifare il test di gravidanza. Il test \u00e8 positivo e Rachel decide di tenere il bambino che sta aspettando.\nL'episodio, trasmesso negli USA il 27 settembre 2001, \u00e8 dedicato agli abitanti di New York che stanno vivendo le conseguenze degli attentati dell'11 settembre 2001.\nLa maglietta rossa.\nTrama.\nDopo il matrimonio, Monica scontenta di essere solo una sposa come tutte le altre, manda Chandler a prendere le macchine fotografiche degli invitati per vedere le foto del matrimonio. Rachel non vuole rivelare ancora chi \u00e8 il padre e Monica e Phoebe scommettono sulla sua identit\u00e0. Quando Joey sente che c'\u00e8 qualcosa di strano tra le ragazze Phoebe dice di essere incinta e l'uomo le chiede di sposarlo per non lasciarla vivere da madre single. Monica gli rivela che Rachel \u00e8 incinta. Joey per\u00f2 ricorda che sei settimane prima Rachel aveva avuto un'avventura con un ragazzo e quest'ultimo aveva dimenticato la sua maglietta rossa a casa della ragazza. Phoebe crede che il padre sia Tag, l'ex di Rachel, ma quando lei confessa di essere incinta l'uomo fugge via. Joey a questo punto chiede a Rachel di sposarlo, ma lei non accetta e rivela di voler crescere il figlio da sola. Monica intanto non riesce a controllarsi e scarta tutti i regali di nozze. Quando Chandler torna a casa con delle foto che aveva scattato il giorno stesso perch\u00e9 non trovava pi\u00f9 le originali, i due sono alla pari. All'uscita Ross prende la maglietta rossa appoggiata sul tavolino e tutti capiscono che lui \u00e8 il padre.\nLa confessione.\nTrama.\nChandler e Monica si apprestano a partire per la luna di miele e Rachel decide di confessare a Ross di essere incinta. Partiti i due sposini, Phoebe e Joey vogliono entrare in casa di Monica, ma non hanno le chiavi; allora decidono di buttare gi\u00f9 la porta dicendo che dall'appartamento proviene una fuga di gas. I due sposi in viaggio di nozze sono infastiditi da una coppia che ruba loro i posti in prima classe sull'aereo e la suite nuziale in albergo. Quando Rachel va da Ross egli crede che lei voglia rimettersi con lui dopo la notte di sesso del mese prima, ma quando la donna dice di essere incinta Ross ha una delle sue reazioni clamorose. La donna va a fare l'ecografia e la raggiunge pure Ross che chiede se si debbano sposare, ma Rachel dice che non devono farlo se non sono innamorati e cominciano a discutere; per\u00f2, al momento dell'ecografia, i due si stringono per mano.\nAccadde quella sera....\nTrama.\nMonica e Chandler tornano dalla luna di miele e raccontano agli amici, Phoebe e Joey, di aver conosciuto una spettacolare coppia sposata che vogliono subito incontrare, ma chiamando il numero dato loro scoprono che \u00e8 inesistente. Joey e Phoebe rivelano loro che i due gli hanno dato un numero di telefono falso per non farsi raggiungere. Ross e Rachel discutono su chi sia stato a sedurre per primo l'altro sei settimane prima, la notte in cui fecero sesso; da un video che l'uomo ha accidentalmente registrato si scopre che \u00e8 stata Rachel,con l'utilizzo di una storia molto romantica, che ha portato Ross a prendere l'iniziativa e baciare la ragazza per primo. Tale storia Ross la conosceva gi\u00e0, poich\u00e9 Joey l'aveva inventata e raccontata a lui per aiutarlo a fare colpo sulle donne, permettendo a Ross di capire quali fossero le intenzioni di Rachel. Quest'ultima, incredula, chiede agli amici come mai anche loro fossero a conoscenza di quella storia considerando che le fu raccontata da un'amica, Irene, ottenendo la risposta di Joey che le rivela di essere stato lui a narrarla alla ragazza.\nSedotto e licenziato.\nTrama.\nMonica presenta a Phoebe un ragazzo, Tim, con il quale lei esce subito. Quando scopre che \u00e8 un tipo molto gentile e sdolcinato, decide di lasciarlo. Monica vorrebbe licenziarlo e quindi le due fanno a gara a chi glielo dir\u00e0 per prima. Ross conosce Bob che lavora nel palazzo di Chandler, ma scopre presto che l'amico viene chiamato Toby da Bob da ben cinque anni. Quando poi Chandler dice di non volere che Bob lavori con lui, l'uomo lo cerca per spaccargli la faccia, ma non sa che Toby \u00e8 in realt\u00e0 l'uomo che sta cercando. Joey organizza un appuntamento a Rachel con un suo collega, ma quando Ross lo viene a sapere \u00e8 molto preoccupato per il bambino. Alla fine della serata Rachel ha commesso l'errore di rivelare all'uomo con cui \u00e8 uscita di essere incinta e ritrova per strada Ross; lei pensa che ci possa essere ancora qualcosa tra i due, ma la sensazione svanisce quando lo vede nel Central Perk flirtare con Mona, la ragazza conosciuta al matrimonio.\nLa festa di Halloween.\nTrama.\nPhoebe scopre che sua sorella gemella Ursula sta per sposarsi ed invita lei ed Eric, lo sposo, alla festa di Halloween di Monica e Chandler. Alla festa Phoebe incontra Eric e, dai suoi racconti riguardanti Ursula, capisce che la gemella ha raccontato solo bugie sul suo conto. Non potendo accettare che Eric sposi la sorella credendola quello che non \u00e8, Phoebe gli rivela tutta la verit\u00e0. Monica e Joey discutono su chi sia pi\u00f9 forte tra Ross e Chandler, e Rachel, indossando un vestito che per colpa della gravidanza non potr\u00e0 pi\u00f9 mettere, inizia a sentire gli istinti materni: consegna ai bambini tutti i dolcetti di Monica e inizia a firmare assegni quando i dolci finiscono. I due ragazzi si sfidano a una gara di braccio di ferro. Chandler, vestito da coniglio rosa, accetta di perdere per lasciare che Ross faccia colpo su Mona.\nLa casa ideale.\nTrama.\nChandler assume una domestica, ma Monica \u00e8 sospettosa perch\u00e9 crede che questa le abbia rubato un paio di jeans. Dopo diversi equivoci, nati per accertarsi che i jeans di Brenda siano davvero i suoi, Monica si rende conto che era stata Rachel a prendere i pantaloni, ma ormai la domestica se n'\u00e8 andata. Phoebe ed Eric iniziano a uscire insieme, ma il ragazzo non riesce a distinguerla da Ursula e i due sono costretti a interrompere la loro relazione. Rachel vuole cambiare casa e Ross cerca di aiutarla a prendere un appartamento nel suo palazzo dove abita una vecchia signora in fin di vita. Ma quando finalmente la casa \u00e8 libera, Rachel ha cambiato idea: Joey le ha costruito una culla in un angolo del salotto.\nLa spogliarellista.\nTrama.\nRachel deve cenare con il padre per dirgli di essere incinta, ma ha molta paura della sua reazione e chiede sostegno morale a Phoebe durante la cena. \u00c8 Phoebe a dire che Rachel \u00e8 incinta e che il padre \u00e8 Ross. Il dottor Green, scoprendo che i due non intendono sposarsi, fa una scenata a Ross davanti a un'ignara Mona. La ragazza per\u00f2, dopo aver parlato con Ross e Rachel, si convince a rimanere ancora con Ross. Grazie a Phoebe, Chandler scopre che all'addio al nubilato di Monica c'era uno spogliarellista e Monica, sentendosi in colpa, vuole rimediare. Procura a Chandler una spogliarellista che si scopre essere poi una prostituta.\nIl club segreto.\nTrama.\nMonica invita un amico del liceo, Will, alla cena del giorno del Ringraziamento. Quest'ultimo detesta Rachel perch\u00e9, proprio come Monica, anche lui era obeso al liceo e Rachel lo derideva spesso. Rachel scopre che Will e Ross avevano creato un club di persone che odiavano Rachel, e avevano messo in giro un pettegolezzo su Rachel, che aveva parti sessuali sia femminili che maschili. Joey cerca di mangiare un tacchino intero visto che lui \"\u00e8 un Tribbiani\". Phoebe e Chandler fanno finta di essere interessati ad una partita per non dover aiutare Monica con i preparativi della cena.\nGli stivali di Monica.\nTrama.\nMonica compra degli stivali molto costosi e promette a Chandler di indossarli tutto il tempo. Dopo qualche giorno cominciano a farle male i piedi perch\u00e9 sono scomodissimi, ma non ha il coraggio di dirlo a Chandler. La sorella pi\u00f9 piccola di Joey, Dina \u00e8 incinta e va da Rachel per chiederle consiglio. Phoebe scopre che il figlio di Sting \u00e8 nella classe di Ben, quindi va a casa della moglie facendo finta di voler parlare del rapporto tra i bambini a scuola per avere dei biglietti gratis per il concerto di Sting.\nCartoline d'auguri.\nTrama.\nRoss va fuori di testa quando Mona gli chiede di mandare le cartoline d'auguri natalizi insieme e finisce per darle le chiavi di casa sua, anche se non vuole. Chandler prova a evitare le uscite con il suo capo e finisce per dirgli che lui e Monica si sono separati. Rachel ha problemi di ormoni dovuti alla gravidanza ed \u00e8 tutto il tempo eccitata.\nStrategie d'amore.\nTrama.\nOra che Rachel non pu\u00f2 uscire con nessuno a causa della gravidanza, Joey decide di avere un appuntamento con lei, e subito si rende conto del fatto che Rachel sta cominciando a piacergli e la cosa lo spaventa molto. Phoebe regala a Monica e Chandler il gioco di Ms. Pac-Man; dopo che Phoebe e Monica lasciano libero il gioco, Chandler comincia ad esercitarsi e diventa il migliore giocando e mettendo come nomi nei punteggi parole volgari. Monica cerca di battere i record di Chandler in modo da far sparire le iniziali perch\u00e9 Ben doveva andare da loro per giocarci. Ross \u00e8 incaricato di fare delle lezioni a degli studenti di un corso avanzato che per\u00f2 \u00e8 tenuto in un edificio dall'altra parte della citt\u00e0, e soltanto dieci minuti dopo le sue regolari lezioni, quindi prova a trovare diversi stratagemmi per arrivare in tempo.\nUn bagno rilassante.\nTrama.\nMonica convince Chandler a fare un bagno rilassante e lui ne diventa dipendente. Monica e Chandler pensano che la persona che piace a Joey sia Phoebe; Phoebe va a parlare con lui scoprendo che in realt\u00e0 a Joey piace Rachel. Ross e Rachel discutono a proposito del nome da dare al bambino e scoprono che sar\u00e0 una femmina.\nIl padre putativo.\nTrama.\nChandler vuole scoprire cosa c'\u00e8 nel ripostiglio che Monica tiene chiuso a chiave. Phoebe si sente tradita quando scopre che Monica si fa fare massaggi da un'altra persona. Ross si sente tagliato fuori quando scopre di essersi perso la prima volta che la bambina calciava e quando Joey viene preso per il padre all'ospedale. Joey sentendosi in colpa per la situazione suggerisce che Rachel dovrebbe trasferirsi da Ross. Chandler scopre che il ripostiglio \u00e8 molto disordinato e per questo Monica non voleva che lo vedesse. Phoebe chiede a Monica di darle una opportunit\u00e0 e farsi fare un massaggio, ma la situazione diventa imbarazzante a causa dei versi che Monica emette mentre la massaggiano.\nUn video scottante.\nTrama.\nPhoebe d\u00e0 a Rachel il video di una sua amica che sta partorendo. Chandler confonde la cassetta con un video porno, la guarda con Monica e rimangono entrambi traumatizzati. Mona scopre che Rachel si \u00e8 trasferita da Ross senza che sia stato lui stesso a dirglielo e decide di lasciarlo. Joey \u00e8 depresso e decide finalmente di dire a Ross che prova qualcosa per Rachel.\nL'anima gemella.\nTrama.\nPhoebe esce con un ragazzo e ben presto scopre che potrebbe essere l'uomo ideale per Monica. Nonostante Chandler disapprovi, la ragazza lo fa conoscere all'amica. Nel frattempo Joey, dopo aver parlato e aver chiarito tutto con Ross, decide di confessare i propri sentimenti a Rachel. Purtroppo lei pensa sia uno scherzo e alla fine si mette a piangere.\nUn problema da risolvere.\nTrama.\nPhoebe legge le foglie di t\u00e8 e scopre che presto conoscer\u00e0 l'uomo dei suoi sogni. Rachel dice a Joey di avere un problema assurdo al lavoro per avere una scusa per parlare con lui. Ross si intrufola nell'appartamento di Mona per recuperare la sua camicia color salmone.\nInvito a Massapequa.\nTrama.\nMonica scrive un discorso per la festa dei 35 anni di matrimonio dei suoi genitori: il suo intento \u00e8 quello di farli commuovere, ma alla fine loro preferiscono il discorso di Ross, come sempre. Phoebe porta alla festa suo zio, che \u00e8 entusiasta per ogni singola cosa che accade. Ross e Rachel fanno finta di essere sposati perch\u00e9 i genitori di Ross hanno detto a tutti che era cos\u00ec.\nL'intervista.\nTrama.\nJoey si prepara per essere intervistato da una rivista di soap opera, ma ha paura di dire qualcosa di stupido che possa mettere a repentaglio la sua carriera come attore, visto che dopo l'ultima volta avevano ucciso il suo personaggio proprio a causa delle cose che aveva dichiarato in una intervista. Quindi chiede ai suoi amici di essere presenti durante l'intervista e fare in modo che non dica niente di stupido.\nMadre e figlia.\nTrama.\nMonica e Phoebe preparano a Rachel una festa per l'arrivo della bambina, ma si scordano di invitare la madre di Rachel. Durante la festa Monica cerca disperatamente di farsi perdonare da Sandra, senza risultati. Rachel si rende conto che non ha la pi\u00f9 minima idea di come prendersi cura di un neonato e decide di accettare l'offerta di sua madre di restare con loro per le prime otto settimane; alla fine, Ross riesce a convincere Sandra che non sar\u00e0 necessario. Joey fa pratica con Ross e Chandler per presentare un nuovo concorso televisivo dove lui sar\u00e0 ospite.\nA scuola di cucina.\nTrama.\nUn critico culinario scrive una recensione negativa sul ristorante di Monica. Dopo essere andata dal critico per farlo ricredere sulla sua cucina, Monica e Joey restano per una lezione di cucina per principianti. Rachel si ingelosisce quando Ross conosce una ragazza al negozio di cose per bambini. Phoebe aiuta Chandler a prepararsi per un colloquio di lavoro, facendogli capire che \u00e8 meglio che eviti di fare le sue solite battute se vuole ottenere il posto.\nLe scommesse di Monica.\nTrama.\nRachel si sente pronta per il parto e Monica e Phoebe scommettono quando avverr\u00e0. Intanto Rachel stanca chiede alla ginecologa un modo per partorire e lei risponde che il modo pi\u00f9 efficace \u00e8 un rapporto sessuale. Infine Ross e Rachel stanno per iniziare quando a Rachel si rompono le acque.\nTutti all'ospedale (1\u00aa parte).\nTrama.\nRoss e Rachel vanno in ospedale perch\u00e9 finalmente Rachel sta per partorire. La madre di Ross gli d\u00e0 l'anello di fidanzamento che apparteneva a sua nonna, in caso Ross cambiasse mai idea su Rachel. Monica e Chandler decidono di avere un bambino.\nTutti all'ospedale (2\u00aa parte).\nTrama.\nDopo 21 ore di travaglio Rachel partorisce la bambina e, su suggerimento di Monica, la chiama Emma. Phoebe conosce un ragazzo all'ospedale. Joey fa cadere l'anello di fidanzamento e, quando si inginocchia per prenderlo, Rachel pensa che le stia proponendo di sposarlo e accetta."}
{"id": "1308639", "revid": "729019", "url": "https://it.wikipedia.org/wiki?curid=1308639", "title": "Malattia di Bowen", "text": "La malattia di Bowen \u00e8 una forma di carcinoma in situ del carcinoma spinocellulare cutaneo.\nEpidemiologia.\nNella popolazione caucasica degli Stati Uniti, la malattia di Bowen ha un'incidenza di 15-28 casi ogni 100.000 abitanti.\n\u00c8 un carcinoma in situ raro negli individui di et\u00e0 inferiore ai 30 anni e si verifica prevalentemente in pazienti di et\u00e0 superiore ai 60 anni. Il 70-85% dei casi interessa soggetti di sesso femminile. Come per il carcinoma spinocellulare, l'etnia caucasica \u00e8 di gran lunga la pi\u00f9 colpita.\nEziologia.\nIl fattore di rischio ambientale pi\u00f9 importante \u00e8 l'esposizione cumulativa ai raggi UV, compresi quelli derivanti da procedure terapeutiche come la fototerapia o cosmetiche come i lettini solari.\nIl contatto o l'ingestione di arsenico \u00e8 un fattore importante soprattutto in alcuni paesi dove questa sostanza contamina le acque e viene utilizzata in erbicidi o pesticidi e nella medicina tradizionale. L'immunosoppressione aumenta il rischio di sviluppare la malattia di Bowen sebbene i dati a supporto non siano paragonabili a quelli presenti er il carcinoma spinocellulare; pazienti affetti da patologie come leucemie, linfomi, HIV e nei trapiantati tendono a svilupparli in et\u00e0 pi\u00f9 giovanile e con maggiore probabilit\u00e0. Altri fattori di rischio sono rappresentati dalle radiazioni ionizzanti e dal lupus eritematoso. Sembra infine che il papillomavirus (Human Papilloma Virus, HPV) ed in particolare HPV 16 e HPV 18 possano svolgere un ruolo importante nella patogenesi della lesione, in particolare sulla cute e sulle mucose genitali, su quella periungueale e palmo-plantare.\nIstologia.\nSi riscontrano acantosi, paracheratosi e displasia estesa all'intero spessore dell'epidermide, alterazioni della differenziazione con prematura cheratinizzazione dei cheratinociti e perdita della loro polarit\u00e0. Frammiste ai cheratinociti si possono individuare grandi cellule dai citoplasmi pieni di glicogeno e PAS positive. I singoli cheratinociti presentano pleomorfismo di grado variabile e grandi nuclei ipercromici. Si possono riscontrare frequenti figure mitotiche. La giunzione dermo-epidermica \u00e8 intatta, si tratta pertanto di un carcinoma in situ. Il derma presenta un infiltrato infiammatorio denso. Nelle lesioni genitali con significativa presenza di HPV si pu\u00f2 riscontrare coilocitosi.\nSono state descritte delle varianti di malattia di Bowen basate sia sull'aspetto macroscopico che su quello microscopico: atrofica, papillata, psoriasiforme, verrucosa. Di norma in una singola lesione si riscontrano caratteristiche attribuibili a pi\u00f9 di una variante.\nClinica.\nSi presenta come una singola chiazza o placca eritematosa, di piccole dimensioni, persistente, desquamante (soprattutto ai margini), talvolta crostosa, di forma solitamente lenticolare e dai margini ben definiti. Le lesioni meno frequentemente possono essere multiple. L'ulcerazione \u00e8 spesso segno di evoluzione in carcinoma spinocellulare. La malattia di Bowen \u00e8 generalmente asintomatica ma possono essere riferiti dolore o prurito. Sebbene si possa verificare su tutte la cute, le sedi pi\u00f9 comuni sono gli arti inferiori, seguita da quella di capo e collo, meno frequente sulla cute periungueale, palmo-plantare, in sede anale (\"anal intraepithelial neoplasia\", AIN), sul pene (\"penile intraepithelial neoplasia\", PIN) o sulla vulva (\"vulval intraepithelial neoplasia\", VIN); rara alla mucosa orale. Le forme sulla cute e sulle mucose genitali hanno un maggior rischio evolutivo e una maggiore probabilit\u00e0 di recidiva. Le forme pigmentate sono rare. La lesione tende ad accrescersi e a distanza di anni pu\u00f2 evolvere nel 3-5% dei casi in carcinoma spinocellulare ma in alcuni casi si risolve spontaneamente.\nLa prognosi \u00e8 eccellente se non vi \u00e8 degenerazione in carcinoma spinocellulare.\nDiagnosi.\nLa diagnosi \u00e8 clinica e si avvale dell'esame obiettivo e della dermatoscopia. Se vi sono dubbi sulla diagnosi si effettua biopsia cutanea.\nAlla dermatoscopia il 90% dei casi di malattia di Bowen presenta quali caratteristiche principali una superficie squamosa, la presenza di vasi \"glomerulari\" o a \"a gomitolo\" (\"glomerular/coiled vessels\") o vasi punteggiati (\"dot vessels\") monomorfi distribuiti in gruppi. Nelle forme pigmentate le caratteristiche sono poco specifiche e le principali sono la presenza di aree destrutturate marroni associata a vasi \"glomerulari\", vi possono poi essere globuli marroni o grigi distribuiti o meno in linee radiali che si trovano alla periferia della lesione e non puntano verso il centro. a differenza dei nevi melanocitici o dei carcinomi basocellulari. La scarsa o mancata risposta ai corticosteroidi pu\u00f2 essere utile nella diagnosi differenziale con alcune dermatosi infiammatorie come la psoriasi.\nDiagnosi differenziale.\nLa malattia di Bowen pu\u00f2 mimare le seguenti condizioni:\nTerapia.\nIl trattamento dipende da un insieme di fattori: dimensioni, sede, numero delle lesioni, comorbidit\u00e0 del paziente, disponibilit\u00e0 della terapia e suo costo. \nIn alcuni casi selezionati \u00e8 possibile non effettuare alcun trattamento a patto di monitorare l'evoluzione della lesioni con follow-up periodici.\nPrevenzione.\nLa prevenzione di questa neoplasia si ottiene riducendo l'esposizione ai raggi UV e proteggendo la cute con filtri solari. Il grado di protezione dei filtri solari contenuti nelle creme protettive dipende dal fattore di protezione, che non dovrebbe mai essere inferiore a 15. Il fattore di protezione esprime il rapporto fra la quantit\u00e0 di radiazione UVB in grado di provocare eritema sulla pelle protetta e quantit\u00e0 di radiazione UVB in grado di provocare stesso eritema quando la pelle non \u00e8 protetta. L'abbigliamento \u00e8 utile per schermare la luce del sole. In caso di esposizioni prolungate, soprattutto se la radiazione solare \u00e8 intensa, si devono preferire camicie a manica lunga, pantaloni lunghi, l'uso di occhiali e/o cappelli con visiera.&lt;ref name=\"Pharmamedix/Basalioma\"&gt; Pharmamedix: Basalioma http://www.pharmamedix.com/patologiavoce.php?pat=Basalioma&amp;vo=Avvertenze&lt;/ref&gt;.\nTerapia medica.\nLa terapia topica disponibile per trattare la malattia di Bowen si avvale dell'imiquimod, del 5-fluorouracile o della terapia fotodinamica."}
{"id": "1308641", "revid": "125258683", "url": "https://it.wikipedia.org/wiki?curid=1308641", "title": "Episodi di Friends (nona stagione)", "text": "La nona stagione della sitcom Friends \u00e8 andata in onda negli Stati Uniti dal 26 settembre 2002 al 15 maggio 2003 sul canale NBC.\nIn Italia \u00e8 invece stata trasmessa dal 16 ottobre al 21 dicembre 2003 su Rai 2.\nL'equivoco.\nTrama.\nRachel, convinta che Joey le abbia chiesto di sposarla, accetta. In realt\u00e0 la proposta doveva essere fatta da parte di Ross, che sta aspettando il momento giusto. Joey, resosi conto dell'enorme equivoco, fa di tutto per evitare che i due si parlino. Intanto Monica insiste di volere un bambino, cos\u00ec lei e Chandler si nascondono nel ripostiglio dell'ospedale per avere un rapporto sessuale; quando il padre di Monica li scopre, i due gli confessano di voler concepire un figlio, e si ritrovano a ricevere una serie di suggerimenti imbarazzanti. Phoebe, convinta che sia stato Ross a chiedere a Rachel di sposarlo, l'assicura che siano perfetti per stare insieme, convincendola cos\u00ec a non ripensarci; quando per\u00f2 va a parlare con Ross, lui gli dice di non averle mai fatto la proposta e sostiene che Rachel, causa la stanchezza del parto, si sia immaginata tutto. Quando Joey spiega tutto l'equivoco, Ross e Rachel decidono che, prima di fidanzarsi, debbano procedere con calma nella loro relazione; quando per\u00f2 Ross capisce che Rachel aveva accettato la proposta di Joey, resta perplesso.\nNinna nanna per Emma.\nTrama.\nRoss \u00e8 turbato dal fatto che Rachel avesse accettato la proposta di matrimonio, fatta per sbaglio, di Joey e decide di non voler ricominciare una relazione con lei nonostante abbiano una bambina. Chandler non ha chiuso occhio tutta la notte, preoccupato per la riunione in ufficio, alla quale poi si addormenter\u00e0 e accetter\u00e0, senza aver capito cosa gli era stato chiesto, l'incarico di dirigere la filiale di Tulsa, in Oklahoma. Intanto Rachel ha svegliato Emma per giocare un po' con lei ma non riesce pi\u00f9 a farla smettere di piangere. Joey vuole chiarire le cose con Ross, ancora arrabbiato per la storia dell'anello, ma quando Joey gli dice di dargli un pugno per sfogarsi, colpisce un palo e sono costretti ad andare in ospedale. Phoebe, Monica e Rachel sono ancora alle prese con i pianti di Emma, che cessano quando Monica la prende in braccio e la fa addormentare.\nIl pediatra di Ross.\nTrama.\nRachel si preoccupa di qualsiasi cosa su sua figlia, e quindi chiama in continuazione il pediatra. Phoebe e Joey decidono di organizzarsi un appuntamento al buio a vicenda, solo che Joey si dimentica di trovarle un ragazzo e deve quindi prendere il primo che incontra. Intanto il pediatra di Rachel, viste le sue continue telefonate anche notturne, si dimette dall'incarico, cos\u00ec si reca dal pediatra che avevano Monica e Ross, e scopre che proprio Ross \u00e8 ancora suo paziente. Chandler sta cercando un lavoro per Monica in Oklahoma, dato che lei non accetta l'idea di stare lontano da suo marito e ha quindi deciso di trasferirsi con lui; ma quando un noto ristorante di New York le chiede di lavorare per loro, lei accetta.\nQuestioni di cuore.\nTrama.\nPhoebe ha un appuntamento con Mike, il ragazzo che Joey le aveva presentato per l'appuntamento al buio. Joey corteggia una ragazza al Central Perk e le chiede di uscire; quando per\u00f2 arriva nel suo appartamento, si rende conto di esserci gi\u00e0 stato, e quindi di essere gi\u00e0 uscito con questa ragazza. Monica va a Tulsa per fare una sorpresa a Chandler, che nel frattempo \u00e8 nella sua stanza d'albergo a guardare un film porno. Quando Monica entra, lui cambia canale su un documentario sugli squali, e quindi lei crede che si ecciti con questi pesci. Ross parla con Mike per convincerlo che Phoebe \u00e8 una ragazza speciale. Joey intanto scopre che la ragazza con la quale aveva avuto una relazione non \u00e8 quella con cui sta uscendo ora, ma la sua coinquilina.\nCena per sei.\nTrama.\nPhoebe organizza una cena per il suo compleanno e invita tutti al ristorante, ma si trovano solamente lei e Joey. Monica aspetta il ritorno di Chandler per avere un rapporto sessuale prima di cena, ma quando arriva scopre che ha fumato, e iniziano a litigare. Rachel \u00e8 preoccupata di lasciare a casa Emma con Judy, e Ross nel tentativo di convincerla chiude la porta e restano entrambi bloccati fuori dall'appartamento. Nel frattempo al ristorante, visto il ritardo degli amici, i camerieri obbligano Phoebe e Joey a spostarsi ad un tavolo pi\u00f9 piccolo. Quando arrivano tutti, Phoebe viene invitata a uscire da Mike e se ne va.\nLa tata maschio.\nTrama.\nPhoebe e Mike decidono di fare sul serio e si scambiano le chiavi dei reciproci appartamenti; proprio quel giorno a casa di Phoebe arriva David, il suo ex ragazzo trasferitosi in Bielorussia e lei inizia ad essere confusa. Ross e Rachel sono alla ricerca di una tata per Emma, ma vengono tutte scartate, fino a quando si presenta un ragazzo per il posto. Monica dice a Chandler di aver conosciuto sul lavoro il \"ragazzo pi\u00f9 simpatico che abbia mai conosciuto\", e quindi Chandler cerca di dimostrarle che \u00e8 lui il pi\u00f9 spiritoso. Mike entra nell'appartamento di Phoebe e la trova con David; dopo una discussione, Phoebe dice addio a David e promette a Mike che non lo vedr\u00e0 mai pi\u00f9. Ross si trova a disagio con la tata maschio e, nonostante Rachel non sia d'accordo, lo licenzia.\nLa canzone piccante.\nTrama.\nRoss inizia a cantare una canzone spinta mentre tiene in braccio Emma e lei per la prima volta ride. Joey vuole investire i suoi soldi e va a vedere l'appartamento di Richard, l'ex fidanzato di Monica, assieme a Chandler; una volta l\u00ec trovano una videocassetta con sopra il nome di Monica. Phoebe \u00e8 invitata a cena dai genitori di Mike, i quali sono ricchi e altezzosi; nel tentativo di fare buona impressione si innervosisce e finisce per scandalizzare i due. Rachel vuole far ridere sua figlia come ha fatto Ross e scopre che l'unico modo \u00e8 proprio quello di cantare canzoni rap \"piccanti\". Monica scopre Chandler mentre guarda la cassetta di Richard, dove in realt\u00e0 vi sono ripresi Richard e un'altra ragazza mentre hanno un rapporto sessuale e Monica resta offesa dal fatto che abbia cancellato la sua registrazione.\nL'altra sorella di Rachel.\nTrama.\nArriva in visita la sorella di Rachel, Amy, ma le due non si sopportano. Amy, infatti, \u00e8 presuntuosa, snob, viziata, immatura e sbaglia sempre il nome della sua nipotina. Inoltre, si offende quando Ross e Rachel le rivelano che, nel caso in cui loro dovessero morire, lascerebbero Emma a Monica e Chandler. Monica compra un servizio di piatti molto costoso e vorrebbe usarlo solo in occasioni speciali, ma Chandler la convince ad usarli per la festa del Ringraziamento. Durante un litigio con Amy, Rachel rompe un piatto. Chandler le rimprovera e Ross gli promette che semmai lui, Rachel e Monica dovessero morire, Emma sar\u00e0 affidata a lui invece che ai nonni Geller. Le due sorelle fanno pace, ma Chandler senza volere rompe tutto il servizio.\nLe bugie hanno le gambe corte.\nTrama.\nPhoebe e Rachel escono insieme una sera e Rachel d\u00e0 il suo numero di telefono ad un ragazzo, ma subito se ne pente perch\u00e9 si rende conto che sar\u00e0 Ross a rispondere a quella chiamata da casa. Joey pensa che Monica stia tradendo Chandler perch\u00e9 questo gli dice che non torner\u00e0 a casa quel giorno, mentre invece lo fa ma non vuole dirlo a Joey perch\u00e9 quella serata voleva passarla con sua moglie. Mentre Rachel e Phoebe sono fuori, Ross invita Mike a casa per conoscerlo un po' meglio, ma trascorrono il tempo in un silenzio imbarazzante. Alla fine Ross risponde alla chiamata del ragazzo del bar ma decide di non dire a Rachel che ha chiamato.\nA casa per Natale.\nTrama.\nChandler non pu\u00f2 tornare a casa per Natale e la sua collega rimasta con lui in ufficio ci prova con lui. Decide allora di dimettersi e di tornare da Monica.\nBrutte sorprese.\nTrama.\nRachel va in ufficio per far vedere Emma al suo staff e scopre che il suo sostituto Gavin vuole il suo posto. Decide allora di ritornare subito al lavoro.\nTopi d'appartamento.\nTrama.\nPhoebe adotta sette topi che trova nel suo appartamento, occupandosi di loro ossessivamente, ma Mike riesce a convincerla a lasciarli andare. Ross e Rachel assumono una baby sitter, ma Ross \u00e8 preoccupato dal fatto che Joey ci provi con lei, fino a quando scoprono insieme che lei \u00e8 lesbica. Rachel continua a discutere con Gavin, ma alla sua festa di compleanno si baciano sul balcone di casa di Monica e Ross li vede da casa sua.\nRiflettori indiscreti.\nTrama.\nPhoebe convince Monica a cantare al karaoke dove lavora Mike, lei si esibisce e il pubblico ne \u00e8 entusiasta, ma solo perch\u00e9 sotto i riflettori la camicetta trasparente lascia intravedere tutto. Ross \u00e8 disperato perch\u00e9 crede che Rachel, dopo la rottura, stia frequentando altri ragazzi, quindi provvede anche lui a cercarsi una ragazza, con pessimi risultati. Rachel prova a parlare con Ross ma discutono e quindi decide di tornare a vivere da Joey con Emma. Chandler aiuta Joey a rifarsi le sopracciglia dopo essere fuggito dall'estetista.\nAppuntamenti al buio.\nTrama.\nPer fare in modo che Rachel e Ross si rendano conto che sono la coppia perfetta, Phoebe e Joey organizzano ad entrambi degli appuntamenti disastrosi: Rachel esce con un tipo grasso, brutto e piagnone, mentre Ross si ritrova da solo al ristorante nel quale doveva cenare con una ragazza. Mentre Rachel \u00e8 fuori per l'appuntamento, Monica e Chandler si tengono Emma e hanno un rapporto sessuale nella stanza accanto perch\u00e9 Monica \u00e8 in un periodo di ovulazione. Quando Joey li scopre, porta al sicuro la bambina e convince la coppia a chiamare il loro futuro figlio come lui in cambio del suo silenzio con Ross e Rachel.\nLa rapina.\nTrama.\nPhoebe e Ross vengono rapinati da un vecchio amico \"della strada\" di Phoebe e Ross scopre che \u00e8 stata proprio Phoebe a rapinarlo per la prima volta quando erano adolescenti. Chandler trova lavoro in un'agenzia pubblicitaria, ma si sente fuori luogo perch\u00e9 \u00e8 il pi\u00f9 vecchio. Joey ottiene il ruolo in un'opera di Broadway, ma soltanto perch\u00e9 al direttore piace come recita quando si sta per fare la pip\u00ec addosso.\nIl prestito.\nTrama.\nMonica chiede a Joey un prestito senza che l'altro lo sappia. Quando Chandler scopre che Monica aveva chiesto soldi a Joey anche se lui le aveva chiesto di non farlo, Joey per giustificarla dice a Chandler che le servono per operarsi e aumentarsi il seno. Rachel compra dal ferramenta delle cose per rendere l'appartamento pi\u00f9 sicuro per Emma, ma subito si rende conto di non essere in grado di montarle e finisce per chiamare un professionista. Mike propone a Phoebe di vivere insieme ed entrambi sembrano molto eccitati all'idea, ma quando Phoebe scopre che Mike non vuole sposarsi mai pi\u00f9 si rende conto che invece lei vuole sposarsi un giorno, quindi alla fine Mike e Phoebe si lasciano.\nScherzi informatici.\nTrama.\nRoss e Chandler postano informazioni sbagliate sul sito della loro universit\u00e0, facendo credere che Chandler sia gay e Ross morto. Joey e Emma bisticciano per avere il pinguino di peluche \"Hugsy\". Phoebe chiede a Monica di aiutarla a dimenticare Mike e di impedirle di vederlo ma Monica non ci riesce e alla fine si vedono e si baciano.\nLa lotteria.\nTrama.\nTutti decidono di comprare dei biglietti della lotteria e dividersi il premio in caso di vincita, ma alla fine Phoebe fa cadere tutti i biglietti dal balcone e il giorno dopo scoprono che qualcuno ha trovato uno dei biglietti premiati e hanno perso diecimila dollari. Chandler finalmente ottiene il posto da pubblicista, Ross e Rachel sono in attesa di sentire la prima parola di Emma, che alla fine sar\u00e0 \"Gleba\".\nSuite per una notte.\nTrama.\nDopo aver assistito alle riprese di \"I giorni della nostra vita\", Rachel fa un sogno in cui Joey la bacia e comincia a provare qualcosa per lui. Phoebe decide di suonare fuori dal ristorante di Monica fino a quando Monica si infastidisce e le chiede di smettere. Chandler prenota un fine settimana romantico in un albergo nel Vermont ma Monica non pu\u00f2 andarci per via del lavoro e alla fine Chandler si porta Ross.\nLa sera delle stelle.\nTrama.\nJoey organizza una festa per i suoi colleghi di \"I giorni della nostra vita\" di nascosto dai suoi amici ma Rachel lo scopre e lo dice agli altri che alla fine vanno alla festa. Ross conosce una professoressa della sua universit\u00e0 e la porta alla festa, ma si sente inferiore quando scopre che questa ha frequentato solo uomini che hanno vinto il premio Nobel. Alla fine della festa Rachel decide di voler baciare Joey ma lei e Ross scoprono la professoressa e Joey mentre si baciano.\nIl test della fertilit\u00e0.\nTrama.\nRachel vuole andare ad una spa a farsi fare un massaggio ma Phoebe rompe il suo buono dicendo che quei luoghi sono orribili e vanno contro a ci\u00f2 in cui crede, ma quando Rachel decide di andare lo stesso scopre che Phoebe lavora l\u00e0. Joey chiede aiuto a Ross e questo gli spiega dove pu\u00f2 portare Charlie e perfino cosa dire. Chandler e Monica vanno in una clinica di fertilit\u00e0 per fare il test e purtroppo scopriranno di essere entrambi sterili.\nSoluzione cercasi.\nTrama.\nDopo aver scoperto che entrambi sono sterili, Chandler e Monica cominciano a cercare un possibile donatore di sperma, ma presto si accorgono che l'idea non piace a nessuno dei due e che preferiscono adottare. Phoebe scopre che a Rachel piace Joey, Charlie ascolta la conversazione per sbaglio ma pensa che sia Phoebe quella interessata a Joey, e Rachel le d\u00e0 la conferma. Mentre Phoebe stava andando alla festa della sorella di Mike, incontra David, lo scienziato e decide di recuperare il tempo perso invece che andare alla festa. Ross viene scelto per parlare ad una conferenza a Barbados.\nConferenza alle Barbados (1\u00aa parte).\nTrama.\nI ragazzi vanno tutti a Barbados per ascoltare il discorso di Ross alla conferenza. David quasi propone il matrimonio a Phoebe, fino a quando non arriva il suo ex, Mike, e lei decide di rimettersi con lui e lasciare David. Ross e Charlie si rendono conto di avere tante cose in comune, mentre Joey e Rachel diventano sempre pi\u00f9 stretti.\nConferenza alle Barbados (2\u00aa parte).\nTrama.\nRoss e Charlie si rendono conto di avere tante cose in comune, mentre Joey e Rachel diventano sempre pi\u00f9 stretti. Joey e Charlie si lasciano quando si rendono conto di non avere nulla in comune, Ross bacia Charlie e Joey bacia Rachel dopo aver scoperto che a lei lui piace (e dopo aver visto come Ross e Charlie si baciavano a loro volta)."}
{"id": "1308642", "revid": "504235", "url": "https://it.wikipedia.org/wiki?curid=1308642", "title": "Abbati", "text": ""}
{"id": "1308644", "revid": "2146321", "url": "https://it.wikipedia.org/wiki?curid=1308644", "title": "Episodi di Friends (decima stagione)", "text": "La decima e ultima stagione della sitcom Friends \u00e8 andata in onda negli Stati Uniti dal 25 settembre 2003 al 6 maggio 2004 sul canale NBC.\nIn Italia \u00e8 invece stata trasmessa dal 6 giugno al 4 luglio 2005 su Rai 2.\nBaci galeotti.\nTrama.\nAlle Barbados Rachel e Joey, Ross e Charlie vengono scoperti dai loro amici. Ross e Joey si devono parlare affinch\u00e9 le loro relazioni possano continuare; Ross ci riesce per primo mentre Joey non ce la fa e lui e Rachel vengono scoperti da Ross a casa. Phoebe si rimette con Mike che per\u00f2 deve scaricare un'altra ragazza, ma sar\u00e0 la stessa Phoebe a farlo. Monica ha una nuova acconciatura, ma si accorge presto che \u00e8 quella sbagliata per la vita di New York.\nDoppia coppia.\nTrama.\nRoss rimane stordito nel vedere Joey e Rachel che si baciano e decide di fare un'uscita a quattro con loro due, lui e Charlie (ex di Joey). Rachel, Joey e Charlie passano una serata da dimenticare con Ross che poi per\u00f2 accetta la storia tra l'amico e Rachel. Monica e Chandler chiedono informazioni sull'adozione a degli amici di Phoebe ma rovinano presto tutto. Phoebe incontra suo fratello Frank Jr. ed i suoi figli Frank Jr. Jr., Leslie, e Chandler che danno parecchio da fare al padre e che pensa di darne uno alla sorella, ma cambia idea e ammette di volerli tenere tutti.\nAbbronzatura a spruzzo.\nTrama.\nDopo aver chiarito le cose con Ross, Joey e Rachel escono insieme per il loro vero primo appuntamento, ma al loro ritorno a casa scoprono che non riescono a comportarsi come una vera coppia e decidono di chiudere il loro rapporto. Ross quando vede sua sorella abbronzata decide di andare in un solarium, ma qualcosa va storto e si ritrova abbronzato solo davanti. Monica e Phoebe sono alle prese con una vecchia abitante del loro palazzo: Amanda. Quest'ultima dice che Phoebe evitava Monica perch\u00e9 troppo ossessiva e che sono ritornate finalmente amiche; dopo qualche screzio le due faranno pace e decidono di dare un'altra possibilit\u00e0 anche ad Amanda, ma non lo fanno.\nTorta a sorpresa.\nTrama.\n\u00c8 il primo compleanno di Emma e i genitori decidono di dare una festa proprio nel giorno in cui Monica e Chandler devono partire per una vacanza. Alla festa tutti portano dei regali tranne Joey, che improvvisa un monologo, e Phoebe, che canta una canzone e legge un libro sul Punto G. Le cose si complicano quando si scopre che la torta \u00e8 a forma di pene e Rachel parte subito per chiarire la faccenda ma con scarsi risultati. Nessuno deve lasciare la festa ma, in seguito a impegni personali, tutti decidono di andarsene. Dopo una gara coi pupazzi Monica e Chandler si prendono cura della bambina e Joey, Phoebe, Ross e Rachel tornano in tempo per sentire la parola che dice Emma: \"uno\", come gli anni che compie, realizzando il sogno della madre.\nUna dichiarazione speciale.\nTrama.\nRachel sente che la sua egoista sorella minore Amy \u00e8 finalmente sul punto di cambiare atteggiamento, e per renderla una persona pi\u00f9 responsabile, non badando alle proteste di Ross, Rachel permette ad Amy di fare da babysitter ad Emma. Ben presto per\u00f2 Rachel si pente di quanto ha fatto quando scopre che Amy ha fatto fare i buchi alle orecchie della bambina. Nel frattempo, nel loro primo anniversario, Phoebe scopre che Mike ha intenzione di chiederle di sposarlo, cos\u00ec lo fa lei per prima al Madison Square Garden. La cosa non va bene, ma i due si fidanzano comunque. Monica e Chandler si preoccupano quando Joey cerca di usare parole importanti in una lettera di raccomandazione che sta scrivendo per la coppia da inviare ad un'agenzia di adozioni: la lettera va benissimo dato che l'agenzia pensa che l'abbia scritta un bambino e ne resta maggiormente impressionata.\nIl finanziamento.\nTrama.\nRoss \u00e8 eccitato perch\u00e9 dovr\u00e0 incontrare un brillante scienziato, vincitore di un premio Nobel, il dott. Benjamin Hobart, per un importante finanziamento di paleontologia. Sfortunatamente Hobart si scopre essere l'ossessionato ex-fidanzato di Charlie: Hobart offre il finanziamento a Ross a patto che lui lasci Charlie. Alla fine Charlie e il dott. Hobart si riconciliano dopo che l'uomo le rivela i suoi sentimenti immutati per lei. Nel frattempo, Phoebe cerca di regalare \"Gladys\", un orribile quadro tridimensionale che ha realizzato ma che Mike non vuole in casa, alle estremamente riluttanti Monica e Rachel: quando le due amiche fingono di volere ambedue il quadro, Phoebe tira fuori un quadro ancora pi\u00f9 brutto per \"accontentare\" chi non avr\u00e0 il primo. Joey si arrabbia quando Chandler mente sull'aver visto la registrazione della bizzarra audizione di Joey, che \u00e8 in realt\u00e0 uno spot giapponese per un rossetto da uomo.\nMatrimonio di beneficenza.\nTrama.\nMonica e Chandler si preparano nervosamente per una visita dall'incaricata dell'agenzia di adozioni, Laura, che decider\u00e0 se loro possono essere dei buoni genitori. Sfortunatamente Laura sconvolge Monica e Chandler quando confessa di aver un tempo avuto una relazione con un uomo di nome Joey, che vive nello stesso palazzo e che non l'ha mai richiamata. Phoebe e Mike decidono di avere un matrimonio per pochi intimi, e donano il denaro in eccesso in beneficenza ad un fondo per i bambini, ma poi si vogliono far restituire tutti i soldi. Ross cerca di aiutare Rachel a superare la sua irrazionale paura delle altalene, in modo che la piccola Emma si possa divertire al parco come gli altri bambini.\nTutti in ritardo.\nTrama.\nDopo che Monica annuncia che quest'anno non preparer\u00e0 la consueta cena del Ringraziamento, Phoebe la convince a ripensarci spingendola a fare una cena migliore rispetto a quella preparata l'anno precedente. Ross, Rachel, Phoebe e Joey arrivano tutti con un'ora di ritardo a cena, a causa di un concorso di bellezza per bambini a cui partecipano Phoebe con Rachel e la piccola Emma (che vince la gara), e a causa di un'importantissima partita dei New York Rangers che si svolge al Madison Square Garden a cui assistono Ross e Joey, cos\u00ec Monica e Chandler lasciano gli amici fuori dall'appartamento. Per scusarsi, Joey finisce per restare con la testa incastrata nell'apertura della porta dell'appartamento di Monica e Chandler, e per liberarlo la porta si apre improvvisamente, facendo finire Joey sul tavolo del cibo. Gli amici si ritrovano allora tutti insieme per festeggiare il Ringraziamento quando Monica riceve una telefonata dall'agenzia di adozioni che la informa che una ragazza incinta dell'Ohio ha scelto lei e Chandler come genitori adottivi del bambino che partorir\u00e0.\nIl cibo \u00e8 sacro.\nTrama.\nMonica e Chandler, abbastanza nervosi, vanno in Ohio per incontrare la potenziale madre del loro bambino, Erica, ma finiscono in una situazione scomoda quando la futura mamma pensa che Monica sia un reverendo e Chandler un dottore, e i due sono cos\u00ec decisi a far andare in porto l'adozione che non vogliono dire ad Erica la verit\u00e0, ma poi si rendono conto che non possono continuare ad ingannarla. Una volta scoperti i veri lavori della coppia, pur essendo ottimi, Erica decide di cercare degli altri genitori per il suo bambino, ma Chandler riesce a convincerla a ripensarci con un commovente discorso. Sarah, un'amica di Phoebe, \u00e8 una sfegatata ammiratrice di Joey ed esce a cena con l'uomo, ma durante il pasto gli prende il cibo dal piatto: per Joey per\u00f2 il cibo \u00e8 sacro! Rachel sceglie degli indumenti per Ross per un prossimo appuntamento dell'uomo, ma accidentalmente gli d\u00e0 la borsa con gli acquisti che ha fatto per lei: Ross indossa con piacere il maglioncino femminile... Ma la donna con la quale ha appuntamento \u00e8 casualmente vestita come lui!\nUna casa fuori citt\u00e0.\nTrama.\nPhoebe e Rachel sorprendono Chandler mentre entra in auto con una donna bionda e pensano che l'uomo abbia una relazione. Si scopre poi che la donna \u00e8 l'agente immobiliare di Monica e Chandler, e che i due stanno per comprare una casa a Westchester. Gli amici si soffermano allora a ricordare i bei momenti trascorsi nell'appartamento ed alla fine Monica e Chandler, regalando agli amici delle bellissime cose, confessano di aver acquistato casa.\nLa danza del poliziotto.\nTrama.\nLa festa per l'addio al nubilato di Phoebe ha un risvolto a sorpresa quando arriva lo spogliarellista ingaggiato all'ultimo minuto da Monica e Rachel, il buffo Roy, vestito da poliziotto. Joey partecipa come concorrente al gioco a quiz \"The $100,000 Pyramid\", presentato da Donny Osmond, ma le sue doti intellettive fanno perdere il premio in denaro del suo partner Gene Lester. Chandler e Ross partecipano ad una riunione del college, e ripensano ad un patto che avevano fatto nel 1987, quando studiavano insieme al college, ripromettendosi a vicenda di non uscire con l'attraente Missy Goldberg: Ross chiede a Missy di uscire e scopre che Chandler all'epoca non ha mai rispettato il patto, allora Chandler rivela a Ross che la sera del ballo del 1987 al college si era baciato con Rachel per vendicarsi di lui che era con un'altra ragazza, proprio la stessa sera in cui poi Ross e Rachel si erano dati il loro primo bacio... si scoprir\u00e0 che Ross non aveva baciato Rachel all'epoca, ma sua sorella Monica.\nCerimonia sotto la neve.\nTrama.\nMonica organizza il matrimonio di Phoebe ma a causa delle sue manie di perfezionismo sta facendo impazzire l'amica che intanto chiede a Joey di accompagnarla all'altare in sostituzione del suo patrigno rinchiuso in carcere. Chandler e Ross scoprono alla cena di prova del matrimonio che nessuno dei due ha una parte attiva nelle nozze. Tuttavia Mike deve sostituire uno dei suoi testimoni, cos\u00ec chiede a Phoebe di scegliere tra Chandler e Ross: Phoebe affida il compito della decisione a Rachel. Joey prende troppo seriamente il suo ruolo da \"padre della sposa\" con Mike, e Phoebe finisce per togliere a Monica il suo ruolo di organizzatrice dopo aver perso la pazienza. Il giorno delle nozze tra Phoebe e Mike, New York \u00e8 colpita dalla peggior tempesta di neve degli ultimi 20 anni. Phoebe riassume in servizio Monica poich\u00e9 capisce le difficolt\u00e0 di organizzare un matrimonio, e su idea di Rachel la cerimonia finisce per aver luogo per strada, davanti al Central Perk. Quando il sacerdote non riesce ad arrivare a causa della neve, Joey lo sostituisce e officia la cerimonia, Chandler accompagna Phoebe, mentre il testimone dello sposo Ross \u00e8 bloccato ad occuparsi di Chappy, il vecchio cagnolino di Mike. Phoebe e Mike finalmente si sposano.\nLezioni di francese.\nTrama.\nMonica e Chandler mostrano ad Erica, venuta in visita in citt\u00e0, le bellezze di New York e finiscono per scoprire qualcosa in pi\u00f9 su di lei... compreso un curioso particolare sul probabile padre biologico del bambino che Erica aspetta: Erica ha avuto in contemporanea due ragazzi, uno \u00e8 molto intelligente, sportivo e studente universitario, l'altro ha ucciso il padre con un'ascia ed \u00e8 in carcere, e c'\u00e8 il dubbio su chi dei due sia il padre. Alla fine Monica riuscir\u00e0 a scoprire che il padre \u00e8 lo studente e sportivo. Joey implora la francofila Phoebe, appena tornata dal viaggio di nozze, di insegnargli il francese prima di un'importante audizione, ma lui non riesce bene nell'impresa e parla un francese tutto suo... Ross e Rachel si avvicinano dopo che il sarcastico padre della donna, che vive a Long Island, ha un infarto: dopo che Ross respinge le avances di un'agitata Rachel, i due decidono che non faranno mai pi\u00f9 sesso insieme... anche se Rachel ipotizza che potrebbe ancora accadere.\nPrincipessa Consuela.\nTrama.\nPhoebe scopre di poter cambiare il suo nome con quello che vuole, e cos\u00ec decide un nome esotico scegliendo di chiamarsi \"Principessa Consuela Bananahammock\". Dopo che per\u00f2 Mike cambia il suo nome in \"Crepa Bello\", la donna decide di rimanere soltanto Phoebe Buffay Hannigan. Monica e Chandler visitano la loro nuova casa, mentre Joey cerca in ogni modo di disilluderli per convincerli a restare nel loro appartamento; Joey viene confortato in merito alla separazione dei suoi amici da parte di Mackenzie, la bambina di 8 anni figlia dei proprietari della casa in vendita. Rachel rimane sorpresa quando si incontra per un colloquio con il sig. Campbell per un nuovo lavoro da Gucci in un ristorante proprio nel tavolo accanto a quello dove il suo attuale capo, il sig. Zelner, sta mangiando, e per questo motivo non ottiene il lavoro da Gucci e perde anche il suo lavoro alla Ralph Lauren: Ross intanto ha finalmente ottenuto una cattedra universitaria, e compie una gaffe dietro l'altra davanti a Rachel non sapendo quanto le \u00e8 accaduto. Rachel si imbatte poi nel suo vecchio amico Mark, ex-collega di Bloomingdale's, che nel frattempo si \u00e8 sposato e che le offre un ottimo posto di lavoro a Parigi alla Louis Vuitton.\nOfferte e controfferte.\nTrama.\nRachel annuncia di volersi trasferire a Parigi per un lavoro alla Louis Vuitton e Ross cerca di fare il possibile per farle riottenere il suo vecchio posto alla Ralph Lauren. In segreto Ross, usando il fatto che il sig. Zelner, capo di Rachel, ha un figlio appassionato di dinosauri, cerca di convincere Zelner ad offrire di nuovo il lavoro alla Ralph Lauren a Rachel con una paga pi\u00f9 alta. Rachel accetta l'offerta, ma quando Ross vede quanto Rachel \u00e8 delusa per non andare pi\u00f9 a vivere a Parigi la incoraggia a proseguire per la sua strada evitando di tornare a lavorare per la Ralph Lauren. La casa vicina alla nuova abitazione di Monica e Chandler \u00e8 in vendita e i due sono sconvolti scoprendo che l'irritante Janice \u00e8 intenzionata a comprarla. Chandler finge di voler avere in futuro una relazione extraconiugale con Janice per spaventarla e non farle comprare la casa. Phoebe scopre che Estelle, l'agente di Joey, \u00e8 improvvisamente morta e cerca di fare il possibile per evitare che Joey lo scopra in questo momento, dato che l'amico \u00e8 gi\u00e0 abbastanza agitato perch\u00e9 molti dei suoi amici si stanno per trasferire: grazie alle sue capacit\u00e0 imitative Phoebe imita al telefono la voce di Estelle per troncare il rapporto di lavoro della donna con Joey, ma lo fa una seconda volta quando Joey ha appreso della morte della donna da Al Zeeboker, l'altro cliente dell'agente: Joey crede che Estelle lo chiami dall'aldil\u00e0!\nIl party dell'addio.\nTrama.\nLa sera prima della partenza di Rachel per Parigi, Monica e Chandler le organizzano una piccola festa di addio ma lei sceglie di salutare individualmente i suoi amici. Ross, che si sente ferito perch\u00e9 Rachel evita di salutarlo, lascia la festa e va nel suo appartamento urlandole contro la sua rabbia. Rachel insegue Ross nell'appartamento di lui e gli dice che semplicemente le sarebbe stato troppo difficile e doloroso dirgli addio a causa del loro forte legame. Ross spontaneamente bacia Rachel: lei lo guarda per un attimo e poi ricambia appassionata il suo bacio. Monica mette tutti al lavoro per impacchettare la roba dell'appartamento suo e di Chandler, poich\u00e9 stanno per traslocare. Mentre stanno imballando la roba della camera degli ospiti, Chandler trova un paio di manette e pensa che appartengano a Monica, ma quando quest'ultima gli dice che non sono sue, lui lo chiede a Rachel e poi a Phoebe, ma nessuno di loro le ha mai viste. Alla fine Chandler si rende conto di chi sia la legittima proprietaria delle manette quando trova delle vecchie foto della nonna di Monica. Erica, che si trova a New York per le sue ultime settimane di gravidanza, inizia ad avere le doglie e Chandler e Monica la portano subito in ospedale.\nArrivi e partenze.\nTrama.\nDopo aver passato la notte insieme, Ross vorrebbe stare con Rachel ma lei \u00e8 ancora intenzionata a trasferirsi a Parigi e considera l'essere stata con Ross un ottimo modo per dirsi addio. Ross cerca di parlare a Rachel dei suoi sentimenti per lei ma Gunther lo anticipa. Rachel parte per l'aeroporto e Ross, incoraggiato da Phoebe, decide di fermarla prima che possa imbarcarsi sull'aereo. Nel frattempo, in ospedale Erica a sorpresa d\u00e0 alla luce due gemelli, un bambino ed una bambina. Chandler e Monica chiamano la bambina Erica, in onore della sua madre naturale ed il bambino Jack, in onore del padre di Monica. Mike dice a Phoebe che vorrebbe avere dei figli. Joey compra a Monica e Chandler un regalo per riscaldare la loro nuova casa, Oca Jr. e Gallina Jr. Ross e Phoebe inseguono Rachel all'aeroporto ma finiscono per andare all'aeroporto sbagliato recandosi al JFK. I due riescono per miracolo ad arrivare in tempo all'aeroporto corretto di Newark, dove Ross dichiara a Rachel il suo amore ma lei sale comunque sull'aereo. Un respinto e deluso Ross torna a casa, dove trova un messaggio sulla segreteria telefonica che gli fa capire che Rachel non \u00e8 pi\u00f9 partita ed \u00e8 scesa dall'aereo, proprio mentre Rachel in carne e ossa arriva dietro di lui. Ross e Rachel si dichiarano il proprio amore reciproco e decidono di rimettersi insieme. Nel frattempo, Chandler e Monica finiscono di impacchettare le loro cose per trasferirsi nella nuova casa e Joey perde i due piccoli animali Oca Jr. e Gallina Jr. nel tavolo da calciobalilla: per salvarli Monica distrugge il tavolo ed a quel punto Chandler propone saggiamente che sia Joey a tenere con s\u00e9 gli animali. I sei amici si ritrovano insieme nell'appartamento di Monica e Chandler proprio mentre l'ultima delle loro scatole viene portata via e i sei lasciano le loro chiavi dell'appartamento sul tavolo della cucina e vanno al Central Perk per un ultimo caff\u00e8 insieme."}
{"id": "1308647", "revid": "38120", "url": "https://it.wikipedia.org/wiki?curid=1308647", "title": "Ufo Robot Goldrake", "text": ""}
{"id": "1308649", "revid": "38120", "url": "https://it.wikipedia.org/wiki?curid=1308649", "title": "UFO robot", "text": ""}
{"id": "1308651", "revid": "38120", "url": "https://it.wikipedia.org/wiki?curid=1308651", "title": "Atlas UFO robot", "text": ""}
{"id": "1308652", "revid": "510242", "url": "https://it.wikipedia.org/wiki?curid=1308652", "title": "Elicito", "text": "Elicito \u00e8 un termine usato per indicare la nascita spontanea e quasi incontrollabile di una volont\u00e0, un desiderio, una spinta priva di specifico raziocinio. Un atto elicito \u00e8 quello che nasce spontaneo - come accade per i sentimenti di amore od odio - e si contrappone per esempio al gesto del deambulare che \u00e8 invece un atto \"d'imperio\".\nIl lemma viene spesso usato nella dottrina religiosa cristiana (teologia scolastica, o scolasticismo) per lo studio della volont\u00e0 che serve a inquadrare bene i varii peccati ed i varii atti."}
{"id": "1308657", "revid": "38120", "url": "https://it.wikipedia.org/wiki?curid=1308657", "title": "UFO Robot Grendizer", "text": ""}
{"id": "1308663", "revid": "339392", "url": "https://it.wikipedia.org/wiki?curid=1308663", "title": "PhD", "text": ""}
{"id": "1308669", "revid": "767487", "url": "https://it.wikipedia.org/wiki?curid=1308669", "title": "Tot\u00f2 contro il pirata nero", "text": "Tot\u00f2 contro il pirata nero \u00e8 un film del 1964 diretto da Fernando Cerchio.\nTrama.\nJos\u00e9 \u00e8 un ladruncolo napoletano che trovandosi a fuggire dalle guardie per un \"piccolo\" furto, si nasconde in un barile di Rhum della Jamaica sulla banchina del porto di Napoli. Il barile viene per\u00f2 caricato a sua insaputa su una nave pirata. Al momento di provare un po' di quel rum che si rivela tutt'altro, Jos\u00e9 viene scoperto dai pirati. Gli chiedono spiegazioni che non riesce a dare e temendo che sia una spia lo buttano a mare in pasto ai pescecani. Ma di notte Jos\u00e9 risale sulla nave, si cambia i vestiti bagnati e si copre con un lenzuolo. Creduto un fantasma semina spavento tra i pirati ma perduto il lenzuolo viene catturato e sottoposto al cappio del boia.\nSfuggendo alla pena in maniera miracolosa viene graziato. Affidato a Uncino, il cuoco della nave, nasce tra i due un'amicizia e Jos\u00e9 diventa suo aiutante. In un clima confidenziale Uncino sprona Jos\u00e9 a prendere una spada o a fabbricarsela con un pezzo di ferro nel caso non ne trovi una gi\u00e0 pronta. Jos\u00e9 raccoglie l'invito e si fabbrica la spada con una potente calamita trovata in cucina e utilizzata invece dal cuoco come portafortuna per appendere coltelli, forchettoni, taglierini e quant'altro. Il pirata nero intanto riuscito ad abbordare l'Esperanza, una nave di Sua Maest\u00e0 Spagnola, ha chiamato i suoi all'arrembaggio.\nI pirati sembrano soccombere ma grazie alla sua arma \"poderosa\" Jos\u00e9 da solo riesce a gettare fuoribordo l'intera guarnigione spagnola guadagnando la stima dell'equipaggio piratesco e le ire del pirata nero obbligato a promuoverlo ufficiale. A causa del crescente rispetto che Jos\u00e9 si procura sulla ciurma il capitano tenta invano di farlo fuori prima con l'esplosivo e poi con un tiro al bersaglio. Passano alcuni giorni e il pirata nero con la compiacenza di un misterioso nobile spagnolo ordisce un piano.\nOrdina a Jos\u00e9 e Burrasca di vestirsi da ricchi nobili, l'uno nei panni del marchese di Mendoza e l'altro in quelli del conte di Betancourt, e di intrufolarsi alla corte del governatore spagnolo il quale sta dando un ricevimento per il fidanzamento della figlia Isabella. Compito dei due \u00e8 di aprire le porte del castello ai pirati sbarcati sull'isola di San Juan e aiutarli nel saccheggio del tesoro celato nei sotterranei. A corte Jos\u00e9 nonostante sia un po' attempato viene scambiato dal governatore, peraltro duro d'orecchi, per Pablo il figlio di un vecchio amico e i due instaurano una divertente chiacchierata fatta di qui pro quo e malintesi.\nDurante la festa Jos\u00e9 riconosce nel nobile don Carlos d'Aragona, promesso fidanzato della figlia del governatore, l'uomo misterioso. Inoltre viene riconosciuto dal comandante della fortezza, incontrato durante l'arrembaggio della nave spagnola, e dopo, l'annuncio di fidanzamento con don Carlos, scopre Isabella, la figlia del governatore, in dolce compagnia del cadetto Manolo. Vista l'amicizia che pare esserci col padre, la donna chiede a Jos\u00e9 di intercedere per lei, in cambio della protezione della vita, affinch\u00e9 scongiuri il matrimonio con don Carlos.\nIl comandante durante il ballo fa arrestare Jos\u00e9 con l'accusa di essere pirata, ma Isabella, convinta che sia innocente, lo libera proprio quando inizia il bombardamento e l'attacco pirata alla fortezza. A palazzo il pirata nero ritrova Jos\u00e9 con nientemeno che la figlia del governatore. Deluso per non aver potuto mettere le mani sul tesoro in mancanza della mappa, perduta da Jos\u00e9 e Burrasca, la rapisce e la tiene in ostaggio in una stanza della locanda. Qui arriva Jos\u00e9 in volo sfondando la finestra appena chiusa per aiutare la ragazza a fuggire ma non fanno in tempo a calarsi che giunge anche il pirata nero con l'intento maldestro di farla sua.\nA questo punto Jos\u00e9, scoperto, la salva dalle attenzioni del pirata e ingaggia un duello esilarante col suo vecchio capo, mettendolo alla fine fuori combattimento. Nella locanda, in cui era presente anche don Carlos, fanno irruzione i soldati spagnoli, guidati da Manolo il cadetto amato da Isabella, che accompagnati dal governatore arrestano tutti i pirati compreso il traditore, liberano gli ostaggi e lasciano libero Jos\u00e9. Jos\u00e9 ritorna alla sua vecchia vita, a rubare galline nel porto di Napoli. Questa volta per\u00f2 sebbene inseguito, memore delle disavventure passate, si rifiuta di nascondersi nell'infido barile di rum.\nDistribuzione.\nIl film venne distribuito nelle sale cinematografiche italiane il 27 marzo 1964."}
{"id": "1308671", "revid": "460535", "url": "https://it.wikipedia.org/wiki?curid=1308671", "title": "AMAT Palermo", "text": "AMAT Palermo S.p.A., acronimo di Azienda Municipalizzata Auto Trasporti, \u00e8 una societ\u00e0 in house del comune di Palermo concessionaria della gestione del servizio di trasporto pubblico locale nel capoluogo siciliano e in parte della sua citt\u00e0 metropolitana oltre che della sosta tariffata, dei servizi di bike e car sharing, della rimozione coatta dei veicoli e della gestione tecnico-economica della zona a traffico limitato.\nStoria.\nCon lo sviluppo dei mezzi motorizzati nella citt\u00e0 il servizio pubblico a mezzo di autobus \u00e8 esercitato da alcuni ditte private le quali operavano grazie a licenze provvisorie, rinnovate ogni sei mesi dall'Ispettorato ferroviario e dall'autorit\u00e0 Comunale. Tra le ditte di questo periodo ricordiamo: la Ditta Basile, con la concessione di due linee, la Ditta Ingrassia e D'Agostino. L'ultima a differenza delle altre offre un ottimo servizio con buoni mezzi. Una Ditta molto criticata e contestata fu la Bugliarelli, la quale venne soppiantata dalla societ\u00e0 tranviaria U.T.E.T.S, che possedeva grandi capitali e mezzi. Seguirono le offerte di un certo Trapani e delle gi\u00e0 note Ditte Ingrassia, Basile e D'Agostino, che con la loro flotta riuscirono a fondare la C.A.P (Compagnia Autobus Palermo) il tutto rimase nel caos generale e non se ne seppe nulla. In questo grande stato confusionario alla ditta Marco Aurelio Bruccola fu concesso di esercitare in via provvisoria per sei mesi nella tratta Palermo-Santuario Santa Rosalia. Si dovr\u00e0 aspettare il luglio 1924 per una concessione definitiva del servizio con Autobus, nel '25 continuano i servizi di trasporto pubblico a Palermo con il signor Guido Simoncini, che ottenne la concessione provvisoria per la stagione balneare con la linea Politeama-Mondello. Seguirono la Ditta Basile con il collegamento piazza S. Domenico-Brancaccio-Ciaculli. Nel 1926 la linea Politeama-Mondello viene affidata alla Societ\u00e0 Randazzo-Cecala, a differenza della linea Cecilia-Villagrazia che fu concessa alla Ditta Modica. L'esercizio delle linee passa allora alla S.A.I.A. con l'acquisto di 14 Lancia Pentajota. Nel 1927 il Comune acquista i Fiat 503 di colore blu pagati a rate bimestrali; nel gennaio 1925, data storica per lo sviluppo del trasporto pubblico a Palermo, vennero inserite in fase di approvazione 10 linee:\nS.A.I.A..\nDal primo febbraio 1928 Giuseppe Pensovecchio costituisce a Palermo la Societ\u00e0 Anonima Industria Autobus. Essa disponeva di un enorme capitale, patrimonio di vetture, officine, attrezzi e pezzi di ricambio. Si contavano 39 vetture marcianti e nove vetture tenute come riserva. Gli uffici dell'azienda sono situate in via Imperatore Federico n\u00b0 2, l'autorimessa in via D'Ucria e l'officina in Piazzetta Cairoli. Grazie all'atto del notaio La Placa, l'Azienda acquista delle aree nella zona di Via Real Favorita e Via Resuttana, pari a 10.300 m\u00b2, dove costruirono autorimesse, officine e magazzini.\nLa difficile convivenza di autobus e tram.\nTra il 1931-1932 la suddivisione dei servizi pubblici di trasporto urbano a Palermo, tra la Societ\u00e0 tranviaria e la Societ\u00e0 filoviaria era ormai paritetica, alle 19 linee tranviarie si affiancano ben 14 linee esercitate con autobus. La posizione della S.A. I.A. si consolida nel 28 dicembre 1936, quando le viene affidata la concessione degli autoservizi urbani di Palermo. Gli itinerari delle linee interferiscono con quelli tranviari, e U.T.E.T.S. e la Societ\u00e0 S.A.I.A. propongono un piano per riordinare i servizi per evitare le concorrenze. Intorno agli anni '30 la crisi dei trasporti investe tutte le aziende di trasporto pubblico d'Italia.\nL'11 dicembre 1931, le due societ\u00e0 trovarono un accordo, ovvero quello di rendere il servizio tranviario e quello automobilistico l'uno integrativo dell'altro. Il 26 maggio 1932 a Michele di Spatafora vengono sanzionati i seguenti accordi:\nsoppressione di linee tranviarie:\nsoppressione di linee automobilistiche:\nmodifiche nei percorsi automobilistici:\nistituzione di linee automobilistiche:\nNel 1935 e 1936 la S.A.I.A. sospende i suoi programmi perch\u00e9 alcune esigenze impongono di limitare l'uso della benzina. La Societ\u00e0, per\u00f2, nel 1937, acquista 12 autobus all'Alfa Romeo. Ma in quel periodo le Aziende di Trasporto pubblico devono affrontare grossi problemi, e la S.A.I.A. nel febbraio del 1939, trasform\u00f2 14 autobus a gassogeno, acquist\u00f2 4 autobus nuovi a gassogeno e 27 autobus con motore diesel ad iniezione. Dal primo gennaio 1939 per legge devono essere tolti tutti i veicoli a benzina. Ma la S.A.I.A. per non interrompere il servizio pubblico li utilizzer\u00e0 sotto il controllo dell'Ispettorato Generale delle ferrovie, tranvie, automobili. Il 30 novembre dello stesso anno venne calcolata con opportune modifiche ad alcune linee si vide che la lunghezza complessiva del servizio urbano \u00e8 pari a 85.394\u00a0km. Nasce la necessit\u00e0 di avere una rete tranviaria: nel dicembre 1940 nasce la S.A.S.T. (Societ\u00e0 Anonima Siciliana Trasporti), tra il '42 e il '43 la citt\u00e0 venne colpita da numerosi bombardamenti che distrussero la rete filotranviaria ed i depositi aziendali, vennero velocemente ripristinati i vecchi tram, per ottemperare alla situazione ormai critica. Nella stessa situazione si trova la S.A.I.A, che riesce ad acquistare nel 1950 dieci filobus Alfa Romeo 140AF Piaggio Ansaldo da 13,50\u00a0m, con la carrozzeria interamente in acciaio inossidabile e per questo chiamati \u201cFreccia d'Argento\u201d. La lunghezza d'esercizio raggiunge i 190,400\u00a0km a differenza della SAST che arriva a soli 147.484\u00a0km. Seguirono forti periodi di crisi, il Comune decise di aiutare, con l'ausilio di alcuni fondi regionali, la nascita di un'azienda Speciale, che avrebbe gestito l'esercizio del trasporto pubblico, la nota A.M.A.T.\nLa nascita dell'AMAT.\nL'AMAT Palermo nasce il 21 settembre 1964 con la fusione di tre societ\u00e0 private di trasporto urbano pubblico (SAIA, SAST e Restivo) ed \u00e8 diretta erede delle societ\u00e0 che fin dall'inizio del ventesimo secolo si occuparono della gestione del trasporto pubblico a Palermo e dintorni.\nL'AMAT nel 1999 si \u00e8 trasformata in azienda speciale della mobilit\u00e0 cio\u00e8 non si limita solamente al trasporto fisico ma \u00e8 impegnata nel favorire lo spostamento dei cittadini nel territorio; dal 7 marzo 2005 \u00e8 diventata una societ\u00e0 per azioni con socio unico il Comune di Palermo.\nL'AMAT Palermo S.p.A offre il servizio di Pubblico Trasporto coprendo l'intero territorio cittadino e raggiungendo alcuni comuni, quali Villabate, Isola delle Femmine e Monreale. In questo passaggio ad azienda Municipalizzata la rete si ridusse drasticamente da 11.677 a 8.475\u00a0km, con questo piano si ebbe una regolarit\u00e0 nel servizio con un parco mezzi di circa 634 Autobus con circa 3580 dipendenti. L'Azienda nel 1984 pu\u00f2 contare su una percorrenza annua di circa 765\u00a0km con 60 linee.\nUn anno importante della storia dell'AMAT \u00e8 il 2005, quando diviene una societ\u00e0 per azioni con unico azionista il Comune di Palermo.\nNel 2005 viene approvato un progetto per ricreare una nuova linea tranviaria a Palermo: i lavori hanno inizio nel 2007 e si concludono nel 2015. La gestione delle 4 linee create viene affidata all'AMAT.\nGestione.\nL'AMAT gestisce: il trasporto su gomma nella citt\u00e0 di Palermo, e nei comuni di: Monreale, \nAltofonte (solo frazione Piano Maglio), Villabate, Isola delle Femmine e nel capoluogo siciliano anche il servizio su rotaia, inoltre i servizi; di bike e car sharing (in collaborazione con AMTS (Catania), amiGO) a Palermo, Alcamo e Castellammare del Golfo, trasporto disabili, per turisti, di rimozione forzata, aree di sosta, la segnaletica stradale e per le aree camper.\nDati societari.\nLa rete di autolinee urbane si sviluppa per circa 338.3\u00a0km compreso l'extra-urbano. La percorrenza chilometrica annua \u00e8 di circa 23 milioni di km, effettuati con circa sessanta linee urbane e il numero annuo di passeggeri trasportati \u00e8 di circa 80 milioni. La superficie coperta dai servizi di trasporto \u00e8 di 159\u00a0km\u00b2. Lungo i percorsi stabiliti si trovano circa 2306 fermate a richiesta di cui 900 fornite di pensiline e panchine in legno. La societ\u00e0 gestisce inoltre alcune delle aree di sosta, i parcheggi di Piazzale Ungheria e di Via Ernesto Basile, nonch\u00e9 l'area destinate ai camper presente al Piazzale John Lennon (gi\u00e0 Giotto).\nParco veicoli.\nPer l'esercizio delle quattro linee tranviarie l'azienda possiede 17 tram Bombardier Flexity Outlook. \nL'azienda conserva due autobus storici restaurati, modello Fiat 405 Menarini Monocar 1001, del 1966 (matricole 433 e 437)\nUffici e presidi.\nL'azienda ha sede presso il deposito in Via Roccazzo 77. Al suo interno sono presenti aree per la manutenzione dei mezzi e gli uffici della direzione. Sempre all'interno dei depositi sono presenti due stazioni di rifornimento Gasolio, una stazione di compressione del Gas metano. Sono presenti inoltre, cinque officine mobili che intervengono nei piccoli interventi di manutenzione dei mezzi lungo i percorsi, quattro sedi di uffici abbonamenti dislocate in varie zone della citt\u00e0, cinque chioschi telematici atti all'informazione e dei presidi aziendali presso i cosiddetti nodi di interscambio."}
{"id": "1308672", "revid": "212348", "url": "https://it.wikipedia.org/wiki?curid=1308672", "title": "Scolaticismo", "text": ""}
{"id": "1308673", "revid": "177966", "url": "https://it.wikipedia.org/wiki?curid=1308673", "title": "Ipogeo di Santa Maria in Stelle", "text": "L'ipogeo di Santa Maria in Stelle, comunemente conosciuto con il nome di pantheon di Santa Maria in Stelle, si situa nell'omonima frazione del comune di Verona, all'inizio della Valpantena. Si tratta di una struttura sotterranea di difficile interpretazione, realizzata nel III secolo probabilmente con la funzione di monumento funerario, anche se potrebbe essere stato utilizzato anche come acquedotto o ninfeo per captare le acque di una fonte sotterranea. A partire dal IV secolo lo spazio venne adibito a cappella per il culto cristiano, destinazione d'uso che mantenne fino al XII secolo. La struttura \u00e8 stata riscoperta nel Settecento, come documentano i rilievi di Gaetano Cristofali.\nStoria.\nIl committente della struttura, ovvero il nobile romano Publio Pomponio Corneliano, vissuto nel III secolo e noto per aver ricoperto cariche pubbliche nel territorio veronese e vicentino, \u00e8 verosimilmente il personaggio raffigurato in una statua posta in una nicchia dell'ipogeo. Il suo nome compare in un'iscrizione situata sull'architrave della porta d'accesso, dove si informa che egli fece edificare le fondazioni dell'ipogeo insieme alla moglie e ai figli. Il fatto che sia citata l'intera famiglia fa pensare che la destinazione originale fosse a cenotafio della \"gens Pomponia\". La presenza di una sorgente che sgorga in questo spazio, tuttavia, rende credibile anche la funzione di acquedotto o di ninfeo, ovvero di un insieme di vani dedicati al culto delle ninfe, cui Corneliano era devoto.\nNella seconda met\u00e0 del IV secolo l'ambiente cambi\u00f2 funzione e venne trasformato in un edificio cristiano, inizialmente ancora come monumento funerario, ma dagli inizi del V secolo come cappella aperta al culto; nel XV secolo infine, durante i lavori di ampliamento della chiesa sorta sopra l'ipogeo, venne chiuso l'antico ingresso che metteva in comunicazione diretta il tempio sotterraneo con l'esterno e venne realizzata la scalinata d'accesso ancora presente.\nDescrizione.\nLe acque della sorgente sotterranea vengono convogliate e raccolte in una vasca limaria semicircolare scavata nella roccia, dove si depositano le impurit\u00e0 sospese nell'acqua; da qui parte il tracciato artificiale che scorre in un basso e stretto corridoio con copertura a volta a botte, lungo 100 metri e intervallato da quattro pozzi. A circa un quarto di questo cunicolo, in prossimit\u00e0 dell'ingresso agli spazi sotterranei cui si accede tramite quindici scalini, si trovano gli ambienti pi\u00f9 interessanti: tramite un piccolo atrio a forma di croce che si apre lungo il corridoio si pu\u00f2 accedere, sui due lati contrapposti, a due ampie stanze absidate caratterizzate da coperture a semicupola, al cui centro si trovano delle aperture rotonde.\nIn contemporanea al cambiamento della destinazione d'uso subita da questi spazi, tra il IV e il V secolo, si realizzarono le pavimentazioni a mosaico e gli affreschi che adornano le stanze. Il mosaico dell'aula di destra si \u00e8 mal conservato mentre quello nell'aula di sinistra \u00e8 sostanzialmente integro, risultando perfettamente leggibili sia i motivi rosso scuri con contorno nero e la cornice ad elementi vegetali sulle tessere bianche di sfondo, che le specchiature rettangolari e semicircolari contraddistinte da decorazioni particolarmente articolate.\nLe pitture murali sono per\u00f2 la parte pi\u00f9 preziosa della struttura, essendo uno dei cicli pi\u00f9 interessanti dell'arte paleocristiana in Italia settentrionale. Quasi completamente conservate sono le pitture dell'aula sinistra, la cui iconografia, con rappresentazioni dell'Antico e Nuovo Testamento riprodotte tra due fasce orizzontali rosse e separate da finte lesene, ha fatto ipotizzare che si trattasse di uno spazio di catechesi e preparazione al battesimo. Particolarmente originale l'affresco della semicupola, dove sono raffigurati delle serie concentriche di cilindri di diverse cromie, forse a richiamare i rotoli della Legge delle Sacre Scritture oppure a voler fingere che la struttura muraria sia stata realizzata con la tecnica dei tubi fittili in terracotta. Altre pitture murali del medesimo periodo, ma con elementi naturalistici, si trovano anche nella volta dell'atrio.\nNell'aula destra \u00e8 sopravvissuta una rappresentazione della \"Manus Dei\" molto tarda, databile tra il VIII e il IX secolo, mentre del secolo successivo \u00e8 una rappresentazione della \"Vergine con il Bambino tra due angeli nella volta stellata\" che si trova nello spazio di sinistra e che diede il nome alla cappella. Nell'ambiente di destra si trova anche un'ara romana del I secolo dedicata ad una figlia adottiva della \"gens Pomponia\".\nNel 2020, a conclusione di un lungo intervento di restauro, \u00e8 stato progettato il nuovo impianto di illuminazione, progettato in modo tale che i visitatori (al massimo quattro per motivi di controllo del livello di CO\u2082) vengano accompagnati in un percorso esperienziale attraverso la luce che, azionata dalla guida attraverso una app, illumina uno scenario alla volta."}
{"id": "1308675", "revid": "76963", "url": "https://it.wikipedia.org/wiki?curid=1308675", "title": "Simon Townshend", "text": "\u00c8 il fratello minore del pi\u00f9 noto chitarrista dei The Who, Pete Townshend. Con la band del fratello ha collaborato in tour come chitarrista ritmico e voce, nel \"Quadrophenia Tour\" 1996 - 1997. Dal 2004 al 2008 ha iniziato a collaborare con un altro gruppo, i Casbah Club. Nel 2006 ha collaborato alla registrazione dell'ultimo album degli Who, \"Endless Wire\".\u00c8 sposato con Janie Townshend; egli possiede inoltre un'etichetta musicale propria, la Stir Music.\nStrumentazione.\nSimon possiede una chitarra elettrica Fender Stratocaster con pick-up P-90."}
{"id": "1308676", "revid": "80339", "url": "https://it.wikipedia.org/wiki?curid=1308676", "title": "Kherson", "text": ""}
{"id": "1308677", "revid": "697352", "url": "https://it.wikipedia.org/wiki?curid=1308677", "title": "Agnesi", "text": ""}
{"id": "1308681", "revid": "122754842", "url": "https://it.wikipedia.org/wiki?curid=1308681", "title": "500 lire &quot;Marconi&quot;", "text": "La 500 lire \"Marconi\" \u00e8 una moneta commemorativa in argento dal valore nominale di 500 lire emessa dall'Istituto Poligrafico e Zecca dello Stato nel 1974 in occasione del centenario della nascita di Guglielmo Marconi. La moneta pur recando la data 1974 \u00e8 stata coniata nel 1976, infatti l'astuccio che la contiene riporta proprio la data di coniazione, e poi distribuita nel 1977.\nSi tratta della prima moneta in argento che, pur definita \"a corso legale\", non fu destinata alla circolazione, ma al mercato numismatico (venduta a prezzo maggiorato), giacch\u00e9 il solo costo intrinseco della lega aveva superato gi\u00e0 da alcuni anni il valore facciale di 500 lire. In precedenza, infatti, erano stati coniati solamente il 500 lire commemorativo del centenario dell'unit\u00e0 d'Italia (1961) e quello commemorativo del VII centenario della nascita di Dante (1965), nonch\u00e9 il 1000 lire commemorativo del centenario di Roma capitale (1970), tutti entrati in circolazione.\nDati tecnici.\nAl dritto \u00e8 ritratto al centro il busto di Guglielmo Marconi rivolto a sinistra e lungo il giro la scritta \"\". Sotto il busto sono poste le firme del modellista e dell'incisore . \nAl rovescio \u00e8 rappresentata l'immagine della penisola italiana, dei paesi confinanti e del mar Mediterraneo sovrastati da cerchi concentrici a raffigurare le onde radio. A sinistra \u00e8 posta l'indicazione del valore, mentre a destra il segno di zecca (R). Lungo il bordo, in alto \u00e8 scritto \"\" mentre in basso sono riportate le date \nNel contorno, in rilievo \u00e8 riportata la scritta \"\". Il diametro della moneta \u00e8 di 29 mm mentre il peso \u00e8 di 11 g. Il titolo dell'argento \u00e8 di 835/1000 ed \u00e8 stata coniata in 689.752 esemplari.\nDi questa moneta esistono delle prove, che si distinguono in quanto vi \u00e8 la dicitura al rovescio sotto l'indicazione del valore. Inoltre vi sono delle monete che nel contorno riportano la dicitura errata: \"\", dovuto ad un errore di composizione della ghiera godronatrice.\nLa moneta \u00e8 stata emessa nella sola versione fior di conio confezionata in astuccio."}
{"id": "1308682", "revid": "1728", "url": "https://it.wikipedia.org/wiki?curid=1308682", "title": "500 lire marconi", "text": ""}
{"id": "1308689", "revid": "486946", "url": "https://it.wikipedia.org/wiki?curid=1308689", "title": "Arm\u00e9e de l'Air", "text": ""}
{"id": "1308692", "revid": "339392", "url": "https://it.wikipedia.org/wiki?curid=1308692", "title": "SV Wehen", "text": ""}
{"id": "1308695", "revid": "486946", "url": "https://it.wikipedia.org/wiki?curid=1308695", "title": "Sigonella NAS", "text": ""}
{"id": "1308702", "revid": "47767", "url": "https://it.wikipedia.org/wiki?curid=1308702", "title": "Carlo I di Lorena", "text": "Origine.\nSecondo i \"Flodoardi Annales\" era il figlio maschio quartogenito del re dei Franchi occidentali, Luigi IV d'Oltremare e di Gerberga di Sassonia, figlia terzogenita del duca di Sassonia e re dei Franchi orientali, Enrico I di Sassonia (876 \u2013 936), come conferma il \"Richeri Histori\u00e6 I\", e della sua seconda moglie, Matilde di Ringelheim (890-968); infatti come ci riporta il \"Liudprandi Antapodosis IV\", Gerberga era sorella del Re di Germania, Ottone I, che, a sua volta, secondo il \"Widukindi Res Gest\u00e6 Saxonic\u00e6\" era figlio di Enrico I e Matilde.&lt;br&gt;Luigi IV d'Oltremare, secondo la \"Genealogiae Comitum Flandriae\", era figlio del re dei Franchi occidentali, Carlo III il Semplice e della principessa Eadgifu d'Inghilterra (856 - 903), figlia del Re del Wessex, considerato anche uno dei primi re che riun\u00ec sotto il suo scettro tutti gli Anglosassoni, Edoardo il Vecchio, e della sua seconda moglie Elfleda, come riferisce Guglielmo di Malmesbury nelle sue cronache ( \u2020 920), figlia del conte (\"Ealdorman of Wiltshire\") Etelelmo ( \u2020 897) e della moglie Elswita, di cui non si conoscono gli ascendenti.&lt;br&gt;Carlo era il fratello minore del re dei Franchi occidentali, Lotario IV, come ci confermano le \"Gesta Episcoporum Cameracensium\".\nBiografia.\nCarlo, come confermano i \"Flodoardi Annales\" aveva un fratello gemello, Enrico, che mor\u00ec poco dopo la nascita.\nNel 976, secondo ancora i \"Flodoardi Annales\" , Carlo, figlio e fratello di re (\"Karolum regis filium fratrem\"), in Lotaringia combatt\u00e9 contro i Conti di Hainaut, Arnolfo, che governava la contea di Valenciennes e Goffredo I di Verdun, che governava la contea di Mons.\nSecondo la storica, Rosamond McKitterick, nel suo \"Frankish Kingdoms under the Carolingians 751-987\" (Longman, London and New York), sempre nel 976, Carlo fu allontanato dalla corte di Francia, dopo aver accusato, la cognata, Emma d'Italia, figlia di Lotario II d'Italia, la moglie di suo fratello, Lotario, di infedelt\u00e0 con il Vescovo di Laon, Adalberone; secondo le \"Gesta Episcoporum Cameracensium\", Carlo fu accolto dal cugino, l'imperatore del Sacro Romano Impero, Ottone II, che, dopo l'omaggio all'impero di Carlo, in quello stesso anno, lo nomin\u00f2 Duca della Bassa Lorena (Lotaringia) con la prospettiva di averlo alleato, nel caso di un eventuale scontro con il re di Francia.\nNell'agosto del 978 Lotario invase la Germania e conquist\u00f2 la capitale imperiale, Aquisgrana, ma non riusc\u00ec a catturare n\u00e9 Ottone, n\u00e9 Carlo. Nell'ottobre dello stesso anno, Ottone e Carlo a turno invasero la Francia, devastando la regione di Reims, Soissons e Laon. In quest'ultima citt\u00e0, secondo il \"Thietmari Merseburgensis episcopi chronicon\", Carlo venne incoronato dal vescovo Teodorico I di Metz. Lotario si rifugi\u00f2 a Parigi. Le armate di Ugo Capeto costrinsero per\u00f2 Ottone e Carlo a lasciare l'assedio il 30 novembre. Lotario e Ugo riuscirono a ricacciare gli imperiali ad Aquisgrana e ripresero possesso di Laon.\nAlla morte di Lotario (986), i notabili del regno elessero suo figlio Luigi V e alla morte di questi (987), secondo la \"Hugonis Floriacensis, Historia Francorum Senonensis\", Carlo era designato a succedere al nipote, ma il duca dei Franchi e conte di Parigi, Ugo Capeto, si ribell\u00f2; in un'assemblea convocata a Senlis per eleggere il nuovo re, l'arcivescovo di Reims Adalberone attacc\u00f2 Carlo, perch\u00e9 al servizio di un re straniero e perch\u00e9 aveva sposato una donna di rango inferiore, che non poteva quindi diventare regina, mentre il duca dei franchi Ugo era senz'altro pi\u00f9 adatto a ricoprire la carica di re. Ugo venne proclamato e incoronato re a Noyon il 3 luglio 987.&lt;br&gt;Carlo, non rinunci\u00f2 ma rimase pretendente al trono, e diede quindi battaglia ad Ugo, prendendo possesso di Reims e Laon.&lt;br&gt;Ancora secondo la \"Hugonis Floriacensis, Historia Francorum Senonensis\", Ugo aveva dovuto abbandonare l'assedio di Laon e non avendo possibilit\u00e0 di vincere contro Carlo, si accord\u00f2 col vescovo di Laon, Adalberone, detto Ascelino, che, il Luned\u00ec dell'Angelo del 991, fingendosi suo sostenitore, a tradimento, cattur\u00f2 Carlo e lo consegn\u00f2 a Ugo Capeto; sempre la \"Hugonis Floriacensis, Historia Francorum Senonensis\", narra che anche la moglie fu catturata con Carlo e furono tradotti a Orl\u00e9ans, rinchiusi in una torre dove nacquero gli ultimi due figli di Carlo, Luigi e Carlo; secondo la \"Richeri Histori\u00e6 liber IV\" oltre a Carlo e alla moglie, in prigionia a Orleans, cita il figlio Luigi, le figlie, Gerberga e Adelaide ed il nipote, Arnolfo.\nCarlo mor\u00ec a Orl\u00e9ans, tra il 991 e il 992; secondo il \"Sigeberti Auctarium Affligemense\", nel 991 e secondo Alain Marchandisse, nel suo \"L'obituaire de la cath\u00e9drale Saint-Lambert de Li\u00e8ge\" (non consultato), mor\u00ec il 22 giugno (\"X Kal Jul\"); secondo il \"Diplomata regum et imperatorumi Germaniae, tomus II, Ottonis II et III. diplomata\", invece, il 6 gennaio 992, Carlo era ancora vivo in quanto viene citato dall'imperatore del Sacro Romano Impero, Ottone III, nel suo diplomata, n\u00ba 81. Ancora secondo il \"Sigeberti Auctarium Affligemense\", nel ducato di Bassa Lorena, gli succedette il figlio primogenito, Ottone, mentre il maschio secondogenito, Luigi rimase prigioniero del vescovo Adalberone e mor\u00ec dopo il 993.\nNel 1666, la tomba di Carlo nella Basilica di Servazio a Maastricht, venne riaperta. La sua pelle ha per\u00f2 rivelato che venne sepolto in questa chiesa solo nel 1001.\nMatrimonio e discendenza.\nCarlo aveva sposato, nel 970, Adelaide, figlia di Roberto di Vermandois, Conte di Meaux e di Troyes, come indirettamente conferma il \"Chronico Richardi Pictavensis\", quando descrive la successione a Luigi V (nel \"Chronico Richardi Pictavensis\" ed anche nella \"Hugonis Floriacensis, Historia Francorum Senonensis\", la moglie di Carlo viene citata come la figlia del Conte di Troyes, Erberto II di Vermandois, ma secondo lo storico francese Christian Settipani, il padre non pu\u00f2 essere Erberto, nato nel 950 circa, ma si tratta del padre di Erberto, Roberto); Carlo e Adelaide avevano avuto 5 o 6 figli (alcuni storici, facendo riferimento al discorso di Adalberone di Reims, a Senlis, ritengono che, nel 987, Carlo avesse contratto un secondo matrimonio con una donna di rango inferiore alla contessina di Troyes):"}
{"id": "1308703", "revid": "486946", "url": "https://it.wikipedia.org/wiki?curid=1308703", "title": "NAS Sigonella", "text": ""}
{"id": "1308710", "revid": "486946", "url": "https://it.wikipedia.org/wiki?curid=1308710", "title": "Barcelona International Airport", "text": ""}
{"id": "1308729", "revid": "1782831", "url": "https://it.wikipedia.org/wiki?curid=1308729", "title": "God Mazinger", "text": " \u00e8 una serie televisiva anime giapponese di 23 episodi basata sulla saga di \"Mazinga\" di G\u014d Nagai. La serie, realizzata da Dynamic Planning e TMS Entertainment, \u00e8 andata in onda dal 15 aprile al 23 settembre 1984.\n\u00c8 stato realizzato anche un manga, edito da Shogakukan in quattro volumi sempre nel 1984, poi riedito da Yamato Comics Special/Kadokawa in tre volumi nel 1986, da St Comics in due volumi nel 1998 e da Television Book in volume unico nel 1998.\nTrama.\nIl ragazzo giapponese Yamato Hibino \u00e8 risucchiato da un buco spazio-temporale in un mondo alternativo dove l'esercito di dinosauri dell'impero di Dragonia sta dominando tutti gli abitanti. La regina Aira di Mu chiede a Yamato di aiutarli a combattere l'impero di Dragonia con l'aiuto di un gigante di pietra chiamato \"God Mazinger\" (che assomiglia nelle fattezze ai robottoni nagaiani)."}
{"id": "1308731", "revid": "106356", "url": "https://it.wikipedia.org/wiki?curid=1308731", "title": "Balthis, l'avventuriera", "text": ""}
{"id": "1308732", "revid": "486946", "url": "https://it.wikipedia.org/wiki?curid=1308732", "title": "Oblast di Kherson", "text": ""}
{"id": "1308735", "revid": "1802043", "url": "https://it.wikipedia.org/wiki?curid=1308735", "title": "Kenney Jones", "text": "Biografia.\nNel 1965 \u00e8 tra i fondatori degli Small Faces, band di culto nella scena mod, con cui produce alcuni singoli di successo, come \"Itchycoo Park\", \"All or Nothing\" e \"Tin Soldier\". All'addio del cantante Steve Marriott, gli Small Faces reclutano Rod Stewart come nuova voce nonch\u00e9 Ronnie Wood (nomi altisonanti, destinati entro breve a far carriera); il gruppo accorcia il nome in \"Faces\" in seguito alla richiesta della propria etichetta Warner Brothers.\nDal 1979 al 1988 Kenney sar\u00e0 batterista degli Who, con cui incider\u00e0 due album: \"Face Dances\" e \"It's Hard\"."}
{"id": "1308739", "revid": "1305772", "url": "https://it.wikipedia.org/wiki?curid=1308739", "title": "Riccardo della Bassa Lorena", "text": "Origine.\nDegli ascendenti di Riccardo non si hanno notizie; si conosce solo il fatto che aveva la fiducia sia dell'arcivescovo di Colonia, che era anche Duca di Lotaringia, Brunone, sia del fratello di Brunone, il re di Germania e imperatore, Ottone I di Sassonia\nBiografia.\nDopo che il Conte di Hainaut, Reginardo III, nel corso del 957, si era ribellato, Brunone, grazie alla sua capacit\u00e0 di governo, riusc\u00ec a ristabilire la pace e secondo le \"Gesta Episcoporum Cameracensium\" Brunone esili\u00f2 Reginardo in Boemia, e la contea di Hainaut, nel 958, fu data a Goffredo; a seguito di questa ribellione seguita poi da un'altra, nel 959, secondo lo storico, Georges Poull, nel suo libro La Maison souveraine et ducale de Bar (1994), Brunone, in quello stesso anno, assunse il titolo di arciduca e divise il territorio nei ducati dell'\"Alta Lorena\" e della \"Bassa Lorena\", designando come duca di Alta Lorena, il conte di Bar, Federico I, marito di sua nipote, Beatrice (figlia di sua sorella Edvige), mentre la Bassa Lorena, era gi\u00e0 stata assegnata al nuovo conte di Hainaut, Goffredo.\nDopo la morte di Goffredo I, il titolo di Conte di Hainaut fu concesso da Brunone a Riccardo, come ci confermano le \"Gesta Episcoporum Cameracensium\"; Riccardo era anche conte di Mons, mentre l'Imperatore Ottone I di Sassonia aveva concesso la regione del Valenciennes ad Amalrico, conte di Valenciennes. In Bassa Lorena Brunone gli aveva affidato il potere esecutivo, e gli aveva concesso la contea di Liegi, ma non il titolo di duca: infatti Riccardo viene citato in quattro documenti degli \"Ottonis I diplomata\", sempre col titolo di conte:\nL'ultima volta che Riccardo viene nominato in un documento \u00e8 l'anno 973; molto probabilmente in quell'anno mor\u00ec, poich\u00e9 a Riccardo (ed Amalrico), nel titolo di Conte di Hainaut, secondo le \"Gesta Episcoporum Cameracensium\", succedettero i fratelli Guarnieri, a Valenciennes e Rinaldo, a Mons, che secondo la \"Sigeberti Chronica\" furono uccisi in quello stesso anno.\nMatrimonio e discendenza.\nDi Riccardo non si conosce nessuna moglie, n\u00e9 si hanno notizie di eventuali discendenti."}
{"id": "1308742", "revid": "6923", "url": "https://it.wikipedia.org/wiki?curid=1308742", "title": "Cenocroca", "text": "La bestia Cenocroca \u00e8 un animale immaginario o una creatura leggendaria. La creatura era spesso e reciprocamente confusa con la Crocotta e chiamata anche Crocuta o Crocotte.\nCaratteristiche.\nViene descritta come avente la voce umana ma al posto dei denti un solido osso; un taglio della bocca che arriva fino alle orecchie, le fauci e il petto del leone, il corpo d'asino, le corna di stambecco, il piede del cavallo ma diviso come quello del bue.\nPossedeva la bizzarra caratteristica di non muovere mai le pupille e di guardare sempre dinanzi a s\u00e9; con la propria voce umana imitava i richiami degli uomini o i versi degli animali per attrarre le prede e divorarle."}
{"id": "1308750", "revid": "287204", "url": "https://it.wikipedia.org/wiki?curid=1308750", "title": "Tecnica del richiamo", "text": ""}
{"id": "1308758", "revid": "155634", "url": "https://it.wikipedia.org/wiki?curid=1308758", "title": "San Polo (sestiere di Venezia)", "text": "San Polo \u00e8 un sestiere di Venezia. Il sestiere prende il nome da campo San Polo, il pi\u00f9 grande di Venezia dopo piazza San Marco, e dall'omonima chiesa. Il sestiere invece \u00e8 quello di minor estensione e il pi\u00f9 ricco di botteghe artigiane e piccole osterie tipiche veneziane, i \"b\u00e0cari\".\nGeografia.\nIl sestiere di San Polo confina a nord e ad ovest con quello di Santa Croce, avendo come linea di demarcazione il rio di San Stae, il rio Marin, e la seconda parte del rio della Frescada, fino a tutta la parrocchia di San Pantalon. Il sestiere di San Polo confina a sud anche con Dorsoduro, mentre per il restante perimetro \u00e8 circondato dal Canal Grande. La zona storicamente pi\u00f9 importante \u00e8 Rialto, una volta tutt'uno con l'attuale sestiere di San Marco a cui si collega tramite il Ponte di Rialto.\nStoria.\nLa zona coperta dagli attuali sestieri di San Polo e Santa Croce all'inizio della storia di Venezia costituiva un'unica grande area chiamata \"Luprio\". In questa area la Serenissima aveva le sue saline. L'attuale sestiere prende il nome dalla sua chiesa pi\u00f9 importante, la chiesa di San Paolo Apostolo, San Polo per i veneziani.\nMonumenti e chiese.\nSenz'altro di maggiore rilievo storico in quest'area la zona di Rialto, con il suo ponte, il tipico mercato di pesce e verdura e la chiesa di San Giacomo di Rialto, tradizionalmente considerata la pi\u00f9 antica di Venezia. La prima costruzione di questa chiesa infatti pare risalga addirittura al VI secolo, prima ancora cio\u00e8 che si costituisse il nucleo cittadino vero e proprio. Di grande rilievo architettonico e di alta importanza artistica sono anche la basilica di Santa Maria Gloriosa dei Frari e la chiesa di San Rocco. Sono presenti anche due Scuole Grandi, la Scuola Grande di San Rocco, tuttora aperta, e la Scuola Grande di San Giovanni Evangelista, con la chiesa annessa, aperte entrambe di rado.\nTurismo e servizi.\nIl sestiere San Polo \u00e8 quello caratterizzato dalla pi\u00f9 alta concentrazione di botteghe osterie: soprattutto \"b\u00e0cari\" tipici veneziani. Bagnato dal Canal Grande il sestiere \u00e8 servito dalla linea 1 del sistema pubblico Actv attraverso i pontili di e di San Silvestro. Anche la linea 2 raggiunge San Polo con il pontile San Tom\u00e0. La fermata pi\u00f9 usata per raggiungere la zona pi\u00f9 turistica del quartiere \u00e8 quello di Rialto nel sestiere San Marco."}
{"id": "1308761", "revid": "56719", "url": "https://it.wikipedia.org/wiki?curid=1308761", "title": "La sberla", "text": "La sberla \u00e8 stato un programma televisivo italiano, andato in onda su Rete 1 per due edizioni, tra il 1978 ed il 1979.\nStoria.\nLa prima edizione and\u00f2 in onda ogni gioved\u00ec alle 20:40 dal 14 settembre al 12 ottobre 1978, per cinque serate. L'anno successivo il programma, visto il grande successo, fu spostato al sabato sera in prima serata e trasmesso dal 1\u00ba al 22 settembre 1979, per quattro puntate.\nIl programma, di natura comica, fu diretto da Giancarlo Nicotra, e condotto nella prima edizione da Gianfranco D'Angelo, Gianni Magni, Enrico Beruschi e Adriana Russo, nella seconda da D'Angelo, Magni e Daniela Poggi, con la partecipazione dei Giancattivi e di Zuzzurro e Gaspare.\nPer vari aspetti rappresenta un antesignano del futuro Drive-In (D'Angelo, Beruschi, Greggio e lo stesso Nicotra lo inaugureranno nel 1983), sketch veloci, intermezzi di \"comiche\" (brevi filmati degli stessi Magni, D'Angelo e Russo, talvolta con la partecipazione dell'orchestra) e collaborazione, sempre in chiave comica, tra i presentatori.\nIl regista Nicotra fu pure tra gli autori del programma, affiancato rispettivamente da Mario Pogliotti e Roberto Gandus nella prima stagione e da Franco Mercuri nella seconda.\nRappresent\u00f2 uno dei primi tentativi di sostituire il variet\u00e0 tradizionale con un'organizzazione di sketch e tempistica riprese dal cabaret teatrale.\nAlcuni critici (su tutti Pino Frisoli) vedono in esso e nel successivo \"Tutto compreso\" (1981) gli antesignani del celebre \"Drive In\": con quest'ultimo \"La sberla\" condivide sia il regista (Nicotra), sia alcuni dei protagonisti, ovvero D'Angelo e Beruschi (oltre ad Ezio Greggio, che aveva un ruolo minore), quanto l'utilizzo di sketch esterni girati in pellicola.\nLe sigle di apertura della prima edizione, \"La sberla\", e della seconda edizione, \"Kilimangiaro\", erano cantate da El Pasador. Quella di coda \"Che t'aggia fa'\" era interpretata da Daniele Pace."}
{"id": "1308762", "revid": "287204", "url": "https://it.wikipedia.org/wiki?curid=1308762", "title": "Goffredo I della Bassa Lorena", "text": "Origine.\nPur non essendovi alcuna fonte primaria che lo documenti, Goffredo era figlio del conte palatino di Lotaringia, Goffredo e di Ermentrude (908/916 - ?), che, secondo la \"Genealogiae Comitum Flandriae\" era figlia del re di Francia e re di Lotaringia, Carlo III, detto il Semplice e della prima moglie, Frederuna ( - \u2020 917), che, secondo Alain de Sancy Frederuna discendeva da un nobile casato sassone, mentre per la professoressa di storia medievale, Rosamond McKitterick era di origine lorenese; non si conoscono i nomi dei genitori, ma suo fratello era Bovo II, vescovo di Ch\u00e2lons sur Marne, e Matilde di Ringelheim, la seconda moglie del re di Germania Enrico I di Sassonia, era sua parente (teoria sostenuta anche dallo storico francese Christian Settipani)..Goffredo di Lotaringia era figlio del nipote di Adalardo il Siniscalco, Gerardo di Metz (secondo il \"Reginonis Chronacon\", Gerardo di Metz era tra coloro che avevano ucciso il primo marito di Oda, il re di Lotaringia, Sventiboldo) e di Oda di Sassonia, che, secondo il cronista Reginone era la figlia quintogenita del duca di Sassonia, Ottone detto l'Illustre e di Edvige di Babenberg, figlia di Enrico di Franconia (discendente da Poppo I di Franconia (padre o nonno), capostipite dei Babenberg) e di Ingeltrude, figlia del marchese Eberardo del Friuli e di Gisella, figlia di Ludovico il Pio. Sua nonna, Oda era la sorella di Enrico l'Uccellatore, considerato il capostipite della dinastia ottoniana.\nBiografia.\nNel 958, Goffredo divenne conte di Hainaut: infatti quando il conte di Hainaut, Reginardo III, nel corso del 957, si ribell\u00f2, l'arcivescovo di Colonia, Brunone, che dal 953, era anche duca di Lotaringia, grazie alla sua capacit\u00e0 di governo, riusc\u00ec a ristabilire la pace e secondo le \"Gesta Episcoporum Cameracensium\" Brunone esili\u00f2 Reginardo in Boemia, e la contea di Hainaut, nel 958, fu data a Goffredo.Gi\u00e0 in quell'anno, Goffredo viene citato, col titolo di conte, in due documenti degli \"Ottonis I diplomata\":\nA seguito della ribellione di Reginardo III, seguita poi da un'altra, nel 959, secondo lo storico, Georges Poull, nel suo libro \"La Maison souveraine et ducale de Bar\" (1994), Brunone, in quello stesso anno, assunse il titolo di arciduca e divise il territorio nei ducati dell\"Alta Lorena\" e della \"Bassa Lorena\", designando come duca di Alta Lorena, il conte di Bar, Federico I, marito di sua nipote, Beatrice (figlia di sua sorella Edvige), mentre la Bassa Lorena, fu assegnata al nuovo conte di Hainaut, Goffredo. Bench\u00e9 esista un documento del \"Veterum Scriptorum II\", datato 953, in cui Brunone cita Goffredo col titolo di duca, lo storico belga, L\u00e9on Vanderkindere, sostiene che si tratti di un errore e solo nel 959, Goffredo ottenne il titolo di duca, contemporaneamente a Federico.Goffredo viene citato col titolo di duca (\"Godefridi ducis\") in un documento del \"Mittelrheinisches Urkundenbuch\", datato 964; e anche il documento n\u00ba 291 degli \"Ottonis I diplomata\", datato 2 giugno 965, cita Goffredo, quando era gi\u00e0 morto, col titolo di duca (\"Godefridus bone memorie dux noster\").\nNel 962, venne creato conte di J\u00fclich; ed in quello stesso anno, come ci conferma il \"Ruotgeri Vita Brunonis\", Goffredo accompagn\u00f2 Brunone in Italia, dove gi\u00e0 si trovava il fratello di Brunone, il re di Germania e imperatore, Ottone I di Sassonia (entrambi erano cugini di Goffredo), impegnato in una campagna militare contro l'usurpatore Adalberto, figlio di Berengario II.Proseguendo nel racconto il \"Ruotgeri Vita Brunonis\" ci informa che il duca Goffredo, uomo giusto, religioso e fedele all'imperatore, fu colto da febbre, e nei pressi di Roma, mor\u00ec. Che Goffredo mor\u00ec a Roma ci viene confermat0 anche dal \"Reginonis Chronicon, Continuator Reginonis Trevirensis\", durante un'epidemia (\"pestis\"), che aveva colpito l'esercito dell'imperatore, dopo che era tornato a Roma nell'estate del 964.\nMatrimonio e discendenza.\nGoffredo aveva preso in moglie Alpaide, come risulta sia dalla \"Historia Walciodorensis Monasterii\", che dal \"Miraculis Sancti Gengulfi\". Dopo essere rimasta vedova Alpaide, nel 964 circa, si era sposata in seconde nozze con il signore di Florennes, Elberto come confermano sia la \"Historia Walciodorensis Monasterii\", che il \"Miraculis Sancti Gengulfi\"; Elberto, che anche lui era al suo secondo matrimonio (la prima moglie si chiamava Herswinda), come risulta dalla \"Historia Walciodorensis Monasterii\", era il figlio primogenito del signore di Florennes, Ebroino e della moglie Berta; Alpaide al suo secondo marito non diede figli.Goffredo dalla moglie ebbe due figli:"}
{"id": "1308766", "revid": "1504506", "url": "https://it.wikipedia.org/wiki?curid=1308766", "title": "Carlo della Bassa Lorena", "text": ""}
{"id": "1308767", "revid": "1149807", "url": "https://it.wikipedia.org/wiki?curid=1308767", "title": "Mazinger Angels", "text": " \u00e8 un manga di G\u014d Nagai e Akihiko Niina incentrato sulle vicende delle quattro protagoniste femminili della serie di \"Mazinga\" (Sayaka Yumi e Jun Hono da \"Mazinga Z\" e il \"Grande Mazinga\", Venusia (Hikaru Makiba), e Maria Fleed da \"UFO Robot Goldrake\").\nNella storia, non in continuity con la saga principale ma una rielaborazione con gli stessi personaggi, le quattro ragazze combattono i loro nemici (dei mostri meccanici) guidando dei robot giganti; il titolo e il tono della serie sono ispirati alla serie televisiva degli anni settanta e ottanta \"Charlie's Angels\".\nIn Italia il manga \u00e8 stato pubblicato da d/visual dal 2 aprile 2007 al 1\u00ba giugno 2008. Nel 2017 invece l'opera \u00e8 stata riedita da J-Pop in 4 volumi."}
{"id": "1308768", "revid": "124643949", "url": "https://it.wikipedia.org/wiki?curid=1308768", "title": "Guardia nazionale repubblicana (Portogallo)", "text": "La Guardia nazionale repubblicana (in portoghese: Guarda Nacional Republicana (GNR)) \u00e8 una forza di polizia costituita da militari organizzati in un corpo speciale incaricato della pubblica sicurezza, del mantenimento dell'ordine e della tutela della propriet\u00e0 pubblica e privata in tutto il territorio portoghese.\nPer l'analogia delle funzioni assegnate, compresa quella di polizia militare, la GNR portoghese corrisponde ai carabinieri italiani e alla Gendarmeria nazionale francese.\nPresenza territoriale.\nLa Guardia \u00e8 presente in particolare nelle aree rurali. Nelle aree urbane la competenza \u00e8 essenzialmente della Pol\u00edcia de Seguran\u00e7a P\u00fablica (PSP).\nNelle Azzorre e a Madera opera la Brigada Fiscal della GNR, ma le restanti competenze sono in carico alla PSP anche per quanto riguarda le aree rurali di questi territori.\nUno dei compiti pi\u00f9 \u201cvisibili\u201d della GNR \u00e8 la guardia cerimoniale di vari edifici pubblici, come ad esempio il Pal\u00e1cio Nacional de Bel\u00e9m sede della Presidenza della Repubblica, il palazzo di S\u00e3o Bento sede del parlamento portoghese l'Assembleia da Rep\u00fablica e il Pal\u00e1cio das Necessidades sede del Minist\u00e9rio dos Neg\u00f3cios Estrangeiros (Ministero degli affari esteri).\nOrganizzazione.\nLa Guarda Nacional Republicana dipende per i suoi compiti di polizia e per le operazioni in tempo di pace, dal Minist\u00e9rio da Administra\u00e7\u00e3o Interna (Ministero dell'interno) e per i suoi compiti militari dal Minist\u00e9rio da Defesa Nacional (Ministero della difesa). La GNR comprende:\n1) Comando-Geral (comando generale), con sede a Lisbona;\n2) Unit\u00e0 Territoriali:\n3) Unit\u00e0 della Riserva:\n4) Unit\u00e0 speciali:\n5) Altre unit\u00e0:\nLa Guardia nazionale repubblicana \u00e8 comandata da un tenente generale e le sue brigate ognuna da un maggiore-generale. Le brigate includono i gruppi (comandati da un tenente colonnello), distaccamenti (comandati da un capitano), sottodistaccamenti (comandati da ufficiali subalterni) e posti (comandati da un sergente o capo).\nGli ufficiali della GNR vengono formati da dei corsi superiori specifici della Academia Militar. I sergenti e la truppa sono formati alla Escola Pr\u00e1tica da Guarda.\nStoria.\nLa Guarda Nacional Republicana \u00e8 la discendente diretta della Guarda Real da Pol\u00edcia creata al principio del secolo XIX. Pass\u00f2 per varie denominazioni prima di giungere a quella attuale.\nNel 1993 a GNR assorb\u00ec la Guarda Fiscal che era stata creata come corpo indipendente nel secolo XIX e che divenne la Brigada Fiscal della GNR.\nCollegamenti esterni.\n Sito ufficiale della GNR"}
{"id": "1308770", "revid": "767487", "url": "https://it.wikipedia.org/wiki?curid=1308770", "title": "John Bundrick", "text": ""}
{"id": "1308772", "revid": "767487", "url": "https://it.wikipedia.org/wiki?curid=1308772", "title": "Ritorno a casa Gori", "text": "Ritorno a casa Gori \u00e8 un film di Alessandro Benvenuti del 1996.\nNella pellicola, sequel di \"Benvenuti in casa Gori\", vengono utilizzati i medesimi personaggi interpretati dai medesimi attori, ad eccezione di Libero (che nel film precedente \u00e8 stato interpretato da Giorgio Picchianti) e Sandra (che nel film precedente si chiamava Serena ed era stata interpretata da Ornella Marini); il personaggio interpretato da Benvenuti, marito di Sandra/Serena, si chiama Luciano invece di Lapo.\nTrama.\nDanilo fa una rapina in una villa in Toscana insieme ad alcuni amici. Una volta rientrato in casa, scopriamo che la madre Adele \u00e8 deceduta; Danilo nasconde la refurtiva nella bara della madre esposta in casa nella stanza per la veglia.\nA casa Gori arrivano quindi tutti i parenti della defunta: Gino, il vedovo e padre di Danilo; Annibale, il padre novantacinquenne della defunta; Bruna, la secondogenita di Annibale, con il marito Libero; Sandra, figlia di Bruna e Libero, con il marito Luciano, e Cinzia, la moglie di Danilo.\nTutti si occupano di ricevere gli altri parenti e visitatori, tra i quali Faustino, il figlio ritardato di un'amica di famiglia, e il Sottili, un uomo ricchissimo ex compagno di Adele appena tornato dall'Argentina. Prima della chiusura della bara, Sandra scopre di essere figlia non di Libero, ma del Sottili, che nel passato ha convissuto di nascosto con Bruna.\nArriva sul posto anche un maresciallo dei Carabinieri, che riconosce Danilo come uno degli autori della rapina ma decide di non punirlo per la tragica situazione familiare e se ne va."}
{"id": "1308778", "revid": "38120", "url": "https://it.wikipedia.org/wiki?curid=1308778", "title": "Mazinger Angel", "text": ""}
{"id": "1308782", "revid": "339392", "url": "https://it.wikipedia.org/wiki?curid=1308782", "title": "Segnale radio", "text": ""}
{"id": "1308788", "revid": "38120", "url": "https://it.wikipedia.org/wiki?curid=1308788", "title": "Mazinga Angels", "text": ""}
{"id": "1308791", "revid": "287204", "url": "https://it.wikipedia.org/wiki?curid=1308791", "title": "Siti archeologici maya", "text": "Di seguito una lista dei principali siti archeologici maya. L'elenco comprende luoghi di culto e cerimoniali e anche aree residenziali.\nIl regno dei Maya si estendeva sul territorio degli attuali stati del Belize, El Salvador (parte settentrionale), Guatemala, Honduras (parte occidentale) e Messico (sulla Penisola dello Yucat\u00e1n)."}
{"id": "1308796", "revid": "38120", "url": "https://it.wikipedia.org/wiki?curid=1308796", "title": "Mazinga Angel", "text": ""}
{"id": "1308798", "revid": "38120", "url": "https://it.wikipedia.org/wiki?curid=1308798", "title": "God Mazinga", "text": ""}
{"id": "1308800", "revid": "6923", "url": "https://it.wikipedia.org/wiki?curid=1308800", "title": "Governatorato di Cracovia", "text": "Il governatorato di Cracovia (in polacco: \"Gubernia krakowska\") fu un'unit\u00e0 amministrativa (governatorato) del Regno del Congresso (nome assunto dalla Polonia dopo il Congresso di Vienna).\nFu creato nel 1837 dal Voivodato di Cracovia; nel 1844 il suo territorio conflu\u00ec nel governatorato di Radom."}
{"id": "1308801", "revid": "38120", "url": "https://it.wikipedia.org/wiki?curid=1308801", "title": "God mazinger", "text": ""}
{"id": "1308803", "revid": "38120", "url": "https://it.wikipedia.org/wiki?curid=1308803", "title": "God mazinga", "text": ""}
{"id": "1308810", "revid": "124975460", "url": "https://it.wikipedia.org/wiki?curid=1308810", "title": "Ma che sera", "text": "Ma che sera \u00e8 stato un programma televisivo della Rete 1 (l'odierna Rai 1) condotto da Raffaella Carr\u00e0 e andato in onda per sei puntate dal 4 marzo al 22 aprile 1978, ogni sabato alle 20:40.\nIl programma.\nLo show segn\u00f2 il ritorno di Raffaella Carr\u00e0 nella TV italiana dopo tre anni di tour ed alcuni programmi realizzati per varie televisioni estere, e vide la show girl apparire per la prima volta a colori anche in Italia. Il programma, realizzato con grandi mezzi e costi, venne poi esportato in 36 nazioni, sfruttando la presa commerciale della soubrette, che in quel periodo stava riscuotendo molto successo in Europa ed in America Latina.\nLa Carr\u00e0 ritorn\u00f2 al sabato sera con un classico variet\u00e0, dove presentava, cantava e ballava sulle coreografie curate da Gino Landi (che del variet\u00e0 fu anche il regista), affiancata anche da grandi ospiti internazionali.\nLo show, scritto da Gianni Boncompagni e Dino Verde, si ispirava a \"Gran variet\u00e0\", spettacolo radiofonico di grande successo.\nLa sigla iniziale \"Tanti auguri\" venne girata all'interno del parco a tema Italia in miniatura di Rimini, diventando immediatamente un successo internazionale con la celebre strofa \"come \u00e8 bello far l'amore da Trieste in gi\u00f9\". Il programma vero e proprio, invece, venne registrato nello Studio 1 del CPTV di Via Teulada in Roma.\nIl programma viene inoltre ricordato anche per essere stato l'ultimo a vedere le apparizioni di Bice Valori, morta due anni dopo per un tumore, ed Alighiero Noschese, suicidatosi l'anno successivo. I due, assieme a Paolo Panelli e Giorgio Bracardi, animavano gli spazi comici del programma: Noschese con le sue classiche imitazioni che lo avevano reso celebre (ad ogni puntata c'era una sorta di \"biografia satirica\" di un diverso personaggio politico, introdotta da un celebre giornalista televisivo, tutti impersonati dall'imitatore), la coppia Panelli-Valori si esibiva invece con lo sketch di \"TeleFamily\", parodia delle allora nascenti televisioni private (in cui appariva anche la loro figlia, Alessandra), infine Giorgio Bracardi era presente con il suo personaggio Catenacci (gi\u00e0 apparso nello show radiofonico \"Alto gradimento\"), un gerarca dell'era fascista che bistrattava alla fine di ogni sketch la Carr\u00e0 (definita troppo magra), il maestro Paolo Ormi (definendolo musicalmente incompetente), e talvolta anche qualche figurante tra il pubblico in studio.\nPolemiche sul caso Moro.\nIl programma, nato sotto i migliori auspici e con l'Italia che si stava sollevando dal pesante clima di austerity degli anni precedenti (simbolico fu l'avvio ufficiale, dopo cinque anni di sperimentazioni, delle trasmissioni televisive a colori della Rai, avvenuto l'anno prima, con dieci anni di ritardo rispetto a Francia, Gran Bretagna e Germania), austerit\u00e0 di cui Raffaella aveva gi\u00e0 fatto le spese con l'ultima edizione di \"Canzonissima\" nel 1974, va in onda proprio durante i giorni del tragico rapimento dell'onorevole Aldo Moro da parte delle Brigate Rosse e per questo motivo non riesce ad ottenere il successo di pubblico tanto sperato, anche se, nonostante il poco gradimento, la trasmissione fu seguita in media da ben 23.600.000 telespettatori, classificandosi tra le pi\u00f9 viste del 1978.\nQuesto fatto gravissimo e sconvolgente non fu sufficiente ad impedire la messa in onda del programma. La vicenda si prolung\u00f2 per un periodo di tempo coincidente con quello delle puntate aggravando ulteriormente la situazione. In un'intervista all'Espresso, la Carr\u00e0 dichiar\u00f2 il suo tentativo con i dirigenti Rai di posporre o addirittura cancellare il variet\u00e0, senza riuscirci: \"Il giorno che rapirono Moro telefonai alla Rai e dissi \"vi prego non mandate in onda il mio variet\u00e0\". E invece and\u00f2 in onda lo stesso. Rapivano Moro e io cantavo \"Com'\u00e8 bello far l'amore da Trieste in gi\u00f9\". Mi vergognai cos\u00ec tanto che non tornai pi\u00f9 in Italia per molto tempo\". (da L'Espresso 39/1999).\nCensure.\nRaffaella interpret\u00f2 con assoluta semplicit\u00e0 anche la canzone \"Luca,\" che parla del suo amore verso un ragazzo gay: un tema, l'omosessualit\u00e0, allora considerato un vero e proprio tab\u00f9, con i dirigenti Rai che non approvarono tale esibizione.\nAltra censura che colp\u00ec la soubrette fu quella riguardante un balletto assai audace per l'epoca: la Carr\u00e0 vestita da suora con le gambe scoperte cantava su di una mela, mentre attorno a lei dei ballerini danzavano nudi, indossando solo calze e bombetta, coperti nelle parti intime da una seconda bombetta strategica. Si decise di mandare in onda ugualmente il balletto, dedicato ai Beatles, ma la sequenza di Raffaella in versione suora-sexy venne ripresa ad una distanza considerevole.\nTra le varie biografie politico-satiriche di Alighiero Noschese, ne fu realizzata una avente come protagonista proprio Aldo Moro, ma a causa del suo sequestro (tale biografia era stata realizzata e registrata diverse settimane prima del verificarsi di quei tragici fatti) fu ovviamente censurata e mai trasmessa, nemmeno a distanza di anni.\nCuriosit\u00e0.\nIl primo ballerino del variet\u00e0 era Enzo Paolo Turchi (futuro marito della showgirl Carmen Russo), gi\u00e0 al fianco di Raffaella Carr\u00e0 in \"Canzonissima\" in cui lanciarono il ballo del \"Tuca tuca\"; in una puntata del variet\u00e0 furono invitati gli allievi della scuola di danza dello stesso Turchi, che si esibirono in un balletto assieme alla soubrette: tra questi ragazzi c'era anche una allora sconosciuta Lorella Cuccarini, all'epoca dodicenne, alla sua prima apparizione televisiva in assoluto."}
{"id": "1308814", "revid": "110157", "url": "https://it.wikipedia.org/wiki?curid=1308814", "title": "Revolution (Little Steven)", "text": "Revolution \u00e8 il quarto album solista di Little Steven, ed \u00e8 stato pubblicato nel 1989.\nIl genere \u00e8 un rock con un'impronta elettronica molto marcata. Le tastiere suonate da Mark Alexander la fanno da padrone e si fondono ottimamente con ritmi funk, dalla movimentata \"Where Do We Go From Here?\" passando per la \"title track\" \"Revolution\", mentre \"Education\" ha un inizio che ricorda molto nella melodia un'altra canzone di Steven, \"Bitter Fruit\". \"Love And Forgiveness\" continua sulla scia delle precedenti, qui il lavoro di tastiere si fa ancora pi\u00f9 intenso e si intreccia ottimamente con la particolare voce di Steven, creando una melodia molto suggestiva. Il ritmo reggae di \"Leonard Peltier\" e la ballata \"Liberation Theology\" ci riportano invece verso suoni pi\u00f9 tradizionalmente vicini allo stile dell'artista americano, mentre il ritmo marziale di \"Discipline\", unica traccia con un vero riff di chitarra elettrica, chiude un disco che pu\u00f2 senz'altro dichiararsi come il pi\u00f9 sperimentale della carriera solista di Steve Van Zandt."}
{"id": "1308815", "revid": "6923", "url": "https://it.wikipedia.org/wiki?curid=1308815", "title": "Governatorato di Sandomierz", "text": "Il governatorato di Sandomierz (in polacco: \"Gubernia sandomierska\") fu un'unit\u00e0 amministrativa (governatorato) del Regno del Congresso (Polonia).\nStoria.\nFu creato nel 1837 a partire dal Voivodato di Sandomierz, del quale conserv\u00f2 i confini e il capoluogo (Radom).\nI livelli pi\u00f9 bassi di amministrazione rimasero immutati, anche se cambiarono nome da obw\u00f3d a distretto.\nLa riforma del 1844 un\u00ec il governatorato a quello di Kielce, creando una nuova entit\u00e0, il governatorato di Radom."}
{"id": "1308816", "revid": "123024714", "url": "https://it.wikipedia.org/wiki?curid=1308816", "title": "Cropani Marina", "text": "Cropani Marina \u00e8 una frazione del comune di Cropani in provincia di Catanzaro.\nGeografia fisica.\nLocalit\u00e0 turistica e balneare, \u00e8 il centro delle attivit\u00e0 economiche e produttive del comune di Cropani, con la presenza di una delle zone industriali pi\u00f9 attive del territorio.\nL'abitato \u00e8 compreso tra il torrente Crocchio e il torrente Scilotraco. \u00c8 attraversato dalla Strada statale 106 Jonica, e perci\u00f2 molto trafficato a causa della vicinanza a Crotone e a Catanzaro. Confina con i comuni di Sellia Marina e Botricello, \u00e8 sul mare ma allo stesso tempo a 20 minuti dai boschi della Sila e a 10 minuti dalla Riserva Naturale delle Valli Cupe. Il clima \u00e8 tipicamente mediterraneo, con estati torride e inverni miti.\nStoria.\nNasce intorno alla stazione ferroviaria e si espande ormai dalla strada statale 106 sino al mare agli inizi del 1900 per opera dei sersalesi. Da segnalare l'antica torre del Crocchio, vecchia postazione d'avvistamento utilizzata per la sorveglianza della costa dai sempre pi\u00f9 frequenti attacchi saraceni.\nda segnalare anche i siti archeologici di interesse, la villa romana, sulla collina denominata \"Basilicata\" , domina il mare, bellissima e ancora ben visibile la pavimentazione, vicino alla villa, salendo un po' pi\u00f9 su, un cimitero con un centinaio di tombe curiosamente rivolte verso il sole che nasce sul mare.ed infine il sito magnogreco di Acqua di Friso presso la collina adiacente denominata \"Arvani\".\n\u00c8 da sempre centro di attivit\u00e0 commerciali, prima con la lavorazione e il commercio dei legnami, e poi pian piano con il turismo. Sono attivi numerosi villaggi turistici, situati lungo la fascia costiera.\nFino al 1946 era suddivisa fra i comuni di Albi e di Magisano; in tale data pass\u00f2 interamente al comune di Cropani.\nSociet\u00e0.\nTradizioni e folclore.\nSi ricordano le ricorrenze tradizionali della festa del 1\u00ba maggio o dei lavoratori e la festa di Sant'Antonio da Padova in giugno, patrono di Cropani marina. \nPiatti tipici della zona sono le \"m'parrettate\", pasta fatta in casa e filata a mano, i molti dolci tra i quali si ricordano la \"pittanchiusa\", tipico dolce natalizio a base di farina, uova e uva passa e infine la \"cuzzupa\", dolce pasquale."}
{"id": "1308823", "revid": "53669", "url": "https://it.wikipedia.org/wiki?curid=1308823", "title": "Milano calibro nove", "text": ""}
{"id": "1308826", "revid": "74801", "url": "https://it.wikipedia.org/wiki?curid=1308826", "title": "Opisthokonta", "text": "Gli opistoconti sono un ampio gruppo di eucarioti che include degli organismi apparentemente molto differenti ovvero quelli compresi nei regni degli animali e dei funghi pi\u00f9 alcuni protisti (in particolare quelli del phylum parafiletico Choanozoa). Sia lo studio genetico (basato sullo studio di parecchi geni analizzati separatamente) che quello ultrastrutturale supportano questo clade e sostiene fortemente l'ipotesi che sia monofiletico.\nCaratteristiche comuni.\nL'avvicinamento dei gruppi dei funghi e dei metazoi (o animali) \u00e8 abbastanza recente, proposto per primo da Cavalier-Smith, che nel 1987 us\u00f2 il nome informale di \"opisthokonts\" precedentemente assegnato ai chitridiomiceti. Nel clade delle opistoconte sono stati inseriti altri due gruppi: i mesomicetozoi e i coanoflagellati (talvolta riuniti nel clade dei coanozoi).\nLa caratteristica comune degli opistoconti \u00e8 la presenza di un singolo flagello posteriore come accade per esempio per gli spermatozoi degli animali e per le spore dei chitridi.\nGli altri eucarioti si muovono con uno o pi\u00f9 flagelli posti invece anteriormente.\nFilogenesi.\nQuesta \u00e8 la filogenesi degli opistoconti secondo le analisi molecolari."}
{"id": "1308830", "revid": "371529", "url": "https://it.wikipedia.org/wiki?curid=1308830", "title": "Who Came First", "text": "Who Came First \u00e8 il primo album solista di Pete Townshend, chitarrista e compositore dei The Who. Il disco include pezzi scartati dal concept album mai pubblicato degli Who, \"Lifehouse\", come anche un omaggio al suo mentore Meher Baba. "}
{"id": "1308833", "revid": "6923", "url": "https://it.wikipedia.org/wiki?curid=1308833", "title": "Governatorato di Lublino", "text": "Il governatorato di Lublino (in polacco: \"Gubernia lubelska\", in russo: \u041b\u044e\u0431\u043b\u0438\u043d\u0441\u043a\u0430\u044f \u0433\u0443\u0431\u0435\u0440\u043d\u0438\u044f) fu un'unit\u00e0 amministrativa (governatorato) del Regno del Congresso (Polonia).\nStoria.\nFu creato nel 1837 con i territori del Voivodato di Lublino, del quale conserv\u00f2 i confini e il capoluogo, Lublino.\nI livelli amministrativi pi\u00f9 bassi rimasero immutati, anche se cambiarono nome da obw\u00f3d a distretto. Dieci di queste unit\u00e0 prendevano il nome dai loro capoluoghi: bi\u0142gorajski, che\u0142mski, hrubieszowski, janowski, krasnystawski, lubartowski, lubelski, pu\u0142awski (dal 1842: nowoaleksandryjski), tomaszowski e zamojski.\nLa riforma del 1844 un\u00ec il governatorato con quello di Podlachia, fino alla riforma del 1867 che annull\u00f2 il cambiamento (anche se il governatorato di Podlachia divenne governatorato di Siedlce). Nel 1912 alcuni dei territori del governatorato furono staccati per formare il governatorato di Che\u0142m.\nPopolazione.\nLa regione era abitata principalmente da polacchi cattolici. Ufficialmente, circa 200.000 persone erano classificati come russi, 155.000 come ebrei e 24.000 come tedeschi."}
{"id": "1308834", "revid": "2373", "url": "https://it.wikipedia.org/wiki?curid=1308834", "title": "Opisthoconta", "text": ""}
{"id": "1308840", "revid": "767487", "url": "https://it.wikipedia.org/wiki?curid=1308840", "title": "Ufficio dei defunti", "text": "L'ufficio dei defunti (in latino: \"Officium Defunctorum\") \u00e8, nella Chiesa cattolica di rito latino, la sezione della Liturgia delle ore contenente le preghiere da usare nelle ricorrenze riguardanti i defunti.\nNell'uso attuale questo ufficio viene recitato il 2 novembre, giorno della Commemorazione di tutti i defunti, e ogni qual volta si ritenga appropriato (veglie per un defunto, esequie senza messa, per esempio)."}
{"id": "1308842", "revid": "38120", "url": "https://it.wikipedia.org/wiki?curid=1308842", "title": "Registi", "text": ""}
{"id": "1308847", "revid": "1123126", "url": "https://it.wikipedia.org/wiki?curid=1308847", "title": "Ufficio per i morti", "text": ""}
{"id": "1308848", "revid": "363629", "url": "https://it.wikipedia.org/wiki?curid=1308848", "title": "Macario pi\u00f9", "text": "Macario pi\u00f9 \u00e8 stato un programma televisivo italiano, trasmesso da RaiUno nel 1978, condotto dall'attore Erminio Macario, dal 18 novembre, per un periodo di sei puntate, ogni sabato sera.\nIncentrato sulla carriera teatrale, cinematografica e di rivista dell'attore, ripercorre gli anni della sua carriera, accompagnato da alcune delle protagoniste dello spettacolo a lui legate professionalmente, soubrette come Sandra Mondaini, Rita Pavone e Marisa Del Frate, primedonne fisse del ciclo.\nOgni puntata veniva introdotta da Macario insieme alla giovane soubrette Tiziana Pini.\nLe puntate.\nPer la prima volta l'attore torinese appare in un programma televisivo a colori. L'antologia di Macario in sei puntate, sul modello del precedente \"Macario uno e due\" (1975), narra in una sintesi fedele, riproposte per quadri, gli estratti ricavati dalle migliori riviste e commedie teatrali di maggior successo, firmate dagli autori Bruno Corbucci e Mario Amendola, con la collaborazione di Vito Molinari che ne \u00e8 anche il regista.\nLe musiche furono elaborate dal maestro Mario Bertolazzi, i costumi disegnati da Enrico Ruffini e le scene da Gianni Villa. Le coreografie sono di Toni Ventura.\nOgni puntata \u00e8 divisa in due parti distinte e separate: da un lato, la commedia semidialettale, borghese e popolare, e dall'altro lato, la commedia musicale, un tempo fatta di scenari fastosi con la \"storica\" passerella, le canzoni, le ballerine.\nTre monologhi s'intersecano all'inizio, a met\u00e0 e alla fine di ogni trasmissioni, all'interno di una fantasiosa biblioteca multimediale, a met\u00e0 strada \"fra la rivistoteca e la commedioteca\".\nVengono presentate tre commedie e suddivise un atto per ciascuna puntata: \u00ab \"Carlin Cerutti, sarto per tutti\" \u00bb (1974), con Sandra Mondaini, \u00ab \"Che quarantotto in casa Ciabotto\" \u00bb (1971), con Marisa Del Frate, \u00ab \"Due sul pianerottolo\" \u00bb (1976) con Rita Pavone. Mentre le commedie musicali riprese sono sei, una per ciascuna puntata. In ordine di apparizione sono: \u00ab \"E tu biondina\" \u00bb (1956) e \u00ab \"Follie di Amleto\" \u00bb (1947-'48) con Sandra Mondaini (prime due puntate); \u00ab \"Chiamate Arturo 777\" \u00bb (1958) e \u00ab \"Febbre azzurra\" \u00bb (1944-'45), con Marisa Del Frate (terza e quarta puntata); \u00ab \"Oklabama\" \u00bb (1949) e \u00ab \"Le educande di San Babila\" \u00bb (1947) con Rita Pavone (quinta e sesta puntata). \nPartecipano inoltre alle trasmissioni il figlio Alberto Macario e Elisabetta Viviani."}
{"id": "1308850", "revid": "10657961", "url": "https://it.wikipedia.org/wiki?curid=1308850", "title": "Iraniani", "text": ""}
{"id": "1308853", "revid": "339392", "url": "https://it.wikipedia.org/wiki?curid=1308853", "title": "Sante il bandito", "text": ""}
{"id": "1308858", "revid": "1870773", "url": "https://it.wikipedia.org/wiki?curid=1308858", "title": "Forno Martin-Siemens", "text": "Il forno Martin-Siemens o forno open-hearth \u00e8 utilizzato nelle acciaierie mondiali o fonderie, in particolare nel nord Europa. Il Siemens ha il principale scopo di eliminare il carbonio contenuto nella ghisa ed altre sporcizie della \"ghisa grezza\" (in inglese \"pig iron\"), al fine di ottenere l'acciaio.\nL'acciaio \u00e8 una lega principalmente costituita da ferro e carbonio, dove quest'ultimo \u00e8 presente con un tenore non superiore al 2.06 % circa, superato il quale l'acciaio assume la denominazione di ghisa. Ed in effetti acciaio e ghisa sono correlati tra loro non solo sotto questo aspetto, ma anche per il fatto che l'acciaio non pu\u00f2 essere prodotto direttamente, ma la sua produzione passa attraverso un processo indiretto che permette di ottenere dapprima la ghisa, che viene considerata quindi in questo caso un prodotto intermedio.\nStoria.\nIl forno Siemens fu ideato da sir Carl Wilhelm Siemens intorno al 1850. Rispetto alle metodologie precedenti, questo forno riusciva a diminuire i consumi di combustibile del 70-80%.\nL'impiego del forno Siemens per l'ossigenazione della ghisa si deve all'ingegnere francese Pierre-Emile Martin, nel 1865. Da quel momento il forno fu denominato quindi \"forno Martin-Siemens\". Nel 1892 il processo Martin-Siemens era definitivamente soppiantato negli Stati Uniti d'America dai convertitori a ossigeno (come il convertitore Bessemer e il processo LD). La nazione con la percentuale pi\u00f9 alta di acciaio prodotto a mezzo del processo Martin-Siemens (circa il 50%) \u00e8 l'Ucraina.\nDescrizione della sezione del forno.\nNella parte superiore \u00e8 disposto il laboratorio, che sostanzialmente \u00e8 un forno a riverbero con un bacino a pianta rettangolare a piccola profondit\u00e0 e con il fondo leggermente digradante verso il foro di colata che si trova sulla parte posteriore. Il bacino del laboratorio, chiamato \"suola\", \u00e8 costituito da mattoni refrattari ricoperti da uno strato, anch'esso refrattario, dello spessore di 20\u00a0cm.\nA seconda del tipo di ghisa madre utilizzata si possono avere tre diversi tipi di suola:\nLa volta del laboratorio \u00e8 quasi sempre di refrattario acido.\nFunzionamento.\nIl gas combustibile e l'aria entrano separatamente in due distinte camere, all'interno di esse i due fluidi si riscaldano sino a una temperatura di 1000/1100\u00a0\u00b0C, sottraendo calore a pile di mattoni refrattari aventi una temperatura di circa 1200\u00a0\u00b0C, continuando il loro percorso nelle tubature, si vengono a incontrare nel laboratorio e reagiscono bruciando, riscaldano la carica metallica con una lunga fiamma che lambisce dall'alto e di lato, portandola a una temperatura sui 1800\u00a0\u00b0C, sufficientemente al di sopra di quella di fusione. Contemporaneamente i fumi imboccano l'uscita del laboratorio e percorrono le tubature fino a raggiungere altre due camere, nelle quali cedono calore alle pile di mattoni refrattari i quali si riscaldano, facendo ripartire il ciclo. I fumi vengono trattati e depurati prima di essere immessi nell'atmosfera, infine pervengono al camino.\nL'immissione dei gas dura circa mezz'ora, poi vengono azionate le valvole di inversione, che appunto, scambiano la direzione dei gas nelle camere, cio\u00e8, quelle che prima hanno ceduto calore ai gas, adesso lo riacquisteranno dai fumi."}
{"id": "1308864", "revid": "838137", "url": "https://it.wikipedia.org/wiki?curid=1308864", "title": "FL4", "text": ""}
{"id": "1308871", "revid": "110080718", "url": "https://it.wikipedia.org/wiki?curid=1308871", "title": "Mutuo insegnamento", "text": "Il Mutuo insegnamento, indicato anche come insegnamento reciproco, \u00e8 un metodo didattico elaborato che risale quanto meno al Medioevo, ripreso da alcuni pedagogisti rinascimentali, come Castellino da Castello e Comenio, ed applicato anche, tra la fine del XVIII e l'inizio del XIX secolo, in alcune scuole primarie per poveri, dal pedagogista-pedagogo e filantropo inglese Joseph Lancaster e dal reverendo Andrew Bell, quest'ultimo impegnato come missionario in India. Il metodo \u00e8 stato utilizzato anche da Don Milani nella scuola da lui formata a Barbiana nel 1954.\nCon tale metodo, l'insegnamento del docente non viene impartito simultaneamente a tutti i suoi discenti, ma viene impartito inizialmente al gruppo dei discenti pi\u00f9 capaci, individuati come ripetitori delle lezioni, che a loro volta comunicano agli altri allievi -divisi in squadre o classi- quanto hanno appreso.\nIl mutuo insegnamento viene presto applicato anche in Italia; ad esempio, nel 1819 viene fondata, a Forl\u00ec, una scuola di mutuo insegnamento da Carlo Cicognani e Pietro Bofondi; il metodo \u00e8 poi ripreso anche da Raffaello Lambruschini.\nCome \u00e8 stato fatto notare, tale metodo ritorna oggi in quella che viene chiamata Peer education\nDefinizione di \"mutuo insegnamento\".\nInteressante la definizione di \u00abmutuo\u00bb: contratto tramite il quale una parte (mutuante) consegna all'altra (mutuatario) una quantit\u00e0 di denaro o di altre cose che fungono da tale; il mutuatario si impegna a restituire al mutuante ci\u00f2 che aveva ricevuto nella stessa quantit\u00e0, con i dovuti interessi.\nDefinizione di \u00abinsegnamento\u00bb: \nRaffaello Lambruschini.\nRaffaello Lambruschini fu promotore di un'importante opera educativa nella Toscana granducale, nell'ambito del gruppo Viesseux e le sue teorie pedagogiche si diffusero ben presto, ottenendo anche il sostegno di studiosi insigni di altri stati italiani. In Toscana, personaggi come Pietro Thouar ed Enrico Mayer, figure di rilievo della cultura pedagogica granducale, diedero un contributo notevole alla nascita di un'istruzione scolastica che si basasse sull'attuazione di coerenti programmi pedagogici. Nel 1833, la Societ\u00e0 di mutuo insegnamento band\u00ec un concorso che prevedeva la pubblicazione di un libro di lettura educativo per i ragazzi; infatti, proprio un anno prima, il Vieusseux aveva proposto al pedagogista Mayer che fossero pubblicati libri elementari adatti all'istruzione dei ragazzi. Nel 1836, fu premiato dalla Commissione concorsuale, presieduta da Gino Capponi, il libro \"Giannetto\" di Alessandro Luigi Parravicini, che ebbe un grande successo, in quanto in Italia era molto avvertita la necessit\u00e0 di istruire i ragazzi e la popolazione.\nFederico Confalonieri.\nIl metodo del mutuo insegnamento fu adottato in molte scuole italiane agli inizi dell'Ottocento; ricordiamo l'esperienza di Federico Confalonieri in Lombardia. Egli fu un grande sostenitore di questo nuovo ed efficace modo di fare scuola, tanto che ne elogi\u00f2 i vantaggi sul famoso giornale \u201cil Conciliatore\u201d. Il sistema scolastico cos\u00ec concepito risultava essere vantaggioso per le scuole pi\u00f9 povere, dove il numero dei maestri era esiguo rispetto agli alunni ed era cos\u00ec concepito: molti alunni e pochi maestri, in quanto coinvolgeva nell'insegnamento gli alunni pi\u00f9 preparati in qualit\u00e0 di sottomaestri (monitori).\nSuddivisione in classi.\nSi divideva in tre momenti fondamentali: 1) Divisione della scuola in pi\u00f9 classi; 2) Scelta dei monitori; 3) Lavoro simultaneo in tutte le classi negli stessi locali e negli stessi momenti.\nNotizie recenti.\nNon si pu\u00f2 parlare di mutuo insegnamento senza ricordare l'esperienza di Don Lorenzo Milani (1923-1967), sacerdote ed educatore, nonch\u00e9 fondatore della scuola di Sant'Andrea di Barbiana, dove realizz\u00f2 il primo esempio di scuola a tempo pieno per ragazzi provenienti dalle classi popolari e mise in pratica alcuni dettami del mutuo insegnamento. La sua breve vita fu dedicata completamente alla realizzazione di progetti di riforma scolastica e alla difesa della libert\u00e0 di coscienza, come si pu\u00f2 apprendere dalle opere \u201cEsperienze Pastorali\u201d, \u201cLettera ad una professoressa\u201de \u201cL'obbedienza non \u00e8 pi\u00f9 una virt\u00f9\u201d. Il suo famoso libro \u201cLettera ad una professoressa\u201d \u00e8 ricordato ancora oggi, a distanza di 40 anni, per la sua novit\u00e0 rivoluzionaria riguardante un ruolo diverso dell'educatore e, soprattutto, per la denuncia della natura classista e discriminatoria della scuola italiana di allora e di oggi. Egli, a suo tempo, scelse di seguire un'idea forte, cio\u00e8, quella di usare come unico mezzo di comunicazione le lettere inviate a conoscenti e a giornali e riviste; opt\u00f2 di far scrivere i testi ai ragazzi stessi, non per evitare la censura ecclesiastica - nel caso avesse scritto lui di suo pugno - ma per incidere sulle menti e le coscienze di coloro che erano preposti all'educazione e alla formazione delle nuove generazioni. I motivi alla base di \u201cLettera ad una professoressa\u201d nacquero a seguito di una bocciatura di due allievi della scuola di Barbiana che erano andati a Firenze, a sostenere gli esami da privatisti per la maturit\u00e0 magistrale. Fu un vero colpo per la scuola di Don Lorenzo, poich\u00e9 in dieci anni di attivit\u00e0, non era mai accaduto che venissero respinti degli studenti; anzi, si erano verificate fino a quel momento brillanti promozioni, proprio di giovani allievi preparati dai due giovani bocciati."}
{"id": "1308873", "revid": "13833", "url": "https://it.wikipedia.org/wiki?curid=1308873", "title": "Geschichtsaufarbeitung", "text": ""}
{"id": "1308876", "revid": "174925", "url": "https://it.wikipedia.org/wiki?curid=1308876", "title": "Ipopituarismo", "text": ""}
{"id": "1308880", "revid": "767487", "url": "https://it.wikipedia.org/wiki?curid=1308880", "title": "Rivelazioni di un'evasa da un carcere femminile", "text": "Rivelazioni di un'evasa da un carcere femminile (\"Women in Cages\") \u00e8 un film del 1971 diretto da Gerardo de Leon.\nFilm del filone women in prison, seguito, l'anno successivo, da \"The Big Bird Cage\" di Jack Hill. Protagonista di entrambe le pellicole \u00e8 Pam Grier, nel ruolo prima di Alabama e poi di Blossom.\nTrama.\nCarol Jeffries (conosciuta come Jeff) \u00e8 una nativa americana che risiede nelle Filippine. Viene condannata a dieci anni di galera dopo essere stata trovata insieme ad uno spacciatore, il suo fidanzato Rudy. Si abituer\u00e0 alle situazioni estreme e convincer\u00e0 le sue compagne di cella a provare a fuggire con lei attraverso la giungla, lontano dai guardiani stupratori."}
{"id": "1308884", "revid": "287204", "url": "https://it.wikipedia.org/wiki?curid=1308884", "title": "Anna di Cleves", "text": ""}
{"id": "1308892", "revid": "1543377", "url": "https://it.wikipedia.org/wiki?curid=1308892", "title": "Joachim Vobbe", "text": "Studi e ordinazione sacerdotale.\nDopo aver frequentato il \"Gymnasium\" Statale di Lingue Antiche di San Michele a Bad M\u00fcnstereifel (1957 - 1966), studi\u00f2 Teologia a Bonn, M\u00fcnster e Colonia. Fu ordinato sacerdote il 14 giugno 1972 nell'Arcidiocesi cattolica di Colonia.\nDa cattolico a Vetero-cattolico.\nFu cappellano a Colonia-Holweide e presso la parrocchia dell'Assunzione di Maria a D\u00fcsseldorf-Unterbach prima di passare, nel 1977 alla Diocesi cattolica per i vecchi cattolici in Germania. In questa divenne vicario e parroco a Blumberg e nelle parrocchie di confine nel Baden-W\u00fcrttemberg, poi per tredici anni parroco di Offenbach am Main, e, dal 1985 alla sua elezione a Vescovo, anche Decano dell'Assia\nVescovo.\nIl 15 novembre 1994 fu eletto successore di Sigisbert Kraft dal Sinodo Episcopale nella chiesa di San Fiorino a Coblenza, per essere ordinato Vescovo il 25 marzo 1995 nella chiesa dei Re Magi a Francoforte sul Meno. Da quel momento risiede a Bonn, sede dei Vescovi vetero-cattolici tedeschi dal 1873.\nDal 1997 al 2002 \u00e8 stato presidente della Conferenza episcopale vetero-cattolica internazionale (IBK) presso la Comunione Anglicana; dal 2002 fa parte del \"Bureau\" dell'IBK come questore. Dal febbraio 1998 \u00e8 diventato delegato dell'IBK con competenza vescovile per i Vecchi Cattolici italiani, carica che ha mantenuto fino al 31 dicembre 2007. In quest'incarico \u00e8 stato sostituito dallo svizzero Fritz-Ren\u00e9 M\u00fcller.\nDal 1999 \u00e8 Vescovo Assistente Onorario della Diocesi di Gibilterra in Europa, e dal 2002 riveste lo stesso ruolo anche presso la Convocazione delle Chiese Episcopali Americane in Europa.\nIl 1\u00ba luglio 2000 \u00e8 stato co-consacratore ad Utrecht di Joris Vercammen Arcivescovo di Utrecht, insieme a Jan Lambert Wirix-Speetjens (all'epoca vescovo di Haarlem, consacratore principale) e Wiktor Wysocza\u0144ski (Vescovo della Chiesa polacco-cattolica - Diocesi di Varsavia).\nDal 2007 \u00e8 co-presidente, con l'anglicano Jonathan Gledhill, del Consiglio Internazionale di Coordinazione tra Anglicani e Vetero-cattolici (incarico gi\u00e0 ricoperto tra il 1998 e il 2003).\nDal 2004 \u00e8 a capo del gruppo dei delegati vetero-cattolici della commissione preparatoria per la prosecuzione del dialogo tra ortodossi e vetero-cattolici.\nTra le importanti decisioni del suo servizio episcopale c'\u00e8 la trasformazione che nei Sinodi pi\u00f9 progressisti apr\u00ec l'ordinazione alle donne. Il luned\u00ec di Pentecoste del 1996 ordin\u00f2 a Costanza le prime due donne sacerdote.\nDal 1995 al 2004 ha convocato teologi e laici dalla sua Diocesi e dall'Ecumene ai cosiddetti \"Giorni della lettera pastorale\", una sorta di brainstorming della durata di una settimana da cui nasceva ogni volta una lettera pastorale tematica con materiale di lavoro aggiuntivo.\nNel 2007, col ceco Du\u0161an Hejbal e l'austriaco Bernhard Heitz ha seguito la nascita della Chiesa vetero-cattolica in Ucraina.\nNel Consiglio nazionale del 26 giugno 2009 ha rassegnato le dimissioni per motivi di salute; il 7 novembre dello stesso anno il Sinodo riunito a Mannheim ha scelto Matthias Ring, che sar\u00e0 consacrato il 20 marzo 2010, come suo successore.\nAltri dati.\nJoachim Vobbe era sposato e aveva due figli maschi."}
{"id": "1308899", "revid": "289247", "url": "https://it.wikipedia.org/wiki?curid=1308899", "title": "Canoisti", "text": ""}
{"id": "1308904", "revid": "20090", "url": "https://it.wikipedia.org/wiki?curid=1308904", "title": "E-3A Sentry", "text": ""}
{"id": "1308909", "revid": "196390", "url": "https://it.wikipedia.org/wiki?curid=1308909", "title": "Aeronautica militare sovietica", "text": ""}
{"id": "1308910", "revid": "196390", "url": "https://it.wikipedia.org/wiki?curid=1308910", "title": "Aeronautica Militare Sovietica", "text": ""}
{"id": "1308914", "revid": "1543377", "url": "https://it.wikipedia.org/wiki?curid=1308914", "title": "Sandro Bolchi", "text": "Biografia.\nNato da una famiglia originaria di Novi Ligure (AL), si laure\u00f2 in lettere ed esord\u00ec come attore al teatro \"Guf\" di Trieste. Prosegu\u00ec questa esperienza anche dopo essersi trasferito a Bologna, dove inizi\u00f2 l'attivit\u00e0 di giornalista e approfond\u00ec quella di regista, fondando nel 1948 il Teatro La Soffitta. Fra i primissimi successi teatrali \"L'imperatore Jones\" di O'Neil e \"l'Avaro\" di Moli\u00e8re.\nLa televisione.\nDal 1956 si dedic\u00f2 soprattutto alla televisione, esordendo con \"Frana allo scalo Nord\" di Ugo Betti e realizzando, con tecnica robusta e senso dello spettacolo, numerose commedie e romanzi sceneggiati, produzioni di grande impegno e successo (\"I miserabili\", \"I promessi sposi\", \"Anna Karenina\", \"I fratelli Karamazov\" e \"I demoni\" di Fedor Dostoevskij con la sceneggiatura dello scrittore Diego Fabbri; \"Il crogiuolo\", \"Il mulino del Po\", prima e seconda parte, per cui lavor\u00f2 anche alla riduzione con l'autore del romanzo Riccardo Bacchelli. \"La coscienza di Zeno\", dal romanzo omonimo di Italo Svevo, \"Le mie prigioni\", di Silvio Pellico, e \"Assunta Spina\"): per questo il grande pubblico lo ricorder\u00e0, assieme ad Anton Giulio Majano, come il \"regista degli sceneggiati televisivi\" per antonomasia. Bolchi ebbe il merito di rendere popolari molti grandi classici della letteratura italiana e internazionale, anche grazie alla partecipazione di grandi attori, quasi tutti di provenienza teatrale, del calibro di Luigi Vannucchi, Elsa Merlini, Tino Carraro, Glauco Mauri, Lilla Brignone, Giancarlo Sbragia, Gianni Santuccio, per citarne alcuni.\nSi occup\u00f2 anche di critica televisiva.\n\u00c8 morto il 2 agosto 2005 in una clinica romana per disturbi cardiovascolari; le esequie si sono svolte nella chiesa degli Artisti in piazza del Popolo. \u00c8 stato sepolto nel cimitero di Novi Ligure, nella cappella di famiglia."}
{"id": "1308915", "revid": "120683425", "url": "https://it.wikipedia.org/wiki?curid=1308915", "title": "Il bello della diretta", "text": "Il bello della diretta \u00e8 stato un programma televisivo italiano di intrattenimento, trasmesso da RaiUno dal 13 marzo 1986, ogni gioved\u00ec sera, per dodici puntate.\nIl programma.\nDiretto da Gianni Brezza, fu condotto da Loretta Goggi, protagonista del programma, che si esibiva come cantante, ballerina ed imitatrice, accompagnata da otto attori, presenti per l'intera durata del programma: Marina Bellini, Rosalba Bongiovanni, Laura D'Angelo, Germana Pasquero, Mario Brusa, Franco Chirico, Mario Marchetti, Santo Versace e Alessandro Bergonzoni.\nGli abiti della signora Goggi sono di Pino Lancetti.\nOgni settimana veniva ospitato un cantante con il quale Loretta si produceva in duetti ed interviste, conducendo anche diversi giochi con il pubblico a casa.\nUno spazio di approfondimento, intitolato \"Test\", era affidato al giornalista Alessandro Cecchi Paone, che, coadiuvato dallo psicologo Enzo Spaltro, conduceva un quiz psicologico rivolto al pubblico, che pu\u00f2 essere considerato una sorta di ripresa dell'omonimo programma, condotto fino a circa due anni prima da Emilio Fede.\nAll'interno del programma la Goggi presenta anche i brani del suo album \"C'\u00e8 poesia\"."}
{"id": "1308924", "revid": "73338", "url": "https://it.wikipedia.org/wiki?curid=1308924", "title": "Filmografia su Antifascismo e Resistenza", "text": "La filmografia su antifascismo e resistenza \u00e8 un ampio filone filmografico che si \u00e8 sviluppato negli anni successivi alla Seconda guerra mondiale."}
{"id": "1308926", "revid": "289247", "url": "https://it.wikipedia.org/wiki?curid=1308926", "title": "San Teodoro d'Amasea", "text": ""}
{"id": "1308934", "revid": "1272592", "url": "https://it.wikipedia.org/wiki?curid=1308934", "title": "Santa Croce (sestiere di Venezia)", "text": "Santa Croce (\"Santa Cr\u00f3xe\" in veneto) \u00e8 un sestiere di Venezia.\nNel 2015 il sestiere di Santa Croce contava 5068 abitanti.\nGeografia.\nIl sestiere di Santa Croce confina a sud e ad est con il sestiere di San Polo, avendo come limiti il rio di San Stae, il rio Marin e la prima parte del rio della Frescada, fino alla parrocchia di San Pantalon.\nA sud confina con il sestiere di Dorsoduro a corte Gallo e corte Barbo. A nord \u00e8 delimitato dal Canal Grande ed \u00e8 collegato a Cannaregio tramite il ponte degli Scalzi e il ponte della Costituzione.\nSe si esclude l'area del Tronchetto, di origini recenti, il sestiere risulta essere il meno esteso della citt\u00e0.\nStoria.\nIl sestiere deve il suo nome alla chiesa di Santa Croce, importante luogo di culto demolito dopo le soppressioni di Napoleone.\nCome parte di San Polo, questo sestiere apparteneva anticamente alla zona detta \"Luprio\", dove avevano sede numerose saline.\n\u00c8 il sestiere che nel corso del XX secolo pi\u00f9 degli altri ha subito l'impatto del collegamento viario tra Venezia e la terraferma, prima con la realizzazione della Stazione Marittima e poi con la creazione dell'area di Piazzale Roma, l'apertura del Rio Novo e la costruzione del parcheggio-isola artificiale del Tronchetto, conseguenze dirette della costruzione del ponte automobilistico della Libert\u00e0 nel 1933 (all'epoca Ponte Littorio), che hanno trasformato la parte nord del sestiere nel terminal automobilistico e dei bus nella citt\u00e0 lagunare. Questo \u00e8 l'unico sestiere di Venezia in cui esiste una piccola zona dove poter circolare con degli automezzi, sia pure in modo molto limitato.\nMonumenti e chiese.\nForse, anche per la limitate estensione, \u00e8 la zona meno ricca d'arte della citt\u00e0 e si caratterizza per le viuzze strette intervallate da pochi campi.\nTra le poche chiese, degne di nota sono San Giacomo dell'Orio, San Stae e il tempio di San Nicola da Tolentino. Da ricordare anche le due chiese di San Simeone: quella di San Simeon Grando intitolata a Simeone Profeta, l'altra, San Simeon Piccolo, dedicata ai santi Simone il Cananeo e Giuda Taddeo. Gli aggettivi usati per distinguerle, si riferivano alla dimensione degli edifici prima dei lavori di ampliamento di San Simeon Piccolo nel Settecento, e sono tutt'ora utilizzati nonostante la chiesa di San Simeon Grando sia oggi molto pi\u00f9 piccola rispetto all'altra.\nGli edifici di maggior pregio si trovano lungo il Canal Grande. Tra questi spicca per importanza Ca' Pesaro, che \u00e8 sede del Museo d'arte orientale e della Galleria internazionale di arte moderna dove sono esposte opere significative di grandi autori, tra i quali Gustav Klimt, Vasilij Kandinskij e Matisse.\nIl Fontego dei Turchi era il magazzino in cui i mercanti ottomani potevano scaricare la loro merce a Venezia. Ora \u00e8 la sede del Museo di storia naturale, dove si possono ammirare anche due scheletri completi di dinosauro trovati durante una spedizione scientifica finanziata dall'imprenditore veneziano Giancarlo Ligabue."}
{"id": "1308939", "revid": "6923", "url": "https://it.wikipedia.org/wiki?curid=1308939", "title": "Burzum (album)", "text": "Burzum \u00e8 il primo album dell'omonimo progetto musicale, pubblicato nel marzo 1992 dall'etichetta discografica Deathlike Silence Productions.\nIl disco.\n\"Burzum\" viene considerato da molti come uno dei dischi capostipiti del black metal e fonte di ispirazione per i gruppi che vennero successivamente.\nLo stile adottato si discosta significativamente da quello dei suoi coevi per la variet\u00e0 delle tracce (sono presenti composizioni per solo sintetizzatore), il canto (uno screaming straziante) e le chitarre fortemente distorte. Da notare anche il fatto che, contrariamente alla maggior parte dei gruppi dell'epoca, Burzum era (e rest\u00f2) un progetto solista.\nOrigine e storia.\nVarg Vikernes incontr\u00f2 \u00d8ystein Aarseth, conosciuto come Euronymous, nei primi anni novanta nel suo negozio di dischi \"Helvete\" (\"inferno\" in norvegese) a Oslo. Vikernes, che in realt\u00e0 \u00e8 originario di Bergen, visitava spesso la scena musicale underground della citt\u00e0. Un'amicizia sviluppatasi tra lui, Aarseth e gli altri membri della band Mayhem, fu all'origine della genesi dell'album. Jan Axel Blomberg (Hellhammer), batterista dei Mayhem, comment\u00f2 in seguito la prima impressione che ebbe incontrando Vikernes:\nPresto Vikernes si trasform\u00f2 in una figura chiave nel cosiddetto \"Inner Circle\" della scena black metal norvegese. A quel tempo Aarseth aveva fondato l'etichetta Deathlike Silence Productions e si offr\u00ec di produrre anche il progetto solista Burzum di Vikernes, che fino a quel momento aveva pubblicato solo due demo con brani strumentali. Il nome Burzum deriva dalla lingua nera di Mordor che Tolkien invent\u00f2 per \"Il Signore degli Anelli\": Burzum significa \"oscurit\u00e0\" (\"B\u00fbrz\" \"oscuro\", -\"um\" [suffisso di nominalizzazione]). A tal proposito, Vikernes ha dichiarato: \u00abL'oscurit\u00e0 dei cristiani era ovviamente la mia luce. Quindi, tutto sommato, \u00e8 stato naturale per me usare il nome Burzum\u00bb.\nA causa delle scarse possibilit\u00e0 finanziarie di Aarseth, le sessioni di registrazione furono ripetutamente rimandate. La madre di Vikernes, Lene Bore, finanzi\u00f2 ampiamente la produzione del disco. L'album fu inciso nel gennaio 1992 ai Grieghallen Studios di Eirik \"Pytten\" Hundvin. Lo studio in questione fu scelto perch\u00e9 era vicino al luogo di residenza di Vikernes e lui conosceva Hundvin dai tempi del suo ex gruppo Old Funeral. Lo stesso Hundvin ha prodotto l'album con l'aiuto di Vikernes; Aarseth \u00e8 apparso come co-produttore.\nGli strumenti nell'album sono stati interamente registrati da Vikernes. Euronymous ha registrato solo l'assolo di chitarra in \"War\", nonch\u00e9 i rumori di sottofondo in \"Dungeons of Darkness\" generati con un gong. Al fine di produrre un suono grezzo e meno \"laccato\" possibile, sono state utilizzate apparecchiature di qualit\u00e0 inferiore, come un amplificatore Marshall difettoso. La voce \u00e8 stata cantata filtrandola attraverso le cuffie. Secondo Vikernes, l'album venne registrato e masterizzato in sole 19 ore. Tutti i brani dell'album sono stati registrati alla prima take.\nPer scopi pubblicitari, nel mese di febbraio fu pubblicato un nastro promozionale con i pezzi \"Feeble Screams from Forests Unknown\" ed \"Ea, Lord of the Depths\"; l'album segu\u00ec nel marzo 1992.\nStile musicale.\nContrariamente agli album successivi di Vikernes, questo \u00e8 fortemente influenzato dalla cosiddetta prima ondata black metal degli anni ottanta. In particolare Hellhammer e Bathory possono essere citati come fattori influenti nella composizione dell'album. Le canzoni sono mantenute su toni quasi monotoni e sono quasi sempre prive di cambi di ritmo significativi e di sofisticati assoli di chitarra. La produzione dell'album \u00e8 volutamente primitiva e conferisce all'opera un suono grezzo e minaccioso.\nL'album inizia con un breve pezzo al sintetizzatore - \"Intro\". Alcune canzoni, come \"Feeble Screams from Forests Unknown\" ed \"Ea, Lord of the Depths\", sono molto veloci e hanno un suono di basso continuo. Soprattutto \u00e8 il cantato \"scream\" in tipico stile black metal di Varg Vikernes che colpisce violentemente l'ascoltatore. \"Black Spell of Destruction\" \u00e8 un brano lento dove vengono ripetuti ossessivamente gli stessi pattern di batteria e la voce continua a riversare un odio atavico sull'ascoltatore. \"Channeling the Power of Souls into a New God\" \u00e8 un pezzo (quasi) puramente strumentale che \u00e8 stato creato interamente al sintetizzatore e ricorda la musica d'ambiente. Questi sono i primi esperimenti dello stile musicale che Vikernes svilupper\u00e0 nei suoi due album seguenti \"Dau\u00f0i Baldrs\" (1997) e \"Hli\u00f0skj\u00e1lf\" (1999). Alla fine del brano, pu\u00f2 essere ascoltato come un sussurro l'invito: \"\u00abWorship me!\u00bb\" (\"Veneratemi!\").\n\"War\" \u00e8 un brano insolito per Burzum. Con i suoi 2 minuti e 30 secondi \u00e8 piuttosto breve ed elabora influenze heavy metal e thrash metal. Il riff relativamente semplice ricorda la musica punk e rende la canzone accattivante. Vikernes cit\u00f2 i Bathory come una delle influenze per la canzone. \"The Crying Orc\" \u00e8 il secondo pezzo strumentale dell'album, questa volta per chitarra. \u00c8 calmo e melodico e dura meno di un minuto. \"A Lost Forgotten Sad Spirit\", 9 minuti di durata, \u00e8 la traccia pi\u00f9 lunga del disco. \u00c8 stata registrata ad un ritmo lento, ha pochi cambiamenti di tempo ed \u00e8 in gran parte basata sullo stesso riff. \"My Journey to the Stars\" invece consiste prevalentemente in diversi cambiamenti di tempo. \"Dungeons of Darkness\", un altro pezzo strumentale dark ambient, \u00e8 di nuovo ossessivamente ripetitivo e dipinge scenari angoscianti e inquietanti. Vikernes scrisse questo brano insieme a \u00d8ystein Aarseth.\nCopertina.\nCome dichiarato dallo stesso Varg Vikernes, la copertina dell'album si ispira ad un modulo di \"Advanced Dungeons &amp; Dragons\" chiamato \"Il tempio del Male Elementale\".\nTesti.\nI testi riguardano principalmente storie fantasy oscure, l'ispirazione proviene prevalentemente dal gioco di ruolo \"Dungeons &amp; Dragons\" e dall'opera fantasy \"Il Signore degli Anelli\". Successivamente, Vikernes, diventato un estremista di destra e neo-paganista, cerc\u00f2 di reinterpretare i testi alla luce della mitologia nordica, volendosi allontanare da queste influenze tipicamente adolescenziali. Contrariamente alla sua immagine precedente, egli neg\u00f2 le tendenze sataniste in un'intervista concessa alla rivista inglese \"Extreme Metal Terrorizer\". Se in questo album i testi sono ancora scritti in inglese, altra novit\u00e0 fondamentale che Vikernes intraprender\u00e0 a partire dall'album successivo riguarda l'uso della lingua norvegese al posto dell'inglese. Con questa semplice modifica, Burzum apporta un nuovo modo di concepire il black metal norvegese: la lingua-madre rende il genere praticamente inaccessibile a chiunque altro, delineando i confini di un mondo esclusivo (e per questo ancora pi\u00f9 \"inquietante\").\nSebbene i testi siano stati scritti in forma di versi, le rime sono presenti solo nel brano \"War\". Alcune righe di testo contengono spesso solo singole parole sotto forma di catena di associazione, che insieme formano la parte base della storia. I versi iniziali di \"Feeble Screams from Forests Unknown\" nella traduzione italiana possono servire da esempio:\nTemi ricorrenti che attraversano l'intero album sono la ricerca di un'epoca precedente, migliore, cos\u00ec come la magia e l'oscurit\u00e0. I testi sono mantenuti freddi e senza emozioni e servono solo a descriverne il contenuto. Contengono anche visioni misantropiche e apocalittiche (\"La tragedia del mondo / \u00e8 servita nel mio giorno di festa\" - \"Black Spell of Destruction\", \"Oscurit\u00e0, odio e inverno / governa la terra quando torno\" - \"My Journey to the Stars\"). Un profondo sentimento di disperazione permea l'intero album (\"L'anima senza speranza / continua ad aspettare\" - \"Feeble Screams from Forests Unknown\"), che viene ripetutamente interrotto da dichiarazioni bellicose (\"Eppure non dobbiamo mai arrenderci\" - \"War\", \"Ascolta la mia spada\" - \"Black Spell of Destruction\").\nVikernes definisce \"Feeble Screams from Forests Unknown\" la quintessenza del suo lavoro in quel momento. Tutte le altre canzoni sarebbero, secondo lui, solo \"note a pi\u00e8 di pagina\" di un discorso pi\u00f9 ampio. Il contenuto del pezzo descrive il canto del viaggio di un'anima antica che vaga senza pace in lande desolate. La canzone termina con la frase: \"\u00abThe hopeless soul keeps mating\u00bb\" (\"L'anima senza speranza continua a riprodursi\"). Quando trascrisse questa riga del testo nelle prime stampe dell'album, Aarseth cambi\u00f2 il termine \"riprodursi\" in \"attendere\" (forma progressiva della parola inglese \"wait\"). Questa particolarit\u00e0 pu\u00f2 essere osservata anche nell'edizione Misanthropy Productions.\n\"Ea, Lord of the Depths\" parla della divinit\u00e0 sumera Ea, che \u00e8 considerata \"Signore della Terra\" e ha la forma di un mostro marino. In una successiva intervista, Vikernes afferm\u00f2 che era l'Acquario mesopotamico e lo colleg\u00f2 a Odino, che a sua volta era \"l'Acquario nordico\". Nel 2004 Fenriz dei Darkthrone ha inserito il pezzo nella sua compilation black metal \"Fenriz Presents... The Best of Old-School Black Metal\".\n\"Black Spell of Destruction\" parla di una \"maledizione della distruzione\" che glorifica l'annientamento del mondo. La maledizione si chiama letteralmente \"Ftraga Sheb Nigurepur\" ed \u00e8 scritta in un linguaggio fantasy che si basa ovviamente sul mito di Cthulhu di H.P. Lovecraft e ricorda il mantra del \"Necronomicon\". Fu Euronymous ad aggiungere la parola \"Black\" al titolo del brano nella prima stampa del disco.\nQuello di \"War\" \u00e8 un testo fantasy che descrive i pensieri finali di un guerriero morente. In seguito Vikernes ha cercato di reinterpretare il tema della canzone come \"il concetto odinista di morte in battaglia\".\n\"A Lost Forgotten Sad Spirit\" \u00e8 un brano epico su un ragazzo morto in una cripta. Quest'ultimo \u00e8 in attesa di essere liberato dalla tomba per perseguitare per sempre il maledetto \"spirito perduto, dimenticato e triste\".\n\"My Journey to the Stars\" si basa su un sogno di Vikernes e descrive un viaggio astrale. A causa dell'ideologia estremista di destra mostrata apertamente da Vikernes, la frase del testo \"\u00abWar between races / A goal is reached\u00bb\" (\"La guerra tra razze / Un obiettivo \u00e8 raggiunto\") pu\u00f2 essere interpretata come un riferimento al Nazismo. Anche qui si sono verificate imprecisioni a causa di Aarseth: la prima riga \"\u00abI immaterialize\u00bb\" fu erroneamente trascritta \"\u00abI materialize\u00bb\", invertendo cos\u00ec il significato del verso. Anche questo errore \u00e8 stato mantenuto nella nuova edizione dell'album.\nPubblicazione e influenza.\nIl disco venne stampato in vinile e in CD, entrambi limitati a 1000 copie, con impressi nel retro delle copertine l'indirizzo di Varg Vikernes e della casa discografica di Euronymous; nello stesso anno venne ristampata una seconda versione in CD dove per\u00f2 non \u00e8 presente l'indirizzo di Vikernes. Entrambe le versioni comunque non contengono testi ma solo un'immagine di Burzum e le informazioni inerenti alla registrazione. Solo alcune copie della prima versione in vinile contengono l'inserto con i testi. Vikernes ebbe a lamentarsi di Euronymous, proprietario ed editore della Deathlike Silence Productions, in quanto quest'ultimo cambi\u00f2 alcune frasi all'interno del booklet del disco, tra cui il titolo di \"Ea, Lord of the Depths\" in \"Ea, Lord of the Deeps\".\nPoco tempo dopo l'uscita dell'album di debutto di Burzum, il cosiddetto \"Inner Circle\" gravitante attorno ai due protagonisti Aarseth e Vikernes si trasform\u00f2 in un'organizzazione criminale vera e propria, per conto della quale furono commessi numerosi incendi di chiese e attacchi a vari membri di gruppi musicali ostili. Ad esempio, la casa del cantante dei Therion Christofer Johnsson fu data alle fiamme. L'atto fu probabilmente commesso da una ragazza di 18 anni di nome Suuvi Mariotta Puurunen, che venerava \"il conte\", come chiamava affettuosamente Varg Vikernes sulla base del suo pseudonimo dell'epoca \"Count Grishnackh\", e che lo considerava il \"leader\" dell'organizzazione. Prima di appiccare il fuoco, l'adolescente incise con un coltello le parole \"Il conte \u00e8 stato qui e torner\u00e0\" sulla porta d'ingresso dell'abitazione di Johnsson. In loco lasci\u00f2 anche una copia autografata dell'album \"Burzum\". Dato che uno dei residenti della casa si accorse in tempo dell'incendio, non ci furono danni o feriti. Anche Vikernes stesso si vant\u00f2 pubblicamente sul giornale \"Bergens Tidende\" dei crimini commessi dall'Inner Circle. Sperava cos\u00ec di ottenere pubblicit\u00e0 per il suo secondo album. Fu invece arrestato per la prima volta nel gennaio 1993, con l'accusa di incendio doloso. Fu rilasciato nel marzo 1993 per mancanza di prove.\nNel marzo 1993 fu pubblicato l'EP \"Aske\" (\"ceneri\" in norvegese), registrato nell'agosto 1992, in cui \u00e8 possibile trovare una nuova registrazione di \"A Lost Forgotten Sad Spirit\". Sulla copertina dell'EP c'\u00e8 una fotografia delle rovine della chiesa di Fantoft, che and\u00f2 completamente distrutta in un incendio doloso il 6 giugno 1992, presumibilmente compiuto da membri dell'Inner Circle (se non da Vikernes stesso). Alle prime copie dell'EP fu addirittura allegato un accendino a mo' di sberleffo.\nDurante il periodo di detenzione di Vikernes, le tensioni tra lui e Aarseth arrivarono al culmine; Vikernes afferm\u00f2 che Aarseth trattenne per s\u00e9 i proventi delle vendite del primo album e dell'EP al fine di pagare i propri debiti, e non gli vers\u00f2 la sua quota di diritti d'autore. La mattina del 10 agosto 1993, Aarseth fu assassinato da Vikernes, che successivamente venne arrestato e condannato a 21 anni di prigione, la pena massima in Norvegia. L'omicidio di Euronymous, ma anche l'incendio doloso di tre chiese, e il possesso di armi ed esplosivi furono fattori decisivi nella condanna al carcere di Vikernes.\n\"Burzum\" \u00e8 stato ristampato nel 1995 in versione CD digipack in abbinamento con il mini EP \"Aske\" per la Misantrophy Records. In questa edizione, \u00e8 inclusa solo la versione apparsa in \"Aske\" di \"A Lost Forgotten Sad Spirit\". Sempre insieme ad \"Aske\", nel 2010 il disco \u00e8 stato nuovamente ristampato dalla Byelobog Productions come \"Burzum/Aske\".\nAccoglienza.\nMentre la scena black metal norvegese nata attorno all'Inner Circle, che risale a Euronymous, \u00e8 stata criticata, in particolare dalla stampa mainstream, in riviste quali \"Rock Hard\" e \"Metal Hammer\", per la sua ideologia negativa, molte band della scena hanno raggiunto uno status di culto presso alcuni appassionati, soprattutto a causa dell'attenzione dei media data al black metal satanista norvegese dopo l'incendio delle chiese. La prima edizione dell'album con l'indirizzo di contatto di Burzum e della DSP (la seconda edizione elenca gli indirizzi di DSP e Voices of Wonder), la versione in vinile e soprattutto l'EP \"Aske\" sono rarit\u00e0 ricercate dai collezionisti.\nIl progetto musicale Burzum \u00e8 stato quasi adorato culturalmente da alcuni rappresentanti del black metal che non si erano schierati dalla parte di Euronymous dopo il suo omicidio; perfino rappresentanti della scena black metal, che ora sono ampiamente considerati \"traditori\" di questo genere musicale estremo, come i britannici Cradle of Filth, indossavano magliette di Burzum con la copertina di \"Aske\" nei primi anni novanta. Oggi, l'album \u00e8 considerato un classico del genere, includendo tutte le caratteristiche della seconda ondata black metal. Anche la produzione grezza di Eirik Hundvin ebbe un ruolo importante in termini di eredit\u00e0 musicale; negli anni novanta, il suo studio di registrazione Grieghallen divenne famoso e lui risult\u00f2 essere il produttore pi\u00f9 noto di tutto il black metal norvegese. L'umore depressivo e la creazione di un'atmosfera malsana e malvagia unica sono evidenziati dai critici di oggi. Inoltre, innovazioni come l'uso di pezzi ambient distorti e rumorosi e la ruvidezza della produzione e dei suoni sono pi\u00f9 volte menzionate come iniziatrici di un nuovo stile musicale.\nI passaggi al sintetizzatore erano rari nei pezzi metal dell'epoca, ma furono presto copiati da altre band. Molte band NSBM hanno adottato lo stile o le atmosfere del debutto di Burzum."}
{"id": "1308940", "revid": "2166030", "url": "https://it.wikipedia.org/wiki?curid=1308940", "title": "Teodoro di Amasea", "text": "Biografia.\nNon si conosce la citt\u00e0 natale di Teodoro: secondo alcuni sarebbe nato in Cilicia, secondo altri in Armenia. \nSecondo la tradizione fu arruolato nell'esercito romano e, al tempo del \"Caesar\" Galerio (293-305), trasferito con la sua legione, denominata Marmarica (ovvero la \"Cohorte terza Valeria\") nei quartieri invernali di Amasea (l'odierna Amasya nel Ponto, a ridosso del Mar Nero). Era allora in atto la persecuzione contro i cristiani gi\u00e0 avviata da Diocleziano (284-305) e reiterata da Galerio, imperatore dal 305, con una serie di editti che prescrivevano a tutti di fare sacrifici e libagioni agli dei.\nTeodoro rifiut\u00f2 di sacrificare agli dei, nonostante le sollecitazioni dei compagni. Venne accusato di essere cristiano e deferito al giudizio del tribuno. Durante l'interrogatorio, nonostante l'alternanza di minacce e promesse, rifiut\u00f2 nuovamente di sacrificare agli dei. \u00c8 nota la riluttanza dei governatori a mandare a morte gli accusati, ancor di pi\u00f9 in questo caso trattandosi di un legionario: essi preferivano ricorrere alla tortura per piegarne la resistenza e far loro salva la vita. Il prefetto Brinca, comandante della legione Marmarica, vista anche la giovane et\u00e0 e l'intelligenza di Teodoro, si limit\u00f2 a minacciarlo e gli concesse una breve dilazione temporale per permettergli di riflettere. Teodoro invece ne approfitt\u00f2 per continuare l'opera di proselitismo e, per dimostrare che non aveva alcuna intenzione di abiurare la religione cristiana, incendi\u00f2 il tempio della gran madre degli dei Cibele che sorgeva al centro di Amasea, presso il fiume Iris. Venne cos\u00ec nuovamente arrestato e il giudice del luogo, tale Publio, ordin\u00f2 che venisse flagellato, rinchiuso in carcere e lasciato morire di fame. Ma questa punizione sembrava non avere nessun effetto su Teodoro, che anzi rifiut\u00f2 persino il bicchiere d'acqua e l'oncia di pane al giorno, che i suoi carcerieri gli porgevano.\nScampato miracolosamente alla morte per fame, Teodoro venne infine tolto dal carcere e ricondotto in giudizio. I magistrati gli fecero grandi promesse, lo sollecitarono vivamente di accondiscendere alla volont\u00e0 degli imperatori anche solo in apparenza, promettendo che lo avrebbero lasciato libero. Gli offrirono perfino la carica di pontefice. Teodoro rifiut\u00f2 sdegnosamente e tenne testa al tribunale, non riconoscendo i loro dei, beffandosi delle proposte che gli venivano fatte e testimoniando che non gli avrebbero strappato una sola parola n\u00e9 un solo gesto contro la fedelt\u00e0 che doveva al Signore. Il giudice, vedendo l'ostinazione di Teodoro, ordin\u00f2 allora che venisse torturato con uncini di ferro, fino a mettere a nudo le costole, e lo condann\u00f2 ad essere bruciato vivo.\nSub\u00ec il martirio il 17 febbraio 306 (oppure tra il 306 e il 311). I carnefici lo condussero nel luogo stabilito e presero la legna da mercanti addetti ai bagni. Teodoro depose i suoi vestiti e i numerosi fedeli accorsi si agitavano per poterlo toccare, respinti dai carnefici. A costoro il martire disse: \u00abLasciatemi cos\u00ec [vivo], perch\u00e9 chi mi diede sopportazione nei supplizi mi aiuter\u00e0 affinch\u00e9 sostenga illeso l'impeto del fuoco\u00bb. I carnefici lo legarono, accesero il rogo e si allontanarono. La leggenda racconta che Teodoro non sub\u00ec l'offesa delle fiamme, mor\u00ec senza dolore e rese l'anima glorificando Dio. Una donna di nome Eusebia chiese il corpo di Teodoro, lo cosparse di vino e altri unguenti, lo avvolse in un sudario ponendolo poi in una cassa e lo port\u00f2, da Amasea, in un suo possedimento a Euchaita, l'attuale Aukhat, distante un giorno di cammino, dove venne sepolto.\nCulto.\nAd Eucaita, sul luogo di sepoltura di Teodoro, gi\u00e0 nel IV secolo venne edificata una basilica frequentata da pellegrini in visita al sepolcro del Santo. \nEd \u00e8 in questa chiesa che san Gregorio di Nissa pronunci\u00f2 sul finire del IV secolo un discorso che riporta i passi della vita e del martirio di san Teodoro: da esso, e da un altro scritto andato perduto, deriva la \"Passio\" attuale.\nIl culto di San Teodoro si propag\u00f2 rapidamente in tutto l'Oriente cristiano e successivamente nell'Impero. \nAd Amasea fu eretta una chiesa in suo onore ai tempi dell'imperatore Anastasio I Dicoro (491\u2013518); a Costantinopoli nel 452, ad opera del console Flavio Sporacio; a Ravenna, ove c'era un monastero con il suo nome, ad opera dell'arcivescovo Agnello (557\u2013570) gli fu dedicata la cattedrale che era stata degli ariani. A Roma nell'VIII secolo gli fu dedicata una chiesa sotto il Palatino, mentre la sua immagine si trova nel mosaico della Basilica dei Santi Cosma e Damiano, eretta da papa Felice IV (circa 530).\nL'esarca Narsete avrebbe diffuso a Venezia nel VI secolo il culto del Teodoro venerato ad Amasea e festeggiato il 9 novembre e una piccola chiesa a lui intitolata sarebbe esistita fin dal VI secolo nell'area attualmente occupata dalla basilica di San Marco. A Venezia fu invocato come patrono sino al XIII secolo, poi affiancato da san Marco.\nNel XIII secolo, forse il 27 aprile 1210, come vuole la tradizione, o pi\u00f9 probabilmente nel 1225, in occasione delle nozze di Federico II di Svevia con Jolanda di Brienne, regina di Gerusalemme, celebrate nella cattedrale di Brindisi il 9 novembre, le reliquie del corpo di san Teodoro furono traslate da Euchaita alla citt\u00e0 pugliese. Non si pu\u00f2 escludere che, oltre a una fortunata coincidenza, si sia trattato piuttosto di un \"sequestro\" coatto del prezioso carico diretto dall'Oriente a Venezia. Le spoglie, giunte avvolte in uno prezioso sciamito orientale, trovarono collocazione in un'arca rivestita di lastre d'argento della prima met\u00e0 del XIII secolo (attualmente conservata al Museo diocesano di Brindisi) che riportano episodi salienti della vita del santo. Le reliquie sono tuttora conservate in un'urna reliquiario presso un altare della cattedrale di Brindisi, citt\u00e0 della quale \u00e8 patrono , e nella citt\u00e0 di Patti (nella frazione di Sorrentini) dove in un medaglione dorato \u00e8 presente una reliquia del Santo.\nNel 1267 sarebbero comunque arrivate, nella Chiesa di San Salvador di Venezia, altre reliquie relative a un san Teodoro identificato col titolo di \"stratelates\", evento che contribu\u00ec allo sdoppiamento del santo in due personaggi. A quest'ultimo santo fu allora intitolata una confraternita (detta localmente \"Scuola\"). Venezia ricorda il santo in molte espressioni d'arte (mosaici, una vetrata e due portelle d'organo), ma soprattutto con una colonna (\"Col\u00f2na de San T\u00f2daro\"), posta in Piazza San Marco, sulla cui sommit\u00e0 vi \u00e8 una statua raffigurante il santo in armatura di guerriero con un drago, simile ad un coccodrillo, ai suoi piedi.\nL'imperatore bizantino Giovanni Zimisce attribu\u00ec a san Teodoro, patrono dell'esercito, il merito della grande vittoria riportata il 21 luglio 971 sui Russi a Dorystolum, l'odierna Silistra sul Danubio in Bulgaria, che ebbe perci\u00f2 il nome mutato in Teodoropoli.\nNella diocesi di Vercelli, gi\u00e0 nel X secolo, la sua festa era celebrata il 9 novembre.\nNei sinassari bizantini il Teodoro soldato era ricordato il 17 febbraio mentre il generale l'8 febbraio. Nei martirologi occidentali invece il soldato era ricordato il 9 novembre e il generale il 7 febbraio.\nNel Martirologio Romano oggi \u00e8 riportato al giorno 17 febbraio: \nPatronati.\nSan Teodoro \u00e8 considerato patrono dei militari e delle reclute.\nInoltre \u00e8 patrono della citt\u00e0 di Brindisi e della diocesi di Brindisi (assieme a san Lorenzo da Brindisi)\ne di altri comuni d'Italia, tra i quali:"}
{"id": "1308945", "revid": "2044650", "url": "https://it.wikipedia.org/wiki?curid=1308945", "title": "Mark Indelicato", "text": " \u00c8 famoso per aver interpretato il ruolo di Justin Suarez, il nipote di Betty Suarez, nella serie televisiva \"Ugly Betty\".\nBiografia.\nMark Indelicato \u00e8 nato a Filadelfia, figlio di Lynn e Mark Indelicato, Sr. Ha origini per tre quarti italiane e un quarto portoricane. Si \u00e8 formato presso il The Actors Center di Filadelfia ed \u00e8 studente della Dupree School of Music di Linwood. Ha iniziato a recitare a otto anni al Walnut Street Theater di Filadelfia ed \u00e8 apparso in spot televisivi nazionali, nelle serie televisiva della CBS \"Hack\" e \"Chappelle's Show\", ed era nel cast di \"Ugly Betty\" fino al finale di serie del 2010. Ha inoltre frequentato Professional Performing Arts School, prima di ritornare a Los Angeles. Sulla sua pagina Twitter, Indelicato ha dichiarato \"Sono ufficialmente un pescetariano.\"\nIndelicato ha avuto un ruolo nella serie televisiva \"Zack e Cody al Grand Hotel\" in un episodio speciale dedicato ad \"High School Musical\".\n\u00c8 apparso in un episodio speciale di \"Dr. Phil\" sugli adolescenti vittima di bullismo dopo aver fatto coming out. Ha condiviso la sua esperienza di quando ricevette numerose minacce di morte e abusi verbali da parte di persone per il suo ruolo in \"Ugly Betty\".\nDoppiatori italiani.\nNelle versioni in italiano dei suoi lavori, Mark Indelicato \u00e8 stato doppiato da:"}
{"id": "1308951", "revid": "1318658", "url": "https://it.wikipedia.org/wiki?curid=1308951", "title": "Renzo Tarabusi", "text": "Scritture.\nTra le sue opere pi\u00f9 famose per il teatro \"Chi vuol esser lieto sia\", che nel 1950 vinse la prima edizione della Maschera d'argento. Dal 1951 al 1957 scrisse - insieme a Scarnicci - varie riviste e commedie musicali con protagonisti Tognazzi e Vianello, tra cui \"Dove vai se il cavallo non ce l'hai\" e \"Passo doppio\" (1954-1955), portata anche a Parigi. Per la televisione, \u00e8 da ricordare \"Un due tre\" (1954-1959), sempre con Tognazzi e Vianello, ma anche l'edizione del 1961 di Canzonissima, \"Il giocondo\" (1963) con Vianello e Abbe Lane e \"Il tappabuchi\" (1967) con Corrado.\nProsa: Caviale e lenticchie e \"I pap\u00e0 nascono negli armadi\"; per Macario scrisse \"Tutte donne meno io\" (1956), per Dapporto sei commedie musicali come \"Il diplomatico\" e \"L'onorevole\". Sceneggi\u00f2 anche pi\u00f9 di 30 film, tra cui \"Il fischio al naso\", \"I tromboni di fra' Diavolo\", \"Frenesia dell'estate\", tutti per la Cineriz di Angelo Rizzoli.\n\u00c8 stato anche autore di testi di canzoni, come \"Quando una ragazza a New Orleans\" e \"Souvenir d'Italie\", musicate da Lelio Luttazzi e cantate da Jula de Palma"}
{"id": "1308952", "revid": "767487", "url": "https://it.wikipedia.org/wiki?curid=1308952", "title": "Joseph Lancaster", "text": "Nel 1798 istitu\u00ec a Southwark (Londra) una scuola elementare per bambini poveri in cui introdusse il metodo del mutuo insegnamento.\nNel 1818 si trasfer\u00ec negli Stati Uniti d'America dove continu\u00f2 ad organizzare la didattica secondo i suoi criteri, fino alla sua morte.\nLa sua attivit\u00e0 di educatore e studioso \u00e8 stata ed \u00e8 considerata importante per aver fornito una spinta straordinaria al movimento educativo inglese nel secolo XIX.\nIl metodo ed i criteri del Lancaster si diffusero anche attraverso la pubblicazione delle sue pi\u00f9 importanti opere:\nScomparve nel 1838, per le ferite riportate a seguito di un investimento da parte di un carro."}
{"id": "1308954", "revid": "729019", "url": "https://it.wikipedia.org/wiki?curid=1308954", "title": "Manami Toyota", "text": "Nel corso della sua carriera ha lottato principalmente nella All Japan Women's Pro-Wrestling (AJW). Nel 2002 \u00e8 stata introdotta nella Wrestling Observer Newsletter Hall of Fame.\nCarriera.\nManami Toyota fa il suo debutto nel wrestling professionistico il 5 agosto 1987 affrontando Sachiko Nakamura. La grande occasione arriva nel suo secondo anno, durante il primo \"Wrestlemarinpiad\" nella Yokohama Arena, il 6 maggio 1989. Affiancando Mima Shimoda sconfigge Etsuko Mita e Toshiyo Yamada in un match che per poco non ruba la scena ad atlete ben pi\u00f9 quotate. L'incontro mostr\u00f2 tutti gli ingredienti che hanno reso Manami Toyota una stella di prim'ordine del wrestling professionistico femminile, ovvero mosse appariscenti, cambi frequenti e veloci, mosse di coppia e una lunga serie di drammatiche evasioni dai tentativi di essere schienata. Quando il match fu pubblicato in una videocassetta di 4 ore, Toyota divenne, a pieno titolo, un'atleta da seguire.\nVince il suo primo titolo il 18 novembre 1989, quando sconfigge Mika Takahashi conquistando l'AJW Championship. Difende il titolo per tre volte, sconfiggendo, tra le altre, anche la sua futura rivale Kyoko Inoue il 1\u00ba agosto 1990, prima di renderlo vacante il 1\u00ba settembre dello stesso anno. Il mese dopo (7 ottobre a Tokyo) sfida Bison Kimura per l'All Pacific Championship e ne esce vittoriosa. Tuttavia difende il titolo una sola volta, prima di perderlo per mano di Suzuka Minami il 17 marzo 1991.\nParallelamente a questo successo si sviluppa il feud con la sua futura tag-team partner Toshiyo Yamada. Inizialmente, visto il successo riscontrato dal team con Mima Shimoda, i dirigenti dell'AJW avevano pensato gi\u00e0 al team, chiamato Sweethearts, come una sorta di nuove Beauty Pair o Crush Girls. Tuttavia, la vera chimica del team non si cre\u00f2 con Shimoda ma, bens\u00ec, con Yamada, il cui stile era diverso da quello di Toyota e ci\u00f2 creava maggiore contrasto. Yamada era esile, con i capelli corti, con uno stile di lotta caratterizzato da un massiccio uso di calci che riprendeva quello di Chigusa Nagayo e Akira Maeda. Diversamente dalle altre wrestler che si affidavano ai calci e alle sottomissioni, Yamada riusciva a produrre match molto veloci realizzati mediante l'uso di calci al capo e alla nuca delle avversarie, costringendole a ripetute e faticose evasioni al conto di 2. Ed \u00e8 cos\u00ec che ha vita uno dei pi\u00f9 fortunati tag team femminili della storia: 62 Nen Gumi no \"Kogane Combi\", ovvero, La Combinazione del Team Dorato del 1987 (data di esordio di entrambe). Tuttavia, come detto, all'inizio Toyota e Yamada erano avversarie oltre che compagne di team, e tra il 1989 e il 1991 si sfidarono molte volte. All'inizio del 1992, le due, vinsero i loro primi titoli di coppia sconfiggendo KAORU e Lady Apache a Tokyo, il 19 gennaio, e conquistando gli UWA Women's World Tag Team Championship.\nNel frattempo il loro feud non era ancora finito, e raggiunse il suo culmine il 15 agosto 1992 in un Hair vs Hair match. Lo scontro fu drammatico, e, se possibile, il post-match lo fu ancora di pi\u00f9. Toyota, dopo aver vinto il match era contraria al fatto che Yamada dovesse rasarsi a zero e, dopo aver tentato di impedirlo, fu respinta da quattro inservienti e costretta a terra per impedire che intervenisse ancora. Per rispettare le condizioni del match, Yamada volle seguire ci\u00f2 che dettavano le regole e si fece rasare a zero. Poco dopo questo match le due atlete ritornarono a fare coppia e conquistarono i loro primi WWWA World Tag Team Championships nel Marzo del 1992, sconfiggendo le temibili Jungle Jack (Aja Kong e Bison Kimura) in quel di Tokyo. Il 26 novembre 1992 durante lo show AJW \"Dreamrush\" Toyota e Yamada difendono i loro titoli dall'attacco di Mayumi Ozaki e Dynamite Kansai in un 2 out of 3 Falls match, incontro che ricevette 5 stelle da Dave Meltzer della Wrestling Observer Newsletter.\nNell'Aprile dello stesso anno Manami Toyota favor\u00ec la sua carriera da singola sconfiggendo la sua rivale Kyoko Inoue a Yokohama, conquistando l'IWA Singles Championship. Toyota difese il titolo per ben otto volte nel giro di tre anni, prima di perderlo per mano di Reggie Bennett, il 15 maggio 1995. \u00c8 proprio in questo periodo che Manami Toyota si afferma come una delle pi\u00f9 forti wrestler nel panorama mondiale, al livello di molti dei suoi colleghi maschi.\nA \"Dreamslam II\", l'11 aprile 1993 Toyota e Yamada sono impegnate nel rematch contro Mayumi Ozaki e Dynamite Kansai del JWP Project. Questa volta per\u00f2 Toyota e Yamada devono piegarsi davanti alla voglia di vendetta delle avversarie che riconquistano i titoli di coppia. Anche questo match, con la stessa stipulazione del primo, ottiene le 5 stelle da Dave Meltzer, e, inoltre viene giudicato come Match of the Year 1993 dalla Wrestling Observer Newsletter. Il feud si conclude all'evento AJW's \"St. Battle Final\", il 18 dicembre 1993, dove Toyota e Yamada si riappropriano del titolo.\nIl 24 agosto 1994 Manami Toyota sconfigge ancora Kyoko Inoue unificando l'IWA Singles Championship e il Pacific Singles Championship. Il contemporaneo possesso di due titoli per Manami dura poco. Il 9 ottobre Kyoko Inoue si vendica conquistando i WWWA Tag Team Championship insieme alla sua omonima, ma non parente, Takako Inoue. Successivamente Manami Toyota rese vacante anche il Pacific Championship, ponendosi come obiettivo primario la conquista del WWWA Heavyweight Championship detenuto da Aja Kong. Il match \u00e8 il Main Event dello show AJW's \"Queendom III\", il 26 marzo 1995. Il risultato del match \u00e8 chiaro: Manami Toyota ha raggiunto il vertice della sua carriera e della AJW divenendo la 39\u00aa detentrice del WWWA Heavyweight Championship.\nIl 7 maggio Manami Toyota si trova a dover difendere il suo titolo dall'attacco della sua arci-rivale Kyoko Inoue. Nella Korakuen Hall si affrontano in un match dal tempo limite di 60 minuti. A dispetto dei Piledriver sul pavimento, dei German Suplex fuori dal ring e delle molteplici finisher, nessuna delle due straordinarie atlete riesce a prevalere sull'altra. Manami Toyota mantiene il titolo e il match risulta straordinario. Viene valutato con 5 stelle da Dave Meltzer, viene nominato Match dell'anno 1995 e consacra definitivamente Manami Toyota come la pi\u00f9 grande wrestler femminile di tutti i tempi, essendo l'unica donna nella storia ad aver preso parte a 5 match a 5 stelle.\nIl mese seguente, il 27 giugno, Manami Toyota perde il titolo ai danni della precedente campionessa, Aja Kong. Toyota per\u00f2 si riprende subito dalla sconfitta; vincendo l'AJW Gran Prix Tournament e sconfiggendo, il 2 settembre, Akira Hokuto nello show AJW's \"Destiny\" conquista il diritto di sfidare la campionessa in carica. Il 4 dicembre avviene il match, Manami Toyota sconfigge la campionessa Dynamite Kansai e si laurea, per la seconda volta, WWWA Heavyweight Champion.\nIn dodici mesi riesce per tre volte a respingere gli attacchi delle sfidanti, ma nel Dicembre del 1996 deve arrendersi a Kyoko Inoue che la sconfigge, unificando l'All Pacific Title e l'IWA Women's Title con il WWWA Heavyweight Championship.\nTitoli e riconoscimenti.\nAll Japan Women's Pro-Wrestling\nGAEA Japan\nJWP Project\nUniversal Wrestling Association\nWrestling Observer Newsletter"}
{"id": "1308959", "revid": "767487", "url": "https://it.wikipedia.org/wiki?curid=1308959", "title": "Gorgonia", "text": "Gorgonia \u00e8 il nome comune con cui venivano indicati gli ottocoralli dell'ordine Gorgonacea Lamouroux, 1816, taxon non pi\u00f9 ritenuto valido e posto in sinonimia con Alcyonacea Lamouroux, 1812. L'ordine Gorgonacea prendeva il nome dal genere \"Gorgonia\", genere tipo della famiglia Gorgoniidae.\nEtimologia.\nLa parola gorgonia deriva dal latino \"gorgonia\" a sua volta derivante dal greco \"\u0393\u03bf\u03c1\u03b3\u03cc\u03bd\u03b7\" \"gorgone\", a indicare le ramificazioni tipiche di questi coralli che ricordano i capelli intrecciati delle Gorgoni, creature della mitologia greca con serpenti al posto dei capelli.\nDescrizione.\nL'ordine Gorgonacea comprendeva oltre 1.900 specie caratterizzate da sviluppo delle colonie di tipo arborescente, in genere disposte su un solo piano, spesso di notevoli dimensioni e vivacemente colorate.\nL'elemento caratterizzante delle gorgonie \u00e8 costituito dal loro asse portante o scheletro. Esso \u00e8 formato da una parte interna, detta sclerasse, che forma l'impalcatura portante del corallo, e da una parte esterna, detta cenenchima, che ne costituisce la protezione e su cui si sviluppano i polipi.\nLo sclerasse a sua volta pu\u00f2 essere scomposto in due parti: la medulla al centro e uno strato esterno, detto cortex, formato prevalentemente di gorgonina, una proteina elastica, che pu\u00f2 contenere o meno degli scleriti calcarei, oppure delle lamelle di carbonato di calcio. Questa struttura risulta al tempo stesso robusta e flessibile, consentendo alle ramificazioni del corallo di resistere alle correnti nelle quali solitamente si sviluppano queste specie.\nTassonomia.\nStudi di filogenetica molecolare hanno ricollocato i Gorgonacea all'interno dell'ordine Alcyonacea, in tre sottordini, che si distinguono in base alla struttura e alla composizione del loro sclerasse:\nAlcune specie, come la gorgonia rossa (\"Paramuricea clavata\"), la gorgonia bianca (\"Eunicella singularis\"), la gorgonia gialla (\"Eunicella cavolinii\") o il corallo rosso (\"Corallium rubrum\") possono sviluppare dense aggregazioni di elevata complessit\u00e0 strutturale, note come \"praterie\" o \"foreste\" di gorgonie; tali biostrutture ospitano una notevole biodiversit\u00e0 e sono una delle biocenosi marine pi\u00f9 emblematiche del mar Mediterraneo.Alcune di queste strutture si trovano a profondit\u00e0 non raggiungibili dall'uomo ma che sono negli ultimi decenni divenute accessibili grazie ai sottomarini a comando remoto (noti come \"ROV\", dall'acronimo inglese di \"Remotely Operated Vehicle\"). Ci\u00f2 ha permesso di documentare la presenza di nuove specie come per esempio \"Viminella flagellum\" che assieme alla gorgonia candelabro (\"Ellisella paraplexauroides\") \u00e8 l'unica specie nota della famiglia Ellisellidae nel Mediterraneo. Queste gorgonie, a profondita comprese tra 110 e 250 m, formano dense aggregazioni monospecifiche talora in associazione con altre gorgonie come \"Callogorgia verticillata\" (Primnoidae), \"Swiftia pallida\" e \"Paramuricea macrospina\" (Plexauridae), \"Eunicella\" spp. (Gorgoniidae).\nMeritano almeno un cenno le gorgonie bamb\u00f9 (famiglia Isididae), presenti nel Mediterraneo con tre specie: la pi\u00f9 nota \u00e8 la gorgonia bamb\u00f9 bianca (\"Isidella elongata\"), una specie di acque profonde che vive su fondali sabbiosi, a profondit\u00e0 da 115 sino 1500 m, classificata dalla IUCN come specie in pericolo critico di estinzione;le altre due specie, \"Acanella arbuscula\" e \"Acanella furcata\", sono state scoperte solo recentemente."}
{"id": "1308968", "revid": "174925", "url": "https://it.wikipedia.org/wiki?curid=1308968", "title": "Habermas", "text": ""}
{"id": "1308973", "revid": "10659276", "url": "https://it.wikipedia.org/wiki?curid=1308973", "title": "Libertines", "text": ""}
{"id": "1308980", "revid": "287204", "url": "https://it.wikipedia.org/wiki?curid=1308980", "title": "Franco Carlini", "text": "\u00c8 stato da molti considerato uno dei maggiori esperti italiani di Internet.\nBiografia.\nPrima di dedicarsi all'attivit\u00e0 di giornalista e scrittore \u00e8 stato un ricercatore del Consiglio Nazionale delle Ricerche, presso l'Istituto di Cibernetica e Biofisica, in ambito neurofisiologico e psicologico.\nDal 1989 comincia le sue collaborazioni con diversi organi di stampa nazionali, collaborando tra gli altri con il manifesto, dove gestiva l'inserto \"Chips &amp; Salsa\" (stesso titolo del suo blog) e commentando i fatti e le tendenze del mondo della comunicazione digitale e non solo; con L'Espresso, per la rubrica \"Non solo Cyber\"; e con il Corriere della Sera, dove si occupava di web economy e di dinamiche sociali nella rete. Dal 1993 ha partecipato alle trasmissioni scientifiche di Rai Radio 3 (tra cui Radio3 scienza) ed \u00e8 stato fra gli ospiti fissi della trasmissione televisiva \"MediaMente\" di Rai Educational, presentando diverse puntate della serie \"MediaMente Enciclopedia\".\n\u00c8 stato anche insegnante nel corso di Informatica Generale per il corso di Diploma di Giornalismo dell'Universit\u00e0 di Genova dal 1993 al 1996. Nel 1997 ha fondato \"Totem S.r.l.\", societ\u00e0 di web design e web content. Dal 2005 insegnava ICT presso il Corso di Scienze della Comunicazione dell'Universit\u00e0 Vita-Salute San Raffaele di Milano.\n\u00c8 deceduto per un malore a Genova il 30 agosto 2007."}
{"id": "1308982", "revid": "237256", "url": "https://it.wikipedia.org/wiki?curid=1308982", "title": "Kriviy Rig", "text": ""}
{"id": "1308987", "revid": "767487", "url": "https://it.wikipedia.org/wiki?curid=1308987", "title": "Gianluigi", "text": "Origine e diffusione.\nSi tratta di un nome composto, formato dall'unioni di Gianni (a sua volta ipocoristico di Giovanni) e Luigi.\nSecondo dati raccolti negli anni Settanta, con 22.000 occorrenze \u00e8 il quarto pi\u00f9 diffuso fra i composti basati su Gianni, dietro a Giancarlo, Gianfranco e Gianpiero e seguito da Gianbattista e Gianpietro.\nOnomastico.\nL'onomastico si pu\u00f2 festeggiare lo stesso giorno dei nomi Giovanni e Luigi, da cui Gianluigi \u00e8 derivato."}
{"id": "1308989", "revid": "3082", "url": "https://it.wikipedia.org/wiki?curid=1308989", "title": "Seffori", "text": ""}
{"id": "1308991", "revid": "6923", "url": "https://it.wikipedia.org/wiki?curid=1308991", "title": "Irving Saladino", "text": "Biografia.\nLa prima competizione in cui si fece notare furono i Mondiali indoor di Mosca nel 2006, dove vinse l'argento con la misura di 8,29\u00a0m fallendo l'oro per 1\u00a0cm a vantaggio del ghanese Ignisious Gaisah e superando Andrew Howe arrivato 3\u00ba con la misura di 8,20\u00a0m.\nNello stesso anno vince i Giochi panamericani a Rio de Janeiro con la misura di 8,28\u00a0m.\nAi Mondiali di Osaka nel 2007 era il favorito data anche l'assenza del leader stagionale, il greco Lo\u00fais Ts\u00e1toumas, arrivato quell'anno a 8,66\u00a0m e infortunatosi al meeting di Atene. I principali rivali di Saladino erano Dwight Phillips ed Andrew Howe. Saladino si port\u00f2 in testa (a pari merito con lo statunitense Dwight Phillips, campione in carica) al secondo turno con la misura di 8,30\u00a0m poi migliorata nel turno successivo a 8,46\u00a0m, e vi rimase finch\u00e9 Howe non lo super\u00f2 all'ultimo turno di gara, facendo segnare 8,47\u00a0m (battendo il record italiano appartenente a Giovanni Evangelisti). All'ultimo salto della gara Saladino riusc\u00ec a battere Howe con la misura di 8,57\u00a0m, diventando il primo atleta panamense capace di vincere un oro ai Campionati del mondo di atletica leggera.\nIn occasione della cerimonia d'apertura delle Olimpiadi di Pechino 2008 era stato designato come portabandiera per la delegazione di Panama, ma poi all'ultimo momento tale incarico \u00e8 stato svolto da un'altra atleta. Negli stessi Giochi olimpici vince la gara di salto in lungo con un salto di 8,34\u00a0m diventando il primo campione olimpico panamense della storia.\nIl 27 luglio 2012 \u00e8 stato portabandiera per Panam\u00e1 alla cerimonia di apertura dei Giochi della XXX Olimpiade a Londra."}
{"id": "1308996", "revid": "125791006", "url": "https://it.wikipedia.org/wiki?curid=1308996", "title": "Zippori", "text": "Seffori o Zippori (; ; ; ) \u00e8 una citt\u00e0 israeliana della Galilea centrale, a 6\u00a0km dal comune di Nazaret.\nLa sua storia e la sua architettura presentano influenze assire, ellenistiche, giudee, babilonesi, romane, bizantine, islamiche, crociate, arabe e ottomane. Tra le strutture di rilievo: un teatro romano, due chiese paleocristiane, una fortezza crociata restaurata nel XVIII secolo e 40 mosaici.\nStoria.\nLa data di fondazione della citt\u00e0 \u00e8 oggetto di dibattito, ma sicuramente Zippori esisteva gi\u00e0 nel VII secolo a.C., quando fu fortificata dagli Assiri; divenne poi un centro amministrativo babilonese, ellenistico e persiano. In questo periodo la citt\u00e0 era nota come \"Sepphoris\".\nNel 104 a.C. le trib\u00f9 degli Asmonei, che avevano sotto il proprio controllo la maggior parte della zona, reclamarono la propria sovranit\u00e0 sulla citt\u00e0, sotto Alessandro Ianneo o Aristobulo I. Il nome della citt\u00e0 venne cambiato in \"Tzippori\", probabilmente derivandolo dall'ebraico \"tsippor\", \"uccello\", in quanto la citt\u00e0 permetteva di controllare la zona dall'alto. Con la costruzione di un teatro da 5.000 posti, Antipa ne far\u00e0 la capitale, anche culturale, del suo regno. Come mostrato anche dal nome greco Autokratis, da secoli era parlata diffusamente in queste zone la koin\u00e8 alessandrina, che Alessandro Magno aveva imposto come lingua del governo, della cultura e del commercio dopo la conquista palestinese del 331 a.C.\nIl proconsole della Repubblica romana Aulo Gabinio divise il regno asmoneo in cinque distretti: Zippori pass\u00f2 sotto diretto controllo romano nel 37 a.C., quando Erode il Grande la strapp\u00f2 a Mattatia Antigono, pare durante una tempesta di neve.\nDopo la morte di Erode nel 4 a.C., gli abitanti della citt\u00e0, per lo pi\u00f9 Ebrei, organizzarono una ribellione contro il dominio romano. L'esercito romano intervenne, sotto il comando del governatore della Siria, Publio Quintilio Varo, e distrusse completamente la citt\u00e0 e ridusse in schiavit\u00f9 gran parte della popolazione.\nIl figlio di Erode il Grande, Erode Antipa, nominato tetrarca (\"governatore\") nell'anno 1, fece ricostruire la citt\u00e0 e le cambi\u00f2 il nome in Autocratis, definendola \"ornamento della Galilea\"..\nGli abitanti di Autocratis non parteciparono alla prima guerra giudaica contro i Romani del 66, anzi, avendo stipulato un precedente patto con l'esercito romano (che qui stazionava con una guarnigione), aprirono le porte della citt\u00e0 al generale Tito Flavio Vespasiano nel 67, quando questi venne inviato sul luogo a reprimere la rivolta. Il premio per la citt\u00e0 fu quello di essere risparmiata, assieme a Tiberiade, dalla distruzione che colp\u00ec molte altre citt\u00e0 ebraiche, tra cui Gerusalemme. Le monete coniate dalla citt\u00e0 all'epoca della prima rivolta giudaica recano le iscrizioni Neronias ed Eirenopolis (\"citt\u00e0 della pace\"). Dopo la rivolta, la simbologia utilizzata sulle monete fu un po' differente da quella utilizzata dalle circostanti citt\u00e0 pagane con raffigurazioni di corone, palme, caducei e spighe d'orzo.\nPoco prima della rivolta di Bar Kokhba, il nome della citt\u00e0 divenne Diocaesarea, in onore di Zeus e dell'imperatore romano. Dopo la rivolta (132-135) molti Ebrei si trasferirono a Diocaesarea, facendone il centro della vita religiosa della Galilea. Nei secoli successivi, Diocaesarea accolse Judah haNasi, uno degli autori della Mishnah (un commento della Torah) e, per breve tempo, il Sinedrio, il principale tribunale religioso ebraico. La prosperit\u00e0 della citt\u00e0 aument\u00f2 in conseguenza dell'essere al centro di una delle vie commerciali dell'epoca.\nNel 351 scoppi\u00f2 una rivolta ebraica contro i Romani. La ribellione, che ebbe il suo epicentro proprio a Diocesarea, inizi\u00f2 con l'assalto notturno alla guarnigione romana, che venne distrutta, e che permise agli Ebrei di procurarsi le armi necessarie; in seguito uccisero gli abitanti di etnicit\u00e0 diversa, come gli Elleni e i Samaritani. Il cesare d'Oriente Costanzo Gallo invi\u00f2 (351 o 352) il suo \"magister equitum\" Ursicino a sedare la rivolta nel sangue: ordin\u00f2 che venissero uccisi molte migliaia di rivoltosi, anche quelli tanto giovani da non essere un pericolo, e che le citt\u00e0 ribelli di Diocesarea, Tiberiade e Diospoli fossero rase al suolo.\nNel 363 Diocaesarea venne distrutta da un terremoto, ma ricostruita subito dopo, mantenendo la sua importanza all'interno della comunit\u00e0 ebraica della Galilea sia dal punto di vista sociale che spirituale. Ebrei e Romani pagani vissero pacificamente gli uni accanto agli altri, mentre in seguito la citt\u00e0 accolse anche Cristiani.\nSecondo la tradizione cristiana, i genitori di Maria, Anna e Gioacchino, erano originari di Zippori. Alcuni studiosi ritengono inoltre che Ges\u00f9 abbia lavorato da giovane per qualche tempo a Zippori insieme al padre Giuseppe."}
{"id": "1308997", "revid": "1305772", "url": "https://it.wikipedia.org/wiki?curid=1308997", "title": "Empty Glass", "text": "Empty Glass \u00e8 il secondo album di Pete Townshend (anche se viene considerato il primo dato che \"Who Came First\" era una collezione di demo). L'album tratta diversi temi e problemi che Townshend stava affrontando in quel periodo, come l'alcolismo, l'abuso di droga, la morte di alcuni amici. \"Empty Glass\" contiene anche una canzone d'amore, \"Let My Love Open the Door\", che si posizion\u00f2 nella top ten dei singoli negli Stati Uniti, oltre agli altri singoli che ebbero un successo minore \"Rough Boys\" e \"A Little Is Enough\"."}
{"id": "1309006", "revid": "1573940", "url": "https://it.wikipedia.org/wiki?curid=1309006", "title": "Autoworld", "text": "Autoworld \u00e8 un museo dedicato ai veicoli per locomozione privata, situato nella zona sud del salone espositivo posto nel Parco del Cinquantenario di Bruxelles.\nEsposizione.\nNel museo sono custoditi 350 modelli di carrozze, motociclette e automobili, di produzione europea e statunitense, costruiti dalla fine del XIX secolo agli anni novanta.\nParticolarmente interessanti alcuni rarissimi esemplari d'automobile, realizzati nel primo decennio del XX secolo, di fabbricazione tedesca e francese.\nI veicoli sono disposti secondo un percorso guidato tematico che si sviluppa, in considerazione delle epoche e degli eventi che le hanno caratterizzate, con varie ambientazioni scenografiche.\nInoltre, si possono ammirare alcune limousine appartenute alla casa reale belga ed una ragguardevole raccolta di documenti ed immagini d'epoca.\nLa mostra \u00e8 aperta tutti i giorni dalle ore 10,00 alle ore 18,00 (17,00 nel periodo invernale). Il costo del biglietto d'ingresso \u00e8 di euro 9,00."}
{"id": "1309008", "revid": "767487", "url": "https://it.wikipedia.org/wiki?curid=1309008", "title": "Divisione amministrativa del Regno del Congresso", "text": "La divisione amministrativa del Regno del Congresso sub\u00ec diverse modifiche negli anni. Immediatamente dopo la sua creazione, nel 1815\u20141816, il Regno del Congresso di Polonia fu diviso in Dipartimenti, reliquia dell'epoca di dominazione francese del Ducato di Varsavia. Nel 1816 la divisione amministrativa fu rinnovata, con l'introduzione dei tradizionali voivodati, obw\u00f3d e distretti. Nel 1837, dopo la Rivolta di Novembre, fu ulteriormente riformata la suddivisione amministrativa, in modo da portare il Regno del Congresso pi\u00f9 vicino alla struttura dell'Impero russo, con l'introduzione delle gubernie (governatorati, in polacco: \"gubernia\"), trasformando gradualmente la Polonia nella \"Nazione della Vistola\". Nei decenni successivi, furono effettuate piccole modifiche, cambiando le unit\u00e0 amministrative, accorpandole o dividendole.\n1816.\nIl 16 gennaio 1816 la divisione amministrativa fu riformata, dai dipartimenti del Ducato di Varsavia ai voidodati, obw\u00f3d e distretti tradizionali della Polonia.\nEsistevano otto voivodati:\n1837.\nIl 7 marzo 1837 i voivodati del Regno del Congresso furono ridenominati gubernie (governatorati):\n1842.\nNel 1842 i distretti cambiarono nome in okr\u0119g, e gli obw\u00f3d furono ridenominati distretti.\n1844.\nNel 1844 diversi governatorati furono uniti ad altri, e altri cambiarono nome. Rimasero solo cinque governatorati:\n1867.\nLa riforma del 1867, iniziata dopo il fallimento della Rivoluzione di gennaio, fu studiata \"ad hoc\" per legare ancora pi\u00f9 strettamente la Polonia (ora \"de facto\" Nazione della Vistola) alla struttura amministrativa dell'Impero russo. I governatorati pi\u00f9 grandi furono suddivisi in governatorati minori, e furono introdotte nuove entit\u00e0 locali, i comuni. Furono istituiti 19 governatorati:\n1893.\nUna riforma minore del 1893 trasfer\u00ec alcuni territori dai Governatorati di P\u0142ock e \u0141om\u017ca a quello di Varsavia.\n1912.\nLa riforma del 1912 cre\u00f2 un nuovo governatorato, il Governatorato di Che\u0142m, con territori dei Governatorati di Siedlce e Lublino. Questo per\u00f2 fu scorporato dalla Nazione della Vistola e fu reso parte integrante dell'Impero russo come precauzione nel caso in cui i territori polacchi fossero stati strappati all'impero in guerra."}
{"id": "1309010", "revid": "22475", "url": "https://it.wikipedia.org/wiki?curid=1309010", "title": "Luigi Borghi (compositore)", "text": "Biografia.\nNato forse a Bologna nel 1745, Borghi ha avuto come maestro Gaetano Pugnani che, pare, abbia seguito in vari paesi europei. Intorno al 1772 si stabil\u00ec a Londra, dove fu attivo come violinista d'orchestra: diresse nel 1784 i secondi violini in occasione della \"Handel Commemoration\", i \"Professional Concert\" dal 1785 al 1792 e suon\u00f2 in diversi quartetti e orchestre da camera. Compose balletti per l'Opera Italiana di Londra. Negli anni '91 spos\u00f2 la prima donna Anna Casentini.\nMassone, fu tra i fondatori della loggia di Londra The Nine Muses.\nStile.\nI suoi lavori, tra i quali spiccano i concerti per violino, furono composti in stile galante."}
{"id": "1309011", "revid": "486946", "url": "https://it.wikipedia.org/wiki?curid=1309011", "title": "Windows Powershell", "text": ""}
{"id": "1309015", "revid": "347132", "url": "https://it.wikipedia.org/wiki?curid=1309015", "title": "Leone Nani", "text": "Biografia.\nFiglio di un idraulico lattoniere della provincia bergamasca, ancora bambino venne mandato dalla famiglia a studiare al seminario di Bergamo, che tuttavia lasci\u00f2 nel 1898 quando fu trasferito al Pontificio seminario romano dei santi apostoli Pietro e Paolo per le missioni estere. Di carattere assai vivace e burlesco, Nani venne soprannominato dai suoi confratelli \"don Allegro\". Part\u00ec missionario per la Cina il 20 settembre 1903 e vi rimase fino al 1914.\nNel corso di questi anni, Nani percorse diverse regioni cinesi e in particolare lo Shaanxi, affiancando la sua attivit\u00e0 religiosa a un'assidua opera di fotografo della realt\u00e0 sociale e antropologica della Cina a cavallo tra XIX e XX secolo.\nNani fotografava tutti: uomini, donne, ricchi, poveri, vecchi, bambini. Le oltre 600 lastre che Nani port\u00f2 dalla Cina costituiscono una straordinaria testimonianza sugli stili di vita della Cina di quel periodo. Conservate dal Pontificio Istituto Missioni Estere, a distanza di ottant'anni hanno iniziato a essere valorizzate e sono state progressivamente poste in luce su diversi giornali, in pubblicazioni e mostre."}
{"id": "1309017", "revid": "122719076", "url": "https://it.wikipedia.org/wiki?curid=1309017", "title": "Marcello Gandini", "text": "\u00c8 noto per avere disegnato alcune delle pi\u00f9 innovative automobili italiane a partire dalla met\u00e0 degli anni sessanta.\nOltre che nel settore automobilistico, si \u00e8 impegnato anche nel disegno industriale, e nei complementi d'arredo.\nBiografia.\nAppassionato di meccanica fin dall'infanzia, fu capo-designer della Bertone, succedendo al coetaneo Giorgetto Giugiaro, sino al 1980, quando prefer\u00ec continuare la sua attivit\u00e0 come free-lance.\nAlla Carrozzeria Bertone, disegn\u00f2 alcune delle pi\u00f9 apprezzate sport-cars italiane degli anni 60 e 70, tra cui le Lamborghini Miura, Espada, Urraco e Countach, l'Alfa Romeo Montreal, la Lancia Stratos, e la Ferrari GT4, senza considerare le innumerevoli concept.\nPiccola, poco citata, ma significativa, la collaborazione tra Gandini e la Innocenti di Milano, che port\u00f2 nel 1974 alla presentazione delle nuove Mini 90/120, auto che con diverse evoluzioni meccaniche, e un disegno da citycar ante-litteram, rimasero in produzione per ben 19 anni.\nVetture disegnate.\nLe automobili pi\u00f9 note disegnate da Marcello Gandini:"}
{"id": "1309018", "revid": "899609", "url": "https://it.wikipedia.org/wiki?curid=1309018", "title": "Lake Charles", "text": "Lake Charles \u00e8 una citt\u00e0 degli Stati Uniti d'America, capoluogo della parrocchia civile di Calcasieu nello Stato della Louisiana. \u00c8 anche il quinto agglomerato urbano del suo Stato.\n\u00c8 un importante centro culturale e di istruzione della regione sudoccidentale dello Stato, e uno dei pi\u00f9 importanti nella Louisiana Francese. In base al censimento dell'anno 2018, la popolazione di Lake Charles era pari a 78\u00a0001 abitanti.\nLake Charles \u00e8 la citt\u00e0 principale dell'area Lake Charles Metropolitan Statistical Area, che comprende le parrocchie civili di Calcasieu e di Cameron. \u00c8 anche parte della pi\u00f9 grande Lake Charles-Jennings Combined Statistical Area.\nLa citt\u00e0 \u00e8 considerata uno dei centri principali di raffinazione petrolchimica, gioco d'azzardo e istruzione, sede della \"McNeese State University\" e del \"SOWELA Technical Community College\".\nCon oltre 75 festival che si tengono ogni anno, Lake Charles \u00e8 considerata la Capitale dei Festival della Louisiana. La sua \"Central School Arts and Humanities Center\" \u00e8 un sito che fa parte del \"Louisiana African American Heritage Trail\".\nStoria.\nXVIII e XIX secolo.\nInsediamento e incorporazione.\n\u00c8 ben noto che diverse trib\u00f9 di popolazioni native americane abbiano abitato in questa regione. Le prime popolazioni bianche, provenienti dall'Europa, invece arrivarono attorno al 1760.\nMartin LeBleu e sua moglie, Dela Marion, di Bordeaux in Francia furono i primi europei a stabilirsi nella zona attorno al 1781; questo luogo \u00e8 noto come \"LeBleu Settlement\". Charles Sallier spos\u00f2 la figlia di LeBleu, Catherine LeBleu. I Sallier costruirono la loro casa sulla spiaggia dove oggi sorge Lake Charles. Il famoso pirata Jean Lafitte una volta qui consegn\u00f2 a James Bowie e ad altri proprietari di piantagioni degli schiavi rubati. Verso il 1860 la zona divenne nota con il nome di \"Charles Town\" in onore di Sallier.\nIl Rio Hondo, che scorreva attraverso lago Charles, fu poi chiamato \"Quelqueshue\", un nome nativo che significa \"Aquila che grida\". Traslitterato in francese, questo divenne il nome della parrocchia di Calcasieu. Il 7 marzo 1861, Lake Charles fu ufficialmente incorporata come \"Charleston, Louisiana\".\nCrescita industriale e guerra civile.\nLa crescita della citt\u00e0 \u00e8 stata piuttosto lenta fino a che il capitano Daniel Goos, frisone di nascita, arriv\u00f2 in citt\u00e0 nel 1855. Goos costru\u00ec una segheria e un molo, ora chiamato Goosport. Promosse vantaggiosi commerci con i porti texani e messicani, mandando i suoi battelli lungo il fiume fino al Golfo del Messico. Fino all'arrivo di Goos, un uomo di nome Jacob Ryab dominava l'industria del legname. Tra il 1817 e il 1855, le vendite di legname di \"pitch pine\" e cipresso calvo erano la prima fonte di reddito economico della citt\u00e0.\nJacob Ryan convinse il governo della citt\u00e0 a trasferire la sede parrocchiale a Lake Charles dalla sua sede precedente a Marion, un insediamento che si trova a distanza di otto miglia lungo il fiume. Nello stesso anno, in seguito, Ryan e Samuel Kirby trasferirono il tribunale parrocchiale e il carcere su chiatte a quella che si chiamava Charleston. Sei anni pi\u00f9 tardi, la citt\u00e0 venne incorporata e ci furono insoddisfazioni per il nome Charleston; il 16 marzo 1867, Charleston, Louisiana, fu incorporata e rinominata con il nome di Lake Charles.\nAl tempo della Guerra di secessione americana, molti americani del nord, insieme a un gran numero di persone provenienti dal continente europeo ed ebrei, si stabilirono in quest'area. L'atteggiamento verso la schiavit\u00f9 era misto, perch\u00e9 la schiavit\u00f9 era secondaria per gli interessi di affari. Infatti, meno del cinque per cento della popolazione era costituito da schiavi.\nMolti cittadini furono coinvolti dalla guerra: giovani uomini di alcune famiglie del luogo prestarono servizio nell'Esercito degli Stati Confederati d'America. \u00c8 noto anche che alcune famiglie locali sostennero la causa dell'Unione.\nDopo la Guerra Civile.\nNegli anni che seguirono alla Guerra di Secessione, Lake Charles riconquist\u00f2 la sua posizione di un'importante comunit\u00e0 per il legname. Soprattutto negli anni Ottanta, la citt\u00e0 vide aumentare la popolazione e richiesta economica, principalmente a causa di una campagna pubblicitaria effettuata da J. B. Watkins. Con questa sorprendente campagna da 200\u00a0000,00 dollari la citt\u00e0 crebbe del 400% in questo decennio.\nCon l'uso del legno di pino delle segherie cittadine, Lake Charles venne densamente costruita con molte grandi ville vittoriane negli anni Novanta; i carpentieri cercavano in ogni modo di superarsi gli uni con gli altri per l'uso di trafori e decorazioni elaborati, comprese spirali balaustre e porte. L'area della Lake Charles odierna che si trova a est del centro \u00e8 nota come \"Charpentier Distric\" per l'architettura di quel periodo; \"charpentier\" significa carpentiere in francese.\nVentesimo secolo.\nIl tribunale donato da Ryan e Kirby venne sostituito diverse volte; questi tribunali storici comprendono una struttura di due piani in cipresso nel 1872 e una struttura di mattoni nel 1890. Il tribunale del 1890, come la maggior parte del centro di Lake Charles, venne distrutto dal \"Grande Incendio del 1910\". Due mesi dopo, l'assemblea legislativa della Louisiana divise quella che era la parrocchia di \"Imperial Calcasieu\" nelle attuali parrocchie di Allen, Beauregard, Cameron, Jefferson Davis e Calcasieu. Quello attualmente utilizzato, lo storico tribunale di Calcasieu, venne completato nel 1912.\nDopo la Seconda guerra mondiale, Lake Charles conobbe una crescita industriale, con la comparsa delle industrie di raffinazione petrolchimica. La citt\u00e0 crebbe fino alle dimensioni di 80\u00a0000 persone nei primi anni ottanta, ma con la recessione economica locale, la popolazione diminu\u00ec. Nel censimento del 2000, la citt\u00e0 aveva una popolazione totale di 71\u00a0757.\nPresente.\nLake Charles ha subito ingenti danni per l'Uragano Rita, che si abbatt\u00e9 sulla citt\u00e0 come una tempesta di categoria 3 all'alba del 24 settembre 2005. Il 22 settembre, il sindaco Randy Roach ordin\u00f2 l'evacuazione obbligatoria della citt\u00e0, e circa il novanta per cento dei residenti l'abbandon\u00f2. Agli evacuati fu chiesto di non tornare per 48 ore, per il vento e i danni delle inondazioni. Ci furono ingenti danni alla rete elettrica e in molte zone non si pot\u00e9 ripristinare la corrente per tre settimane.\nCome parte della ripresa della citt\u00e0 dall'Uragano Rita, i rappresentanti proposero un piano per rinnovare l'area del centro per renderla pi\u00f9 attraente e adatta ai pedoni. Un pensiero principale per la rivitalizzazione del centro era quello di prevedere alloggi di qualit\u00e0 e abbordabili. Per finanziare questo progetto, i rappresentanti proposero di votare per l'aumento delle tasse di vendita e propriet\u00e0 per 20 anni. Questa proposta venne votata e respinta dai residenti il 15 luglio 2006.\nIl 20 giugno 2006 un impianto petrolifero situato a Sulphur (Louisiana), perse tra i 15\u00a0000 e i 18\u00a0000 barili di petrolio nel \"Calcasieu Ship Channel\". La United States Coast Guard venne chiamata per contenere il petrolio versato, che si era nel frattempo riversata nel fiume Calcasieu. A causa del disastro, Guardia costiera dovette chiudere molti canali navigabili, tra cui il \"Calcasieu River Channel\" e un miglio della \"Gulf Intracoastal Waterway\". Il porto di Lake Charles rimase chiuso per qualche tempo dopo l'incidente per la contaminazione.\nIl prezzo del petrolio sal\u00ec sopra 74 dollari per barile, in parte a causa dell'incidente alla Citgo. La Calcasieu Refining Co., che normalmente processa 76\u00a0500 barili di petrolio al giorno lavor\u00f2 a ritmi ridotti per settimane dopo l'incidente.\nGeografia e clima.\nLa citt\u00e0 si trova sulle rive del fiume Calcasieu, nella Louisiana sud-occidentale, lungo il lago Charles e il lago Prien. \u00c8 un porto lungo un canale per il Golfo del Messico, e si svilupp\u00f2 a partire dal 1852.\nLake Charles si trova a (30,214656, -93,208537)[6] a 4 metri s.l.m. (13 piedi).\nSecondo l'United States Census Bureau, la citt\u00e0 un'area totale di 110,2 km\u00b2, di cui 104 sono costituiti da terra e 6,1 da acqua.\nPrincipalmente la citt\u00e0 si trova in una pianura a circa 50\u00a0km dal Golfo del Messico. Attorno ai canali crescevano molti pini, e ne crescono ancora alcuni. Ci sono poche colline, solo vicino all'acqua, o a Moss Bluff\nCultura.\nA Lake Charles si trovano diversi piccoli musei e istituzioni culturali, come il \"Central School Arts and Humanities Center\", di cui la \"Black Heritage Art Gallery\" \u00e8 uno dei siti che fanno parte del \"Louisiana African American Heritage Trail\", creato di recente dallo Stato.\nAnche il \"Children's Museum of Lake Charles\" e l'\"Imperial Calcasieu Museum\" attraggono visitatori. La \"Old City Hall\" \u00e8 stata trasformata in uno spazio espositivo dove si tengono molte mostre d'arte temporanee.\nLa \"McNeese State University\" produce \"The Banners Series\", una serie di musical e attivit\u00e0 teatrali, durante l'anno. Inoltre, The \"Lake Charles Little Theatre\", \"The Artists Civic Theatre Studios\" (ACTS) e \"The Children's Theatre Company\" forniscono eccellenti teatri con talenti locali.\nLa citt\u00e0 - che ha dato i natali alla cantante blues Lucinda Williams - ha la sua propria orchestra sinfonica, la \"Lake Charles Symphony\".\nInfrastrutture e trasporti.\nLa Interstate 10 attraversa Lake Charles, collegando la citt\u00e0 con Houston a ovest e New Orleans ad est. L'Interstate 210 circonda la parte meridionale della citt\u00e0. Altre importanti superstrade comprendono la U.S. Route 90, che corre parallela alla Interstate 10, e la U.S. Highway 171, che collega la citt\u00e0 a nord con De Ridder. La principale strada della citt\u00e0 \u00e8 Ryan Street, che corre da nord a sud, collegando il centro con il sud della citt\u00e0.\nL'aeroporto regionale Lake Charles, che si trova a sud della citt\u00e0, \u00e8 l'unico aeroporto di Lake Charles che fornisce servizi aerei di linea. L'aeroporto internazionale Chennault, un aeroporto pienamente operativo, \u00e8 un centro strettamente industriale e di manutenzione. L'ultimo aeroporto, un tempo una base aeronautica dello \"Strategic Air Command\", \u00e8 dedicato al generale maggiore Claire Chennault, l'aviatore famoso per aver comandato le \"Tigri Volanti\" durante la Seconda guerra mondiale.\nIl porto di Lake Charles \u00e8 l'undicesimo porto marino per grandezza negli USA, il quarto porto di mare per i servizi di linea sul golfo del Messico, e un importante centro di trasporti del golfo del Messico occidentale. Il \"Calcasieu Ship Channel\" permette accesso diretto al golfo del Messico a 34 miglia. Il canale navigabile, che ha una profondit\u00e0 di 12 metri e una larghezza di 120 metri, incrocia la \"Gulf Intracoastal Waterway\" proprio a nord del lago Calcasieu.\nLa citt\u00e0 di Lake Charles ha una rete di autobus che percorre la citt\u00e0 e i dintorni. Il 7 luglio 2006, la \"U.S. Dept. of Transportation\" e \"The Federal Transit Administration\" (FTA) hanno concesso un sussidio di 290\u00a0142 dollari per il \"Lake Charles Bus Terminal\" e il \"Support Facilities Transit System\". La citt\u00e0 user\u00e0 questi fondi per la stazione degli autobus e le attrezzature di supporto, che si aggiunge ai finanziamenti federali per l'ingegneria e il design, e per la ristrutturazione e rinnovamento della stazione degli autobus e delle attrezzature di supporto.\nLake Charles ha anche una sua stazione dei bus Greyhound e Amtrak.\nEconomia.\nIndustria.\nMolti residenti dell'area sono impiegati nelle raffinerie petrolchimiche nelle vicine Sulphur e Westlake; alcune delle corporazioni con impianti in citt\u00e0 o nei dintorni comprendono PPG Industries, ConocoPhillips, e Citgo Petroleum Corporation.\nIl \"Trunkline LNG terminal\", a sud est di Lake Charles, \u00e8 uno dei pochi terminal di gas naturale liquefatto (GNL) degli Stati Uniti. \u00c8 attrezzato per ricevere, immagazzinare e rigassificare GNL.\nPer l'inizio del 2009 \u00e8 previsto l'inizio della costruzione di un impianto di gasificazione del coke da 1,6 miliardi di dollari, da parte della Lake Charles Cogeneration, una filiale della Leucadia National.\nL'industria manifatturiera ha periodicamente tentato di raggiungere il successo economico nell'area, per differenziare la base economica della citt\u00e0.\nL'aeroporto internazionale Chennault ospita Aeroframe (gi\u00e0 EADS Aeroframe Services), che fornisce servizi agli aeroplani, e un impianto Northrop Grumman.\nAmministrazione.\nGemellaggi.\nLake Charles \u00e8 gemellata con:"}
{"id": "1309021", "revid": "110157", "url": "https://it.wikipedia.org/wiki?curid=1309021", "title": "Donkervoort", "text": "La Donkervoort \u00e8 una piccola casa automobilistica olandese fondata da \"Joop Donkervoort\" nel 1978, che produce fin dagli inizi una replica della Lotus \"Seven\", vettura di cui Donkervoort era un grande appassionato e della quale voleva proporre una \"sua\" versione.\nL'auto \u00e8 rimasta praticamente invariata dal lancio fino ad oggi. Nel corso degli anni si sono per\u00f2 adottati, a partire dal 1995, motori Audi 1800 turbo con potenze che variano attualmente dai 150 ai 270 CV.\nLa gamma attuale \u00e8 costituita dalla sola \"D8\", offerta in due versioni differenti (GT e 270 RS)."}
{"id": "1309022", "revid": "344503", "url": "https://it.wikipedia.org/wiki?curid=1309022", "title": "Cobra (film 1986)", "text": "Cobra \u00e8 un film del 1986 diretto da George Pan Cosmatos, interpretato da Sylvester Stallone.\nIl film \u00e8 basato sul romanzo \"Facile preda\", edito anche col titolo \"Bersaglio facile\" (\"A Running Duck\" / \"Fair Game\"), di Paula Gosling, dal quale \u00e8 stato tratto nel 1995 anche un altro film, \"Facile preda\" di Andrew Sipes.\nTrama.\nLos Angeles, Marion Cobretti \u00e8 un tenente della sezione di polizia \"Zombie Squad\", una divisione che si occupa di delinquenti psicopatici. La sua missione \u00e8 trarre in salvo dei clienti di un supermercato tenuti in ostaggio da un membro di una setta di maniaci criminali denominata \"le belve della notte\", intenzionati a punire la corruzione dell'Occidente. Dopo diversi efferati omicidi, un elemento della banda assassina ne commette uno a viso scoperto dinnanzi alla fotomodella Ingrid Knudsen che riesce a fuggire.\nLa Knudsen diviene cos\u00ec una scomoda testimone, e toccher\u00e0 a \"Cobra\", (cos\u00ec come viene soprannominato il tenente Cobretti), l'incarico di proteggerla. Ingrid \u00e8 ricoverata in ospedale per via dello shock subito dopo essere stata inseguita dalle \"belve della notte\", ma il capo della banda riesce a rintracciarla grazie alle informazioni di una \"talpa\" infiltrata nella polizia. Proprio nel momento in cui la donna sta per essere aggredita, interviene Cobretti e la mette in salvo.\nCos\u00ec, dopo le critiche e i rimproveri che gli vengono mossi dai superiori per i metodi investigativi da lui utilizzati, \"Cobra\" decide di fare a modo suo offrendo personalmente protezione a Ingrid. Entrambi si trasferiscono in un motel fuori citt\u00e0 e questa vicinanza li far\u00e0 innamorare.\nLa \"talpa\" per\u00f2 \u00e8 proprio l'agente di polizia che li sta accompagnando al motel e che poi indicher\u00e0 alle \"belve della notte\" il luogo esatto del loro nascondiglio. La banda di malviventi al completo si presenter\u00e0 al motel il mattino seguente con lo scopo di eliminare il \"Cobra\" e Ingrid che, dopo una sparatoria, riescono a fuggire trovando scampo in una fonderia.\nIl tenente Cobretti, dopo acerrime lotte, all'interno della fonderia riuscir\u00e0 a eliminare a uno a uno tutti i componenti della setta, compresa l'odiata talpa e il suo spietato capo, quest'ultimo appendendolo ad un gancio e mandandolo a bruciare dentro una fornace.\nProduzione.\nIl film \u00e8 stato prodotto dalla collaborazione tra Cannon Films, Golan-Globus Productions e Warner Bros., che ha presentato il film. Il titolo \u00e8 stato fornito dalla Cinema Research, mentre della pubblicit\u00e0 si \u00e8 occupata la The Mark Baron Company. Del suono si \u00e8 occupata la Warner Hollywood Studios. Un rarissimo workprint del film \u00e8 disponibile per i fan. Sebbene la maggior parte delle copie siano di scarsa qualit\u00e0, esse contengono circa 30-40 minuti di filmati non disponibili in qualsiasi altra versione. Include inoltre tutto il materiale valutato \"X\" e rimosso dalla versione finale. Stallone ha rifiutato la parte di Axel Foley nel film \"Beverly Hills Cop - Un piedipiatti a Beverly Hills\", ruolo impersonato poi da Eddie Murphy. Stallone per la pellicola aveva riscritto molte sequenze, stravolgendo di conseguenza la sceneggiatura, anche se alla fine le modifiche non furono apportate visto che il progetto alla fine non decoll\u00f2 con Stallone ma con Murphy. Tali modifiche saranno poi recuperate e utilizzate in \"Cobra\". La Ford Custom Mercury del 1950 usata nel film da Cobra \u00e8 veramente la macchina di Stallone; lo studio ha prodotto altre due copie della macchina per usarle nelle scene di azione. Si pens\u00f2 di produrre anche un sequel per il film, ma il progetto alla fine fu abbandonato. Il film ebbe numerosi problemi di continuit\u00e0, viste le numerose scene censurate: il film doveva originariamente avere una durata di circa 2 ore, alla fine dur\u00f2 solo 84 minuti. Questi tagli furono eseguiti per impedire che il film fosse classificato \"X\", ovvero vietato ai minori di 18 anni, per poter quindi essere trasmesso un maggior numero di volte e incassare maggiormente. Brian Thompson dovette fare sette provini per assicurarsi il personaggio da lui interpretato, il cosiddetto \"belva della notte\". Nello script originale quest'ultima si chiamava Abaddon. Stallone per l'interpretazione di Cobra ha ricevuto circa 13 milioni di dollari. Quando usc\u00ec il film, propose alla scrittrice del romanzo a cui il film si era ispirato, Paula Gosling, di ristamparlo con il suo nome come autore, ma lei rifiut\u00f2 l'offerta. Il budget per la realizzazione della pellicola ammonta a circa 25.000.000 dollari.\nRiprese.\nLe riprese sono state effettuate dal 23 ottobre 1985 al 17 gennaio 1986. Le scene sono state girate completamente in California, pi\u00f9 precisamente a Venice per l'inseguimento sopra ponti, al porto di Los Angeles per la fine dell'inseguimento, a Long Beach, al Waldorf Apartments di 5 Westminster Avenue (sempre a Venice) per l'appartamento di Cobra, al Rock Store di 30354 Mulholland Hwy (a Cornell) per gli esterni del ristorante, a Santa Clarita, e a Piru.\nColonna sonora.\nNella pubblicazione ufficiale della colonna sonora compare la canzone \"Skyline\" di Silvester Levay, che non si sente mai durante il film; le scene dove si sentiva questa traccia sono state infatti eliminate durante la fase di re-editing. Questa canzone doveva essere anche il brano finale del film, ma fu sostituito da \"Voice of America's Sons\", di John Cafferty.\nTagline.\nIl film \u00e8 stato pubblicizzato con le seguenti tagline:\nDistribuzione.\nDate di uscita.\nIl film \u00e8 stato distribuito negli Stati Uniti d'America il 23 maggio 1986 dalla Cannon Film Distributors; nei Paesi Bassi il 10 luglio; a Taiwan il 19 luglio; in Australia il 24 luglio; in Regno Unito e in Irlanda il 1\u00ba agosto; a Madrid l'8 agosto con il nome \"Cobra, el brazo fuerte de la ley\"; in Giappone il 9 agosto; in Brasile l'11 agosto come \"Stallone Cobra\"; in Danimarca il 15 agosto come \"Cobra - lovens st\u00e6rke arm\"; in Uruguay il 21 agosto come \"Cobra\"; in Finlandia il 12 settembre come \"Cobra - lain vahva k\u00e4si\"; in Argentina il 25 settembre come \"Cobra, el brazo fuerte de la ley\"; in Germania Ovest il 2 ottobre come \"Die City-Cobra\"; in Portogallo il 17 ottobre come \"Cobra, o Bra\u00e7o Forte da Lei\"; in Francia (\"Cobra\") e in Grecia (\"Kobra\") il 22 ottobre; in Italia il 24 ottobre; in Corea del Sud il 20 giugno 1987; in Ungheria il 28 gennaio 1988 come \"Kobra\"; in Svezia il 13 maggio; in Turchia il 6 luglio 1990 come \"Kobra\". In Italia il DVD della pellicola \u00e8 stato messo sul mercato a partire dal 23 novembre 1999, mentre il Blu-ray Disc dal 31 agosto 2011, entrambi distribuiti dalla Warner Home Video.\nDivieto.\nIl film, a seconda del paese di proiezione, ha avuto una censura pi\u00f9 o meno \"severa\": in Argentina e in Australia \u00e8 stato vietato ai minori di 18 anni; in Brasile ai minori di 16 anni; nella maggior parte del Canada ai minori di anni 14; nel Qu\u00e9bec ai minori di 13 anni; in Finlandia il film censurato ai minori di 18 anni, quello molto censurato ai minori di 16, quello integrale inizialmente ai minori di 16, per poi essere cambiato in minori di 18 anni; in Francia ai minori di 12; in Germania, quando fu ritrasmesso nella versione integrale nel 2012 fu vietato ai minori di 18 anni, mentre in Germania Ovest fu trasmesso solo in versione censurata, che fu per\u00f2 anch'essa vietata ai minori di anni 18; in Islanda ai minori di 16; in Italia ai minori di 14; in Messico ai minori di 18 anni; in Per\u00f9 ai minori di 18 anni; in Portogallo ai minori di 16 anni; a Singapore la visione dei bambini \u00e8 stata permessa solo con la presenza di un adulto; in Corea del Sud il film censurato ai minori di 15 anni; in Svezia minori di 15; nel Regno Unito la versione censurata ai minori di 18. Negli Stati Uniti d'America la Motion Picture Association of America (MPAA) ha valutato il film con il certificato n\u00ba 28156 \"R\" (restricted), ovvero vietato ai minori di 17 anni non accompagnati dai genitori.\nAccoglienza.\nIncassi.\nIl film, nel primo giorno di programmazione (23 maggio) in patria incassa $ 3.670.015; nel secondo riesce a guadagnarne quasi 5 milioni, arrivando a $ 8.302.351; il 25 la somma ammonta a $ 12.653.032, il 26 a $ 15.652.147. L'incasso totale negli Stati Uniti d'America ammonta a $ 49.042.224, mentre globalmente ne incassa circa $ 160.000.000.\nCritica.\nIl film non \u00e8 stato accolto bene dalla critica: su IMDb ottiene un punteggio di 5.8/10, su Comingsoon 2.3/5, su MYmovies.it 2.56/5, su FilmTV 4.6/10, su Movieplayer.it 2.4/5, su AllMovie 1.5/5.\nIl film ha ricevuto sei candidature ai Razzie Awards 1987 tra cui peggior film.\nVideogioco.\nLa Ocean Software realizz\u00f2 un videogioco nel 1986-1987 per i computer Commodore 64, ZX Spectrum e Amstrad CPC. Trattasi di un gioco a piattaforme a scorrimento orizzontale, dove il giocatore controlla Cobretti nel tentativo di sconfiggere \"le belve della notte\" e proteggere la modella Ingrid dalla loro collera. Le tre versioni sono tuttavia molto differenti tra loro, anche nel design. Tutte incontrarono un certo favore del pubblico, pur non essendo produzioni molto curate."}
{"id": "1309023", "revid": "1543377", "url": "https://it.wikipedia.org/wiki?curid=1309023", "title": "Klubi Sportiv Shkumbini", "text": "Il Klubi Sportiv Shkumbini, noto come KS Shkumbini, \u00e8 una societ\u00e0 calcistica con sede a Peqin, in Albania. Fondato nel 1924, attualmente il club milita nella Kategoria e Par\u00eb, la seconda serie del campionato albanese.\nRosa 2013-2014.\n \"(capitano)\""}
{"id": "1309024", "revid": "125868852", "url": "https://it.wikipedia.org/wiki?curid=1309024", "title": "Il ritorno di Jafar", "text": "Il ritorno di Jafar (\"The Return of Jafar\") \u00e8 un film d'animazione \"direct-to-video\" statunitense del 1994, prodotto dalla Walt Disney Company, ed \u00e8 il sequel del classico Disney \"Aladdin\". Il film \u00e8 uscito il 20 maggio 1994, e diede origine alla serie televisiva \"Aladdin\", sempre basata sul classico Disney. Un altro sequel \"direct-to-video\", \"Aladdin e il re dei ladri\", segu\u00ec nel 1996. \u00c8 stato il primo film d'animazione Disney realizzato esclusivamente per il mercato home-video.\nIl film si incentra su Jafar, l'antagonista del primo film, che cerca di vendicarsi di Aladdin e dei suoi amici (compreso Iago, che ora si \u00e8 ribellato allo stregone), per diventare il dominatore di Agrabah. Questo \u00e8 l'unico dei tre film di Aladdin in cui il Genio non \u00e8 doppiato in originale da Robin Williams, ma da Dan Castellaneta.\nSebbene il film abbia ricevuto critiche miste e negative, ha venduto 15 milioni di copie VHS, incassando oltre $ 300 milioni con un budget di circa $ 5 milioni, rendendolo uno dei film pi\u00f9 venduti in home video del periodo.\nTrama.\nUna banda di predoni capeggiati da Abis Mal torna al proprio covo con un ingente bottino, ma assieme a loro si sono intrufolati Aladdin e Abu assieme al Tappeto, i quali rubano a loro volta alla banda per restituire l'oro agli abitanti di Agrabah. Jasmine comunica al ragazzo di un'importante cena prevista per la sera, durante la quale il Sultano ha una importante notizia da svelare. In quel frangente, il Genio torna dal suo viaggio intorno al mondo. \nIntanto il pappagallo Iago riesce, scavando nella sabbia, a uscire dalla Caverna delle Meraviglie e tornare in superficie, portando con s\u00e9 la lampada del suo padrone Jafar. Tuttavia, stanco degli ordini e degli insulti di quest'ultimo, invece di liberarlo dalla lampada, la getta in un pozzo, decretando la propria indipendenza, e torna ad Agrabah. Si imbatte in Aladdin, a cui prova a spiegare di aver servito Jafar perch\u00e9 ipnotizzato, ma Aladdin non gli crede e lo insegue, salvo poi imbattersi in Abis Mal e la sua banda che lo attaccano per vendicarsi, ma la situazione \u00e8 ribaltata dall'intervento di Iago, che salva la vita ad Aladdin. Questi ora gli deve la vita, e chieder\u00e0 allora al Sultano che il pappagallo abbia un giusto processo. Intanto, Abis Mal e la sua banda raggiungono il pozzo e casualmente trovano e liberano Jafar in forma di genio: la banda scappa e Abis Mal diventa il padrone di Jafar, il quale per\u00f2 lo ricatta per ottenere la propria liberazione come terzo desiderio, rendendo di fatto il ladro il vero servitore tra i due e curandosi inoltre di fargli sprecare subito i primi due desideri, prima portandolo, alla richiesta di ottenere un famoso tesoro in fondo al mare, nella locazione del tesoro stesso tra predatori acquatici e senza aria, e poi obbligandolo a usare il secondo per ritornare, a mani vuote, nel deserto.\nQuella sera, a cena, il Sultano comunica ad Aladdin il suo nuovo ruolo di Gran Visir, quand'ecco che nella sala irrompono Iago, Abu e Raja. Nonostante Aladdin si proponga di sorvegliare a vista Iago per salvargli la vita, Jasmine \u00e8 infuriata per l'ennesima bugia detta dal giovane. Grazie a una canzone di Iago e del Genio, la ragazza cambia idea e il pappagallo \u00e8 accolto nel gruppo. Jafar e Abis Mal penetrano a palazzo e ricattano Iago perch\u00e9 collabori con loro nel piano di uccisione di Aladdin. Il pappagallo convince dunque Aladdin a portare il Sultano fuori per una gita. Jafar imprigiona il Genio, Jasmine, il Tappeto e Abu per poi rapire anche il vero Sultano e stordire Aladdin, allo scopo di inscenare un omicidio da parte di quest'ultimo. Razoul, il corrotto capo delle guardie, arresta Aladdin e Jafar, trasformato nella falsa Jasmine, lo condanna a morte.\nVolendo rimediare alle sue crudeli azioni, per\u00f2, Iago riesce a liberare il Genio che, con le sue magie, sottrae Aladdin alla scure del boia e libera tutti. L'unico modo per uccidere Jafar \u00e8 distruggere la sua lampada, ma Iago si allontana dichiarando di averli gi\u00e0 aiutati abbastanza. Il gruppo tenta di prendere la lampada, ma viene scoperto da Jafar che trasforma il palazzo e il giardino in una distesa di roccia e lava. Durante il combattimento, Iago, pentito, ritorna e attacca l'ex padrone venendo gravemente ferito, ma con le ultime forze, riesce a buttare la lampada nella lava, fondendola e uccidendo Jafar. Il gruppo acclama Iago come eroe, mentre Aladdin, prima di accettare di diventare Visir, decide prima di andare a vedere il mondo insieme a Jasmine, con accettazione del sultano.\nIn una breve scena dopo i titoli di coda, si vede Abis Mal ancora appeso all'albero dov'era rimasto durante il combattimento tra Aladdin e Jafar che, con voce piagnucolosa, rimpiange di non aver esaudito in tempo il suo terzo desiderio.\nLa censura della morte di Jafar.\nNella versione del film in Videocassetta dello stesso 1994, la morte di Jafar era raccapricciante in quanto assumeva le sembianze dello scheletro gi\u00e0 quando la sua lampada si era completamente liquefatta nella lava, cio\u00e8 quando il perfido genio si guardava il braccio mentre si trasformava. La censura di questo attimo venne eseguita nella versione in DVD e infatti qui Jafar assume quella sembianza solo nelle ultime due scene in cui svanisce. \nDistribuzione.\nEdizione italiana.\nL'edizione italiana del film \u00e8 a cura della Royfilm. Il doppiaggio, eseguito presso la Elettronica Sincrostudio con la collaborazione della Angriservices Edizioni, fu diretto da Renzo Stacchi su dialoghi di Giorgio Tausani. Le canzoni furono incise presso la CAM Recording Studios su testi di Ermavilo. Mentre nell'edizione italiana del primo film le parti cantate di Aladdin e di Jasmine sono state affidate a cantanti professionisti, qui le loro canzoni vengono cantate dai doppiatori stessi.\nEdizione home video.\nIn Italia, il film usc\u00ec in VHS nel marzo 1995 e nel gennaio 1997 distribuito dalla Walt Disney Video Premiere sotto il marchio della Disney Video che sostituisce la Walt Disney Home Video (1980 - 1995). Il DVD invece \u00e8 uscito nel 2004 all'interno di un cofanetto includente anche la Platinum Edition del film originale \"Aladdin\" e il DVD del sequel \"Aladdin e il re dei ladri\", distribuito dalla Walt Disney Home Entertainment in collaborazione con Buena Vista Home Entertainment.\nAccoglienza.\nCritica.\nSul sito web aggregatore di recensioni Rotten Tomatoes, il film ha un indice di gradimento complessivo del 33% basato su 12 recensioni raccolte, con un punteggio medio ponderato di 3,9/10.\nDavid Nusair di \"Reelfilm.com\" ha riassunto la maggior parte dei sentimenti negativi che hanno contribuito a questa valutazione: \"Notevole come il primo sequel Disney direct-to-video, \"Il ritorno di Jafar\" segue Aladdin mentre tenta ancora una volta di sventare il malvagio complotto di Jafar per impadronirsi di Agrabah. E nonostante sia stato liberato dalla sua lampada alla fine del primo film, il genio \u00e8 tornato e pi\u00f9 stravagante che mai. \u00c8 chiaro fin dall'inizio che la Disney si \u00e8 impegnata molto poco nella produzione de \"Il ritorno di Jafar\", in particolare nel campo dell'animazione. Il film ha tutto lo stile e la fluidit\u00e0 di un cartone animato del sabato mattina, mentre varie canzoni sono blande e dimenticabili. La trama ripetitiva non fa alcun favore al film, e anche in un tempo di esecuzione di 69 minuti, la stasi si \u00e8 instaurata quasi immediatamente. Castellaneta fa il meglio che pu\u00f2 con il materiale, ma in genere viene meno (soprattutto se confrontato con la performance maniacale di Robin Williams dall'originale). \"Il ritorno di Jafar\" \u00e8 un sequel completamente inutile che potrebbe tenere impegnati i bambini piccoli, ma \u00e8 destinato a venire fuori come nientemeno che un'enorme delusione per i fan dell'originale.\"\nNonostante l'accoglienza per lo pi\u00f9 negativa, nel programma televisivo \"Siskel &amp; Ebert\", il film ha ricevuto un \"due pollici in su\" da Gene Siskel e Roger Ebert. Scrivendo per \"Entertainment Weekly\", Steve Daly ha valutato il sequel con una C\u2212 criticandolo come un \"knockoff\" che \"porta l'etichetta Disney e costa circa quanto un nastro di Aladdin, ma \u00e8 chiaro dal primo fotogramma a scatti che allo stesso tempo, cura e creativit\u00e0 non sono andate in questo.\""}
{"id": "1309025", "revid": "22475", "url": "https://it.wikipedia.org/wiki?curid=1309025", "title": "Glareola lactea", "text": "La pernice di mare minore (Glareola lactea, Temmick 1820) \u00e8 un piccolo caradriiforme della famiglia delle pernici di mare (glareolidae).\nSi trova in India, Pakistan occidentale e sudest Asia. Nidifica nella ghiaia o nei banchi di sabbia dei fiumi, deponendo 2-4 uova.\nQuesta specie \u00e8 16,5-18,5\u00a0cm in lunghezza, con un'apertura alare di 15\u201316\u00a0cm.\nA causa della sua piccola taglia, pu\u00f2 essere confuso, in volo, con i rondoni o le rondini.\nQuesto uccello ha zampe corte, lunghe ali appuntite e coda corta. Il suo becco corto \u00e8 un adattamento per il nutrimento in volo. Sul terreno appare di color grigio chiaro (da cui lactea, lattea). La cresta \u00e8 marrone.\nLe ali sono grigie in alto con righe nere e righe bianche e nere all'estremit\u00e0 delle piume interne. Le sottoali sono nere. L'addome \u00e8 bianco.\nLa sua caratteristica pi\u00f9 insolita \u00e8 che, seppur classificato come trampoliere, esso caccia la sua preda in volo come la rondine, sebbene esso possa cibarsi sul terreno.\n\u00c8 una specie da aperta campagna, e si pu\u00f2 vedere spesso vicino all'acqua di sera, a caccia di insetti."}
{"id": "1309027", "revid": "3082", "url": "https://it.wikipedia.org/wiki?curid=1309027", "title": "Sefforis", "text": ""}
{"id": "1309029", "revid": "21880", "url": "https://it.wikipedia.org/wiki?curid=1309029", "title": "Strigops", "text": ""}
{"id": "1309032", "revid": "1924342", "url": "https://it.wikipedia.org/wiki?curid=1309032", "title": "Exit Music (For a Film)", "text": "Exit Music (For a Film) \u00e8 una canzone dei Radiohead, scritta specificatamente per i titoli di coda del film di Baz Luhrmann \"Romeo + Giulietta di William Shakespeare\" del 1996.\nSu richiesta di Thom Yorke, il cantante del gruppo, la canzone \u00e8 assente dai due album della colonna sonora del film, ma appare come quarta traccia nell'album \"OK Computer\" (1997).\nLa canzone \u00e8 inoltre presente durante lo scorrimento dei titoli di coda del film \"After.Life\" e della puntata di \"Black Mirror Zitto e balla\".\nCuriosit\u00e0.\nIl pianista jazz statunitense Brad Mehldau ha inserito una versione del brano nell'album \"The Art of the Trio Volume Three - Songs\" del 1998."}
{"id": "1309036", "revid": "162271", "url": "https://it.wikipedia.org/wiki?curid=1309036", "title": "Ulquiorra", "text": ""}
{"id": "1309037", "revid": "30232", "url": "https://it.wikipedia.org/wiki?curid=1309037", "title": "Antonio Sebastiani", "text": ""}
{"id": "1309043", "revid": "125171982", "url": "https://it.wikipedia.org/wiki?curid=1309043", "title": "Le P\u00e8lerinage de Lourdes", "text": "Le P\u00e8lerinage de Lourdes \u00e8 la XXXVII enciclica di Papa Pio XII."}
{"id": "1309050", "revid": "78131", "url": "https://it.wikipedia.org/wiki?curid=1309050", "title": "Second life", "text": ""}
{"id": "1309054", "revid": "933835", "url": "https://it.wikipedia.org/wiki?curid=1309054", "title": "Diocesarea", "text": "Diocesarea (; ) \u00e8 il nome di diverse citt\u00e0 antiche:"}
{"id": "1309059", "revid": "453768", "url": "https://it.wikipedia.org/wiki?curid=1309059", "title": "Klubi Sportiv Besa Kavaj\u00eb", "text": "Il Klubi Sportiv Besa Kavaj\u00eb, meglio noto come Besa Kavaj\u00eb \u00e8 una societ\u00e0 calcistica con sede a Kavaj\u00eb, in Albania.\nFondato nel 1925, oggi milita nella \"Kategoria e Par\u00eb\", la seconda divisione del campionato albanese.\nOrganico.\nRosa 2016-2017.\n\"Aggiornata al 1\u00ba luglio 2016\"."}
{"id": "1309062", "revid": "1564910", "url": "https://it.wikipedia.org/wiki?curid=1309062", "title": "Stadio Ram\u00f3n S\u00e1nchez-Pizju\u00e1n", "text": "Lo stadio Ram\u00f3n S\u00e1nchez-Pizju\u00e1n (in spagnolo: Estadio Ram\u00f3n S\u00e1nchez-Pizju\u00e1n) \u00e8 uno stadio di calcio della citt\u00e0 andalusa di Siviglia, in Spagna, con una capienza di 43 883 posti. Ospita le partite casalinghe del Sevilla F\u00fatbol Club.\nIntitolato a Ram\u00f3n S\u00e1nchez-Pizju\u00e1n, presidente del Siviglia e primo proponente del progetto del nuovo stadio a met\u00e0 degli anni '50 del XX secolo, sorge nel quartiere Nervi\u00f3n e ha sostituito lo Stadio di Nervi\u00f3n. La posa della prima pietra ebbe luogo nel dicembre 1956, mentre lo stadio fu completato nel 1957 e inaugurato nel 1958. Nella sua storia ha ospitato la finale della Coppa dei Campioni 1985-1986 e una semifinale del campionato del mondo del 1982.\nLa nazionale spagnola \u00e8 imbattuta in questo stadio, avendo ottenuto 20 vittorie e 5 pareggi in 25 partite qui giocate.\nStoria.\nLo stadio fu voluto fortemente da Ram\u00f3n S\u00e1nchez-Pizju\u00e1n, presidente del , per sostituire il vecchio Stadio di Nervi\u00f3n, che sorgeva nell'omonimo quartiere della citt\u00e0.\nNel 1954 il Sevilla FC band\u00ec un concorso di idee che fu vinto dall'architetto Manuel Mu\u00f1oz Monasterio, che aveva fatto edificare lo Stadio Santiago Bernab\u00e9u di Madrid e lo Stadio di Mestalla di Valencia. L'impianto, situato anch'esso a Nervi\u00f3n, fu inaugurato il 7 settembre 1958, dopo due anni di costruzione, in occasione dell'amichevole - (3-3). Al momento dell'inaugurazione aveva una capienza di 70 329 spettatori. L'improvvisa morte di Ram\u00f3n S\u00e1nchez-Pizju\u00e1n, avvenuta nel 1956, gli imped\u00ec di veder realizzata l'opera e port\u00f2 all'intitolazione dell'impianto allo scomparso presidente. Nella stagione 1958-1959 fu ultimata la costruzione della tribuna ovest, mentre un anno dopo si tenne nell'impianto la prima partita serale sotto la luce dei riflettori, contro il .\nNel 1975 furono completate le tribune nord e sud.\nIn vista del , a causa delle limitazioni di legge, la capienza fu ridotta a 66 000 posti, con una significativa rimodellazione dei posti per ospitare al meglio la semifinale del campionato del mondo tra e : furono rimosse le recinzioni, furono costruite delle passerelle e fu installata una copertura sulla tribuna ovest, oltre a un mosaico commemorativo del mondiale di Spagna '82 realizzato da Santiago del Campo e posizionato sulla facciata dell'impianto. Il 21 aprile 1986 il S\u00e1nchez-Pizju\u00e1n ospit\u00f2 la finale della Coppa dei Campioni tra e , vinta dai rumeni ai tiri di rigore.\nA met\u00e0 degli anni '90, con la conversione in impianto dotato di soli posti a sedere resasi necessaria dalle nuove normative della UEFA, la capienza fu ulteriormente ridotta a 42 714 spettatori.\nNel 2015 lo stadio fu interamente ammodernato. Tra gli interventi effettuati rientrano: il cambio di colore dei sedili, l'installazione di coperture in metallo e luci LED sulla parte esterna delle tribune, la riqualificazione dei chioschi di ristoro e i bagni, la sostituzione delle recinzioni con pannelli vitrei, il rinnovamento dello spogliatoio della squadra ospite e della terna arbitrale, l'installazione di due nuovi tabelloni luminosi, l'espansione della tribuna est inferiore."}
{"id": "1309063", "revid": "92723", "url": "https://it.wikipedia.org/wiki?curid=1309063", "title": "3-variet\u00e0 irriducibile", "text": "In geometria, e pi\u00f9 precisamente nella topologia della dimensione bassa, una 3-variet\u00e0 irriducibile \u00e8 una 3-variet\u00e0 in cui ogni sfera borda una palla. Una 3-variet\u00e0 che contiene una sfera non bordante una palla \u00e8 invece detta riducibile: questa pu\u00f2 essere effettivamente \"ridotta\" a una variet\u00e0 pi\u00f9 semplice tramite l'operazione inversa della somma connessa.\nUna 3-variet\u00e0 \u00e8 prima se non \u00e8 ottenuta come somma connessa non banale di due variet\u00e0. I concetti di \"irriducibile\" e \"prima\" sono equivalenti per tutte le 3-variet\u00e0, con due sole eccezioni. L'ipotesi di irriducibilit\u00e0 \u00e8 per\u00f2 pi\u00f9 facile da esprimere e da gestire in molti casi, ed \u00e8 quindi quella usata pi\u00f9 spesso.\nDefinizioni.\nVariet\u00e0 irriducibile.\nUna 3-variet\u00e0 \u00e8 irriducibile se ogni sfera liscia borda una palla. Pi\u00f9 rigorosamente, una 3-variet\u00e0\ndifferenziabile connessa formula_1 \u00e8 irriducibile se ogni sottovariet\u00e0 differenziabile formula_2 omeomorfa a una sfera \u00e8 bordo formula_3 di un sottoinsieme formula_4 omeomorfo alla palla chiusa\nL'ipotesi di differenziabilit\u00e0 per formula_1 non \u00e8 importante, perch\u00e9 ogni 3-variet\u00e0 topologica ha un'unica struttura differenziabile. L'ipotesi che la sfera sia \"liscia\" (cio\u00e8 che sia una sottovariet\u00e0 differenziabile) \u00e8 invece importante: la sfera deve avere infatti un intorno tubolare.\nUna 3-variet\u00e0 non irriducibile \u00e8 riducibile.\nVariet\u00e0 prima.\nUna 3-variet\u00e0 connessa formula_1 \u00e8 prima se non \u00e8 ottenibile come somma connessa\ndi due variet\u00e0 entrambe distinte da formula_9 (o, analogamente, entrambe distinte da formula_1).\nEsempi.\nSpazio euclideo.\nLo spazio euclideo tridimensionale formula_11 \u00e8 irriducibile: ogni sfera liscia nello spazio borda effettivamente una palla. \nD'altra parte, la sfera di Alexander \u00e8 una sfera in formula_12 non liscia, che non borda una palla: l'ipotesi sulla liscezza della sfera \u00e8 quindi necessaria.\nSfera, spazi lenticolari.\nLa sfera formula_9 \u00e8 irriducibile. Lo spazio prodotto formula_14 non \u00e8 irriducibile: infatti la sfera formula_15 (dove 'pt' \u00e8 un qualsiasi punto di formula_16) ha complementare connesso, e quindi non pu\u00f2 essere bordo di una palla.\nUno spazio lenticolare formula_17 con formula_18 (distinto quindi da formula_19) \u00e8 irriducibile.\nVariet\u00e0 prime e irriducibili.\nUna 3-variet\u00e0 \u00e8 irriducibile se e solo se \u00e8 prima, tranne in due casi: il prodotto formula_14 ed il fibrato non orientabile di sfere su formula_16 sono entrambe prime ma non irriducibili.\nDa irriducibile a prima.\nUna variet\u00e0 irriducibile formula_1 \u00e8 effettivamente prima. Infatti, se \nla formula_1 \u00e8 ottenuta rimuovendo due palle da formula_25 e formula_26, e quindi incollando le due sfere di bordo risultanti. Queste due sfere incollate formano una sfera formula_2 in formula_1. Per ipotesi, deve bordare una palla. Ripercorrendo l'operazione di somma connessa a ritroso, formula_25 oppure formula_26 \u00e8 ottenuta incollando due palle chiusa per il bordo. Questa operazione porta per\u00f2 soltanto ad formula_9: quindi uno dei due fattori \u00e8 in realt\u00e0 banale, e la variet\u00e0 formula_1 \u00e8 prima.\nDa prima a irriducibile.\nSia formula_1 una variet\u00e0 prima. Sia formula_2 una sfera in essa contenuta. Tagliando lungo formula_2 si pu\u00f2 ottenere una sola variet\u00e0 formula_36 oppure due variet\u00e0 formula_37 e formula_38. Nel secondo caso, incollando due palle chiuse nei due nuovi bordi sferici si ottengono due variet\u00e0 formula_25 e formula_26 tali che\nPoich\u00e9 formula_1 \u00e8 prima, una delle due, ad esempio formula_25, \u00e8 formula_9. Quindi formula_37 \u00e8 formula_9 meno una palla: \u00e8 quindi anch'esso una palla. La sfera formula_2 quindi borda una palla: la variet\u00e0 formula_1 \u00e8 quindi irriducibile.\nResta da considerare il caso in cui tagliando lungo formula_2 si ottiene un pezzo solo formula_50. Esiste quindi una curva semplice chiusa formula_51 in formula_1 intersecante formula_2 in un punto solo. Sia formula_54 l'unione di due intorni tubolari di formula_2 e formula_51. Il bordo formula_57 risulta essere una sfera: questa deve bordare una palla. La variet\u00e0 risultante \u00e8 quindi pressoch\u00e9 determinata, e un'analisi attenta porta a verificare che si tratta di formula_14 oppure dell'altro fibrato non orientabile."}
{"id": "1309064", "revid": "21079", "url": "https://it.wikipedia.org/wiki?curid=1309064", "title": "3-variet\u00e0 prima", "text": ""}
{"id": "1309066", "revid": "767487", "url": "https://it.wikipedia.org/wiki?curid=1309066", "title": "Benedicto Antoninho", "text": "Carriera.\nClub.\nCon la maglia della Fiorentina vinse la Coppa Italia 1961 la Coppa delle Coppe 1961 e una Coppa delle Alpi. Nella stagione 1960-1961 scese in campo solo otto volte in campionato, realizzando una rete in occasione del successo esterno sulla del 26 marzo 1961."}
{"id": "1309067", "revid": "642594", "url": "https://it.wikipedia.org/wiki?curid=1309067", "title": "Stadio Sanchez Pizjuan", "text": ""}
{"id": "1309068", "revid": "125996156", "url": "https://it.wikipedia.org/wiki?curid=1309068", "title": "Sonic Brew", "text": "Sonic Brew \u00e8 il primo album in studio del gruppo musicale heavy metal statunitense Black Label Society, pubblicato nel 1999 dalla Spitfire Records e in seguito dalla Armoury Records."}
{"id": "1309069", "revid": "818367", "url": "https://it.wikipedia.org/wiki?curid=1309069", "title": "Falco sparverius", "text": "Il gheppio americano (Falco sparverius) \u00e8 un piccolo uccello dei falconiformi.\nCaratteristiche.\nLungo 25\u201330\u00a0cm, presenta ali lunghe e strette e coda piuttosto lunga. Il maschio pesa in media 0,1\u00a0kg, la femmina 0,11, rendendolo cos\u00ec il pi\u00f9 piccolo dei gheppi americani, con dimensioni corrispondenti a quelle di un tordo.\n\u00c8 caratterizzato da dimorfismo sessuale. Il maschio ha le parti superiori di color nocciola, tranne le ali che sono grigie con macchie nere. Il capo \u00e8 bianco con la nuca di color grigio e nocciola e tre strisce nere su ciascuna guancia. Le parti inferiori sono ocra, con macchie nere. Femmine e giovani hanno un piumaggio pi\u00f9 scarno.\nAreale.\nDiffuso in America Settentrionale e meridionale (occupa un'area enorme, dall'Alaska alla Patagonia), frequenta ogni zona con pochi alberi e molte rocce, anche i deserti.\nBiologia.\nSpecie adattabile, presenta un volo sinuoso e agile che viene interrotto quando il volatile esegue lo \"spirito santo\".\nIl nido viene costruito in una cavit\u00e0 degli alberi, sulle rocce e nelle costruzioni. Sono deposte 3-7 uova (in genere 4-5) covate soprattutto dalla femmina per 29-30 giorni. I due partner si alternano a nutrire i nidacei, che volano dopo un mese. Il gheppio americano si nutre di insetti d'estate, di topi e uccelli d'inverno.\nSottospecie.\nSi conoscono 17 sottospecie di \"Falco sparverius\":"}
{"id": "1309070", "revid": "1222", "url": "https://it.wikipedia.org/wiki?curid=1309070", "title": "Marchantiopsida", "text": ""}
{"id": "1309075", "revid": "287204", "url": "https://it.wikipedia.org/wiki?curid=1309075", "title": "Federa\u00e7\u00e3o de Bandeirantes do Brasil", "text": "La Federa\u00e7\u00e3o de Bandeirantes do Brasil (FBB, in italiano Federazione Ragazze Guide del Brasile) \u00e8 l'associazione nazionale del Guidismo in Brasile. Questa conta 6.201\nmembri (nel 2003). Fondata nel 1919 l'organizzazione diventa membro effettivo World Association of Girl Guides and Girl Scouts (WAGGGS) nel 1930. L'emblema dell'organizzazione incorpora i colori della bandiera brasiliana\nOrganizzazione.\nLa suddivisione in gruppi in brasile \u00e8 praticamente uguale a quella in America. Eccola con anche i nomi in brasiliano:\n-inhos/Lobinhas (Cub Scout) - dai 7 ai 10 anni - Il grado pi\u00f9 alto \u00e8 il Distintivo de Cruzeiro do Sul\n-Escoteiros/Escoteiras (Boy Scouts/Girl Scouts) - da 11 a 14 anni - Il grado pi\u00f9 alto \u00e8 il Distintivo de Escoteiro Lis de Ouro\n-Seniores/Guias (scout senior/guide ragazze) - dai 15 ai 17 anni - Il grado pi\u00f9 alto \u00e8 il \"Distintivo de Escoteiro da P\u00e1tria\"\n-Pioneiros/Pioneiras (Pioneers) - dai 18 ai 21 anni - Il grado pi\u00f9 alto \u00e8 l'Ins\u00edgnia de BP"}
{"id": "1309077", "revid": "181699", "url": "https://it.wikipedia.org/wiki?curid=1309077", "title": "Casellario giudiziale", "text": "Il casellario giudiziale (detto anche casellario giudiziario), nell'ordinamento giuridico italiano, \u00e8 uno schedario istituito presso la Procura della Repubblica di ogni tribunale ordinario della Repubblica italiana, con lo scopo di raccogliere e conservare gli estratti dei provvedimenti dell'autorit\u00e0 giudiziaria o amministrativa, in modo tale che sia sempre possibile conoscere l'elenco dei precedenti penali e civili di ogni cittadino. \nInquadramento.\nTutti i casellari giudiziali locali (ovvero quelli relativi ai singoli tribunali) fanno capo a un casellario centrale presso il Ministero della Giustizia. In base alle informazioni contenute nel casellario, l'ufficio competente rilascia certificati su richiesta delle autorit\u00e0 giudiziarie e amministrative o dei singoli privati. Questi ultimi in particolare possono richiedere solo i propri certificati. \nTipologia.\nI certificati rilasciati dall'ufficio locale del casellario giudiziale si dividono in due categorie:"}
{"id": "1309081", "revid": "158286", "url": "https://it.wikipedia.org/wiki?curid=1309081", "title": "Casellario giudiziario", "text": ""}
{"id": "1309083", "revid": "1431409", "url": "https://it.wikipedia.org/wiki?curid=1309083", "title": "Meho Kodro", "text": "Ha giocato nel ruolo di attaccante nella nazionale jugoslava e successivamente nella nazionale bosniaca, e in squadre come Barcellona, Real Sociedad e Deportivo Alav\u00e9s.\n\u00c8 padre dell'attaccante dell'Athletic Club, Kenan Kodro, nato a San Sebasti\u00e1n quando Meho militava nella Real Sociedad.\nCarriera.\nGiocatore.\nDebutt\u00f2 da professionista nel 1985 nel dove rest\u00f2 fino al 1991. Quando in Jugoslavia scoppi\u00f2 la guerra, si trasfer\u00ec in Spagna dove gioc\u00f2 per la . Nella stagione 1993-1994 segn\u00f2 ben 23 goal, arrivando secondo nella classifica del trofeo Pichichi. A San Sebasti\u00e1n gioc\u00f2 129 partite segnando 73 reti dal 1991 al 1995.\nNell'estate del 1995 pass\u00f2 al di Johan Cruijff dove rest\u00f2 solo un anno. Nel 1996 pass\u00f2 al Tenerife dove gioc\u00f2 72 partite e segn\u00f2 per 18 volte. Nella stagione 1999-2000 and\u00f2 nel e chiuse la sua carriera l'anno successivo in Israele.\nAllenatore.\nIl 5 gennaio del 2008 diventa il commissario tecnico della nazionale bosniaca, ma la guida per sole 2 amichevoli poich\u00e9 il 17 maggio dello stesso anno viene licenziato dalla FSBiH perch\u00e9 si rifiuta di giocare un'amichevole con l'Iran. Il suo allontanamento ha provocato vivaci proteste da parte di tifosi e opinione pubblica.\nDalla stagione 2010-2011 fino al 30 giugno 2013 ha allenato la , squadra satellite della dove ha giocato per 4 stagioni.\nDiventa allenatore del all'inizio del 2017. Conosce la sua prima sconfitta alla guida della compagine ginevrina in occasione della gara contro il , dopo ben 10 partite di campionato (8 vittorie e 2 pareggi). L'8 marzo 2018 viene esonerato dal club ginevrino."}
{"id": "1309086", "revid": "18379", "url": "https://it.wikipedia.org/wiki?curid=1309086", "title": "Rivolta di Bar Kokhba", "text": ""}
{"id": "1309090", "revid": "1934238", "url": "https://it.wikipedia.org/wiki?curid=1309090", "title": "Spirito santo (uccelli)", "text": "Lo \"Spirito santo\" \u00e8 una particolare tecnica di volo tipica degli uccelli rapaci di piccola taglia o di uccelli di altro tipo, come il martin pescatore, che pure cacciano attivamente. \u00c8 stato segnalato l'uso della tecnica dello Spirito santo anche in rapaci di media taglia come la poiana comune (Buteo buteo).\nL'animale, con piccoli movimenti d'ala, riesce a mantenere una posizione di stallo in un punto dello spazio anche per molti minuti; ci\u00f2 dipende dal fatto che sono tenute ferme le parti prossimali delle ali mentre sono ruotate velocemente le parti distali: questo permette all'uccello di stare immobile nell'aria, formando una figura che ricorda la tipica rappresentazione dello Spirito Santo nell'iconografia classica di colomba immobile ad ali aperte. "}
{"id": "1309092", "revid": "31886", "url": "https://it.wikipedia.org/wiki?curid=1309092", "title": "Chiese romaniche catalane della Vall de Bo\u00ed", "text": "Le Chiese romaniche catalane della Vall de Bo\u00ed sono un complesso di chiese costruite nel comune spagnolo di La Vall de Bo\u00ed, in Catalogna. Questo sito \u00e8 iscritto tra i patrimoni dell'umanit\u00e0 dell'UNESCO dal 2000.\nLe chiese.\nNonostante la valle abbia avuto una popolazione relativamente bassa nel Medioevo, grandi quantit\u00e0 d'argento arricchirono i dignitari locali spingendoli ad unirsi alla campagna di Catalogna per la riconquista di Barbastro e Saragozza. I maggiori sforzi vennero compiuti nella costruzione di numerose chiese tra l'XI e il XIV secolo, che furono realizzate seguendo i dettami del nuovo stile architettonico importato dalla Lombardia. Le chiese sono caratterizzate da elaborati lavori in pietra e da eleganti torri campanarie. Gli affreschi recuperati dalle mura delle chiese sono tuttora conservati presso il Museu nacional d'art de Catalunya a Barcellona.\nIn particolare sono state incluse tra i patrimoni dell'umanit\u00e0 le seguenti nove chiese: Sant Climent e Santa Maria a Ta\u00fcll, Sant Feliu a Barruera, Sant Joan a Bo\u00ed, Santa Eul\u00e0lia a Erill la Vall, Santa Maria de l'Assumpci\u00f3 di C\u00f3ll, Santa Maria di Cardet, la Nativitat de la Mare de D\u00e9u a Durro, e Sant Quirc nei pressi di Durro.\nNella valle si trovano anche le rovine di altri edifici religiosi di epoca romanica, fra queste: le chiese di \"Sant Lloren\u00e7\" a Sara\u00eds, \"Sant Mart\u00ed\" a Ta\u00fcll, \"Sant Crist\u00f2fol\" a Erill, \"Sant Quirc\" a Ta\u00fcll, \"Sant Salvador\" a Barruera e \"Sant Pere\" a Bo\u00ed.\nSan Clemente di Ta\u00fcll.\nLa chiesa di San Clemente di Ta\u00fcll venne consacrata il 10 dicembre 1123 dal vescovo di Roda. \u00c8 situata su un leggero pendio davanti alla strada che collega Ta\u00fcll a Bo\u00ed. \u00c8 la pi\u00f9 grande e meglio conservata della Vall de Bo\u00ed, nonch\u00e9 la pi\u00f9 imponente.\nLa chiesa fu progettata come basilica, con tre navate, ognuna delle quali separata dalle altre tramite un'arcata di colonne, e terminante in un'abside semicircolare. Mantiene il suo tetto originale a doppia pendenza in legno. A sud-est si erge una torre campanaria a sei piani, con finestre ad arco ad ogni piano. L'edificio \u00e8 costruito con blocchi di granito, con elementi decorativi e finestre in pietra pomice. Le facciate sono decorate con fregi e pilastri.\nL'immagine di Cristo Pantocratore della chiesa, originariamente presente nell'abside, \u00e8 ora conservata al National Museum of Art of Catalonia (MNAC), ed \u00e8 riconosciuta come una delle pietre miliari dell'arte romanica.\nSanta Maria di Ta\u00fcll.\nLa chiesa di Santa Maria si trova nel villaggio di Ta\u00fcll, e venne consacrata l'11 dicembre 1123, il giorno dopo rispetto a quella di San Clemente. Venne costruita con tre navate, ognun a delle quali termina in un'abside. La torre campanaria si erge dalla navata meridionale. La qualit\u00e0 del lavoro di muratura della torre campanaria \u00e8 inferiore rispetto a quello del resto dell'edificio, e questo potrebbe indicare una sua costruzione anteriore, cui la chiesa \u00e8 stata aggiunta in seguito.\nLa chiesa venne significativamente rinnovata nel diciottesimo secolo, con l'aggiunta di una cupola. Gli affreschi vennero spostati al MNAC verso il 1918. Molte delle novit\u00e0 introdotte nel diciottesimo secolo vennero eliminate negli anni settanta, compresa la cupola.\nSan Feliu di Barruera.\nLa chiesa di San Feliu si trova leggermente a nord di Barruera. Il villaggio \u00e8 situato in un punto strategico in cui la valle si allarga e venne connessa ad un'abbazia limitrofa nel Medioevo, abbazia che ora \u00e8 scomparsa. Delle tre navate originarie solo una \u00e8 sopravvissuta fino ai giorni nostri, completa di soffitto semicircolare e di abside. Ha una base quadrata, con un'abside all'estremit\u00e0' meridionale ed una cappella a quella settentrionale. Una semplice torre campanaria, priva di decorazioni, si trova all'angolo sud-orientale. Nel sedicesimo secolo vennero svolti lavori di manutenzione, aggiungendo due cappelle gotiche alla navata centrale, ed una facciata gotica sul lato occidentale.\nSan Giovanni di Bo\u00ed.\nLa chiesa di San Giovanni si trova all'entrata del villaggio di Bo\u00ed che d\u00e0 il nome alla valle. La chiesa \u00e8 composta da tre navate, con absidi all'estremit\u00e0 orientale delle due laterali. L'originario tetto in legno \u00e8 stato sostituito da uno in pietra. La torre campanaria si trova a sud della navata meridionale. La chiesa venne rinnovata nel diciottesimo secolo, ma molte delle novit\u00e0 introdotte vennero rimosse negli anni sessanta. I dipinti vennero asportati nel 1919 per esporli al Museu Nacional d'Art de Catalunya.\nSanta Eul\u00e0lia d'Erill-la-Vall.\nLa chiesa di Santa Eul\u00e0lia ad Erill-la-Vall \u00e8 composta da un'unica navata con una triplice abside all'estremit\u00e0 orientale ed un'entrata a nord che si apre su di un camminamento coperto. Un tetto in legno ha rimpiazzato la precedente volta a botte. La torre campanaria a sei piani si erge a nord fino all'altezza di 23 metri.\nSanta Maria de l'Assumpci\u00f3 de C\u00f3ll.\nLa chiesa dell'assunzione si trova all'esterno del villaggio di C\u00f3ll. Venne costruita con una sola navata munita d'abside e volta a botte, consacrata nel 1110, e sub\u00ec in seguito aggiunte in stile gotico. Una cappella laterale a nord ed un torre campanaria in stile gotico a due piani a sud, creano una pianta a forma di croce. L'interno \u00e8 illuminato tramite gli oculi sui lati orientale ed occidentale, mentre la porta d'entrata si trova ad ovest. La torre campanaria si trova al momento in pessimo stato di conservazione.\nSanta Maria de Cardet.\nCardet occupa un affioramento roccioso all'entrata della valle. La chiesa rappresenta il confine orientale del villaggio, sopra un pendio scosceso. Contiene una singola navata completa d'abside, e di una cripta sotto quest'ultima (necessaria a causa del fondo cedevole). Una sagrestia venne aggiunta all'estremit\u00e0 sud-orientale della navata, mentre sulla facciata nord \u00e8 stata eretta una cappella. Gli esterni mantengono le caratteristiche originarie dell'undicesimo secolo, nonch\u00e9 alcuni novit\u00e0 introdotte nel dodicesimo, tredicesimo, diciassettesimo e diciottesimo secolo. Gli interni mostrano uno stile barocco dovuto a restauri successivi.\nNativitat de la Mare de D\u00e9u de Durro.\nLa piccola cittadina di Durro si trova ad un'altezza di 1.386 metri, sul versante sud della montagna. La chiesa ha una sola navata lunga e stretta con una volta a botte ed un tetto in ardesia. Venne costruita con una singola abside, ora rimpiazzato da una sagrestia. Due cappelle sono state costruite sul muro a nord, mentre la torre campanaria si trova a nord-est ed \u00e8 alta cinque piani. L'entrata si trova sul lato sud, e vi si accede tramite un camminamento coperto. L'edificio \u00e8 stato restaurato ed ampliato numerose volte dalla sua costruzione nel dodicesimo secolo, ed ora si vede poco del suo aspetto originario. Gli interni barocchi sono dovuti a modifiche successive.\nLa chiesa venne restaurata nel 1983, mentre il campanile sub\u00ec dei lavori nel 1994.\nL'eremitaggio di San Quirico di Durro.\nIl piccolo eremitaggio di San Quirico si trova su di un affioramento roccioso nei pressi di Durro. Ha una piccola navata con un'abside ed un'entrata a sud. Un piccolo campanile si trova sul lato ovest. Il tetto, accessibile dall'esterno, pu\u00f2 essere usato come granaio."}
{"id": "1309096", "revid": "119531375", "url": "https://it.wikipedia.org/wiki?curid=1309096", "title": "Mrs. Bric", "text": "Mrs. Bric (\"Mrs. Potts\") \u00e8 un personaggio immaginario del film Disney \"La bella e la bestia\" del 1991 e delle opere derivate. Nella versione originale, ha la voce di Angela Lansbury, mentre nella versione italiana di Isa Di Marzio. Nelle produzione successive al film del 1991 (anche per via della morte della doppiatrice) viene doppiata da Alina Moradei, voce italiana ufficiale della Lansbury. Compare anche nel film del 2017 dove \u00e8 doppiata da Emanuela Rossi nei dialoghi e da Gi\u00f2 Gi\u00f2 Rapattoni nel canto.\n\"La bella e la bestia\".\n\u00c8 la cuoca della Bestia, e a causa dell'incantesimo posto dalla Fata per punire la crudelt\u00e0 del Principe, \u00e8 stata trasformata in una teiera. \u00c8 dolce, saggia, amabile, molto rassicurante e sempre attenta per altre persone, e dispensa sempre consigli agli altri protagonisti, incoraggiando la Bestia a comportarsi gentilmente con Belle, e quest'ultima a dare un'opportunit\u00e0 alla Bestia. \u00c8 buona amica degli altri servitori del castello, in particolare Lumi\u00e8re e Tockins. Ama cucinare, mansione di cui \u00e8 responsabile, e servire un buon t\u00e8 caldo.\nHa un figlio, \"Chicco\" (Chip nella versione originale), che \u00e8 stato a trasformato in una tazzina a causa dell'incantesimo. Nel castello vi sono molte altre tazzine, e Mrs. Bric si riferisce ad essi come i fratelli e le sorelle di Chicco, ma non \u00e8 spiegato se siano realmente tutti figli suoi o se sia solo una metafora.\nMrs. Bric \u00e8 anche dotata di una bellissima voce, che usa per cantare la canzone \"La Bella e la Bestia\" (\"Beauty and the Beast\"), che \u00e8 anche il tema principale del film.\nAl termine del primo film, quando l'incantesimo \u00e8 spezzato, riacquista la sua forma umana.\nAltre apparizioni.\nMrs. Bric \u00e8 apparsa anche nel midquel, uscito solo per l'home video, \"\" (1997), in cui viene raccontato il Natale trascorso da Belle al castello della Bestia. \u00c8 proprio Mrs. Bric la narratrice delle vicende.\n\u00c8 anche comparsa nel film d'animazione midquel del film originale \"Il mondo incantato di Belle\", in Pocahontas 2 - Viaggio nel nuovo mondo (1998) e nella serie televisiva \"House of Mouse - Il Topoclub\" (2001-2004).\nMrs. Bric \u00e8 anche un personaggio di contorno nel videogioco \"Kingdom Hearts II\" per PlayStation 2 (2006), nel mondo del Castello della Bestia. Essa \u00e8 stata rinchiusa dalla Bestia insieme agli altri servitori nei sotterranei del castello, e Sora, Paperino e Pippo devono liberarla. Appare anche nel remake \"Kingdom Hearts HD 2.5 ReMIX\" (2013)\nMrs. Bric viene citata nel film per la televisione di Disney Channel Descendants 2 da Ben (il figlio della Bella e la Bestia, interpretato da Mitchell Hope) che paragona la colazione che la sua fidanzata Mal (figlia di Ade e Malefica, interpretata da Dove Cameron) gli ha fatto a quella che gli fa Mrs. Bric."}
{"id": "1309101", "revid": "1222", "url": "https://it.wikipedia.org/wiki?curid=1309101", "title": "Epatiche", "text": ""}
{"id": "1309103", "revid": "1222", "url": "https://it.wikipedia.org/wiki?curid=1309103", "title": "Hepaticophyta", "text": ""}
{"id": "1309105", "revid": "1222", "url": "https://it.wikipedia.org/wiki?curid=1309105", "title": "Hepaticae", "text": ""}
{"id": "1309112", "revid": "125869195", "url": "https://it.wikipedia.org/wiki?curid=1309112", "title": "Diritto d'autore", "text": "Il diritto d'autore \u00e8 una branca del diritto privato, che ha lo scopo di tutelare i frutti dell'attivit\u00e0 intellettuale di carattere creativo (ovvero le opere devono essere nuove e originali), attraverso il riconoscimento all'autore originario (o agli autori in caso di collaborazione creativa) dell'opera di una serie di diritti di carattere sia morale, sia patrimoniale. Il diritto d'autore si applica ad arti figurative, architettura, teatro, cinematografia, programmi per elaboratore e banche dati, ma alcune opere non sono tutelate, ad esempio le leggi o i testi degli atti ufficiali dello Stato o delle amministrazioni pubbliche.\nIl soggetto titolare dei diritti d'autore \u00e8 generalmente colui che crea l'opera, ma vi sono delle eccezioni: per quanto riguarda una testata giornalistica, ad esempio, il detentore dei diritti \u00e8 l'editore, anche se i vari articoli sono stati scritti da altri dipendenti (che per\u00f2 mantengono i diritti morali in quanto effettivi creatori dell'opera in questione); oppure per un'opera cinematografica, chi detiene i diritti \u00e8 il produttore.\nEsso pu\u00f2 essere modificato solo dopo 150 anni.\nL'esercizio in forma esclusiva di questi diritti da parte dell'autore permette a lui e ai suoi aventi causa di remunerarsi per un periodo limitato nel tempo attraverso lo sfruttamento commerciale dell'opera. In particolare, il diritto d'autore \u00e8 una figura propria degli ordinamenti di \"civil law\" (tra i quali la Francia e l'Italia), mentre in quelli di \"common law\" (come gli Stati Uniti e il Regno Unito), esiste l'istituto parzialmente diverso del copyright.\nGli scopi.\nTutela dell'atto creativo.\nDietro all'atto creativo c'\u00e8 un impegno, un lavoro e un investimento di tempo (spesso anche di denaro), che rendono quindi l'atto creativo un'attivit\u00e0 da tutelare riconoscendo i meriti del suo creatore. L'oggetto di tutela del diritto d'autore pu\u00f2 essere determinato da una teoria elaborata dal giurista tedesco, Josef Kohler, all'inizio del XX secolo\nSecondo questa teoria si fa una distinzione tra forma esterna, forma interna e contenuto dell'opera creativa. Per forma esterna si intende la forma originaria nel modo in cui viene espressa per la prima volta e questa forma viene completamente tutelata dal diritto d'autore. Per forma interna invece si intende la struttura espositiva (per esempio la struttura narrativa o i personaggi in un libro). Infine il contenuto di un'opera \u00e8 l'argomento che viene trattato, le idee, i fatti, le informazioni, le teorie in quanto tali, a prescindere dal modo in cui vengono elaborate o esposte. Quest'ultimo non \u00e8 tutelato dalla legge sul diritto d'autore.\nTutela economica dell'autore.\nIl diritto d'autore favorisce la creazione e incentiva a \"creare\" in quanto il lavoro viene retribuito e ricompensato. Nella storia troviamo un aneddoto conosciuto come \"Lettera a Chesterfield\", che dimostra l'importanza di questo fattore economico tutelato dal diritto d'autore.\nSamuel Johnson era un critico letterario che decise di dedicarsi alla scrittura di un dizionario. Nel 1747, il critico letterario chiese udienza al Conte Philip Lord Chesterfield e gli espose il progetto di un dizionario della lingua inglese, e il conte entusiasta gli diede come anticipo del finanziamento 10 sterline. In seguito si \"dimentic\u00f2\" di finanziare l'opera costringendo lo scrittore a enormi sacrifici economici e duri anni di povert\u00e0 per poi offrire nuovamente il suo aiuto economico quando il lavoro era pressoch\u00e9 concluso. Samuel Johnson lo defin\u00ec \"\u00abcolui che guarda con indifferenza un uomo in acqua che lotta per sopravvivere e, quando questi ha raggiunto la riva, lo sovraccarica col suo aiuto\u00bb\".\nDiffusione di arte e scienze.\nLe opere dell'ingegno creativo, avendo una naturale tendenza a una diffusione estesa e potenzialmente senza limiti (opere materiali e immateriali), richiedono una protezione che vada al di l\u00e0 di quella che pu\u00f2 essere apprestata a livello nazionale e che soprattutto presenti un livello minimo di uniformit\u00e0 in tutti i paesi. Non a caso, il par. 2 dell'art. 27 della Dichiarazione universale dei diritti umani riconosce il valore supremo dello sforzo dell'ingegno umano e sancisce quindi che \"\u00abogni individuo ha diritto alla protezione degli interessi morali e materiali derivanti da ogni produzione scientifica, letteraria e artistica di cui egli sia autore\u00bb\".\nIl procedimento industriale che incoraggia la diffusione delle opere letterarie in serie sembra realmente garantire quel sapere alla portata di tutti: la conoscenza, cos\u00ec, viene ad assumere il carattere della disponibilit\u00e0 diffusa e questo permette modi sempre pi\u00f9 fluidi e rapidi della diffusione del sapere.\nDiritto morale d'autore.\nIl diritto morale d'autore \u00e8 uno dei diritti d'autore riconosciuto praticamente in tutte le legislazioni, anche in quelle di \"common law\". Questo diritto \"nasce\" dal momento in cui l'atto/opera creativa si manifesta. \u00c8 una forma di diritto la cui durata di tempo \u00e8 \"illimitata, \"cio\u00e8 continua a protrarsi anche dopo la morte dell'autore stesso\". \"All'autore contraente tale diritto spettano le fondamentali e \"inalienabili \"facolt\u00e0 di rivendicare la paternit\u00e0 dell'opera (articolo 20), in particolare il diritto di \"rivendicazione, \"il diritto di \"identificarsi\" (l'autore ha il diritto di essere menzionato nei crediti o nell'opera stessa), il diritto di \"disconoscere i falsi\" (l'autore ha il diritto di contestare la supposta paternit\u00e0 di un'opera falsa grazie anche alla tutela del nome e al diritto all'identit\u00e0 personale, in quanto, nel caso di opera falsa, l'autore subisce un danno al suo nome) e il diritto di \"rivelarsi\" (articolo 21): l'autore pu\u00f2 esercitare il diritto sia rivendicando a s\u00e9 la paternit\u00e0 della sua opera, sia pretendendo che il proprio nome sia presente sugli esemplari dell'opera o che venga indicato in occasione di ogni forma di utilizzazione e di comunicazione pubblica come l'esecuzione, la rappresentazione, la proiezione cinematografica, la diffusione radiofonica e televisiva, la recitazione e cos\u00ec via. Inoltre l'autore ha il diritto di opporsi a qualsiasi deformazione o modifica dell'opera che possa danneggiare la sua reputazione o il suo onore; ha il diritto di valutare e concedere la modificazione della propria opera e una volta concessa non pu\u00f2 pi\u00f9 impedirla.\nIn Italia la paternit\u00e0 dell'opera \u00e8 irrinunciabile salvo modifica esplicita autorizzata dall'autore in vita (articolo 22). Dopo la sua morte, figli o coniuge (in loro mancanza, genitori, altri ascendenti e discendenti diretti) possono manifestare e rivendicare in totalit\u00e0 e senza limiti temporali i diritti morali dell'autore deceduto. Qualora le finalit\u00e0 pubbliche lo esigano, la relativa azione pu\u00f2 essere esercitata dal Presidente del Consiglio dei Ministri (articolo 23).\nSolo l'autore pu\u00f2 decidere se e quando pubblicare la sua opera. Pu\u00f2 anche lasciarla per sempre inedita od opporsi alla prima pubblicazione, recedendo da contratti che l'abbiano autorizzata. Il diritto di inedito si esaurisce con la pubblicazione dell'opera. Se l'autore ha espressamente vietato la pubblicazione di una sua opera, neppure gli eredi, alla sua morte, possono esercitare questo diritto (articolo 24), che pu\u00f2 essere espropriato solo per ragioni di interesse dello Stato.\nL'autore ha il diritto di ritirare un'opera dal commercio, ma ha l'obbligo di indennizzare coloro che hanno acquistato i diritti di riprodurre, diffondere, eseguire, rappresentare o spacciare l'opera medesima (articolo 142 della legge sul diritto d'autore e articolo 2582 del codice civile).\nCessione del diritto morale d'autore.\nCi sono in realt\u00e0 anche delle eccezioni di tale diritto che pu\u00f2 essere ceduto. Esiste infatti la figura professionale del cosiddetto \"ghostwriter\", ovvero di coloro che scrivono per conto di terzi (personaggi dello spettacolo, registi, scrittori ecc.) essi rinunciano ai diritti morali dell'opera. Rimangono per\u00f2 portanti i due principi applicati praticamente a livello mondiale. Il diritto morale d'autore deve essere esplicitamente ceduto perch\u00e9 \u00e8 separato dal copyright o diritto di sfruttamento e che pu\u00f2 essere ceduto solo dal titolare stesso del diritto, l'autore dichiarato o effettivo che sia, mentre \u00e8 in vita. Alla sua morte diviene inalienabile.\nEccezioni al diritto d'autore.\nDurante la durata dei diritti patrimoniali, in linea di principio \u00e8 vietata qualsiasi riproduzione o esecuzione dell'opera senza il consenso del titolare di tali diritti. Tuttavia, al fine di garantire un equilibrio tra i diritti d'autore e l'accesso del pubblico all'informazione e alla cultura, ci sono solitamente alcune eccezioni in cui \u00e8 possibile riprodurre e rappresentare l'opera senza previa autorizzazione. Le eccezioni riguardano solo i diritti economici e non i diritti morali. Per questo motivo \u00e8 obbligatorio citare il nome dell'autore ogni volta che si utilizza l'opera. Alcune eccezioni riguardano solo il diritto di riproduzione (copia privata), altre solo il diritto di rappresentanza. Tuttavia, la maggior parte delle eccezioni copre queste due prerogative.\nGli utilizzi dell'opera per i quali non \u00e8 necessario ottenere il permesso sono generalmente i seguenti:\nI titolari dei diritti d'autore ricevono una remunerazione finanziata da un'imposta sui supporti vergini introdotta in risposta all'eccezione per copia privata. Quest'ultimo non si applica ai programmi per computer, sebbene l'utente abbia il diritto di effettuare una copia di backup.\nL'eccezione di stampa comprende la riproduzione o la rappresentazione, in tutto o in parte, di un'opera d'arte grafica, plastica o architettonica, mediante la stampa scritta, audiovisiva o telematica, a scopo esclusivo di informazione immediata e direttamente connessa quest'ultimo, purch\u00e9 sia chiaramente indicato il nome dell'autore.\nInfine, l'eccezione didattica non si applica alle opere prodotte a fini didattici. Altri criteri attenuano questa eccezione: si applica alla riproduzione e rappresentazione di estratti di opere a fini esclusivamente illustrativi nell'ambito della didattica e della ricerca, destinati ad un pubblico costituito prevalentemente da studenti, studenti, docenti o ricercatori direttamente interessati; l'uso deve essere fatto senza alcuno sfruttamento commerciale.\nL'articolo 9 della Convenzione di Berna stabilisce che le eccezioni al diritto d'autore si applicano solo alla triplice condizione che corrispondano a casi particolari, che non pregiudichino il normale sfruttamento dell'opera d'autore e che non pregiudichino irragionevolmente i legittimi interessi di il titolare del diritto.\nAl di l\u00e0 del rigoroso quadro della legge stessa, le licenze libere e le licenze aperte possono essere considerate eccezioni al diritto d'autore, poich\u00e9 l'autore devia il principio del monopolio e ridefinisce cos\u00ec la nozione di diritto.\nAltra eccezione \u00e8 rappresentata da Google Books. In Italia, attualmente, Google Books permette di consultare integralmente un testo quando il contenuto non \u00e8 in alcun modo protetto da copyright. Ma non solo: il lettore ha a disposizione anche la possibilit\u00e0 di scaricare il libro, in modo da leggere offline le pagine che lo formano. Inoltre, non \u00e8 raro imbattersi in casi in cui \u00e8 possibile consultare parti anche consistenti di testi entrati in commercio da poco. A ben vedere, proprio aspetti come quest\u2019ultimo, intrecciandosi indissolubilmente alle leggi sul copyright, evidenziano numerosi limiti e zone d\u2019ombra del progetto di Google Books.\nDiritto patrimoniale.\nIl diritto patrimoniale \u00e8 un diritto soggettivo, spesso classificato come un diritto umano per le persone fisiche poich\u00e9 riguarda i loro beni. I diritti patrimoniali sono i diritti esclusivi dell'autore di utilizzare economicamente la sua opera e di trarne un compenso per ogni tipo di uso.\nTra i diritti patrimoniali si distinguono:\nIl diritto patrimoniale \u00e8 riconosciuto dall'articolo 17 della Dichiarazione universale dei diritti umani, ma non \u00e8 riconosciuto nella Convenzione internazionale sui diritti civili e politici o nella Convenzione internazionale sui diritti economici, sociali e culturali. La Convenzione europea dei diritti dell'uomo, nel protocollo 1, articolo 1 riconosce un diritto per persone fisiche e giuridiche a \"godere dei suoi beni\", soggetto all'\"interesse generale o per assicurare il pagamento delle imposte\".\nA differenza dei diritti morali, i diritti patrimoniali sono rinunciabili e hanno un limite temporale, cui la Convenzione di Berna pone una soglia minima di 50 anni, che molti Paesi hanno ritenuto insufficiente affinch\u00e9 l\u2019opera possa considerarsi di pubblico dominio, tra i quali l\u2019Italia, che nel 1996 ha esteso la durata dei diritti patrimoniali a 70 anni.\nDiritti patrimoniali in Italia.\nDiritti di distribuzione e riproduzione:\nAccordi internazionali.\nIn materia di diritto d'autore le fonti del diritto comprendono, oltre a quelle normative interne dei singoli Stati, anche le convenzioni internazionali. Nel 1991, inoltre, la Comunit\u00e0 europea ha stabilito che le norme di diritto comunitario prevalgono su quelle nazionali degli Stati membri.\nUbiquit\u00e0 delle opere e territorialit\u00e0 della protezione.\nLe opere dell'ingegno possono essere divulgate e utilizzate economicamente anche fuori dai confini del singolo Stato in cui sono state create e hanno quindi carattere di \"ubiquit\u00e0\". A fronte di questa caratteristica la tutela del diritto d'autore mira a non limitare spazialmente e territorialmente la protezione delle opere, per giungere a una regolamentazione universale.\nSecondo il \"principio di territorialit\u00e0\" le leggi devono essere applicate su un determinato territorio e quindi ai cittadini ivi residenti; ci\u00f2 implica che la protezione si applichi solo all'utilizzazione dell'opera che avviene nel territorio dello Stato.\nIn Italia, ad esempio, ci\u00f2 trova riscontro nell'art. 54 della Legge 31 maggio 1995, n. 218 - \"Riforma del sistema italiano di diritto internazionale privato\" il quale recita:\n\"\"I diritti su beni immateriali sono regolati dalla legge dello Stato di utilizzazione.\"\nPer quanto riguarda le opere italiane all'estero, l'ordinamento italiano si appoggia alle regole dello Stato in cui l'opera viene di volta in volta utilizzata.\nReciprocit\u00e0 e trattamento dello straniero.\nPrendendo come esempio la legge italiana, essa non tutela tutte le opere che presentino caratteri di proteggibilit\u00e0. Infatti la protezione viene riservata solo alle opere di autori italiani e stranieri che vengano create o pubblicate per la prima volta esclusivamente in Italia. Per le opere di autori stranieri, invece, lo Stato italiano applica la regola generale sul \u201c\"Trattamento dello straniero\"\u201d contenuta nell'art. 16 delle preleggi che stabilisce:\n\"Lo straniero \u00e8 ammesso a godere dei diritti civili attribuiti al cittadino a condizione di reciprocit\u00e0 e salve disposizioni contenute in leggi speciali\"\"\nCi\u00f2 vale a dire che lo Stato italiano riserva tutela all'autore straniero solo se lo Stato di origine di quest'ultimo riserva ai cittadini italiani nel suo territorio gli stessi trattamenti che riserva ai suoi cittadini.\nQueste regole possono trovarsi in contrasto con il \"Principio di non discriminazione\" stabilito dall'art. 6 del Trattato CE secondo cui:\n\"\"per combattere le discriminazioni fondate sul sesso, la razza o l'origine etnica, la religione o le convinzioni personali, gli handicap, l'et\u00e0 e le tendenze sessuali.\"\nTuttavia, hanno contribuito a convincere tutti gli Stati a concludere delle Convenzioni internazionali al fine di superare il principio di reciprocit\u00e0 e creare un regime internazionale per il diritto d'autore.\nUn esempio importante fu il caso Phil Collins.\nArt. 12 trattato CE: (non discriminazione). Sentenza CdG 20.10.93 caso Phil Collins (stato tedesco non riconosceva le opere di Phil Collins ma solo quelli di altri tedeschi). Questo articolo sancisce che gli stati non possono discriminare i beni provenienti da altri paesi.\nPrincipio di assimilazione.\nQuesto principio compare sia negli atti della Convenzione di Berna, sia nella convenzione universale sul diritto d'autore, e ha valenza sia per le opere edite, sia per quelle inedite.\nIn base a tale principio:\nStatuto d'Anna.\nVenne approvato nel 1710 per ovviare ai problemi determinati dalla massiccia diffusione dei testi a stampa, che rese possibile una circolazione della cultura in modo molto rapido. In particolare, con l'incremento della circolazione dei testi, divenne pi\u00f9 immediata anche la diffusione di copie false di libri. Il primo modello normativo riconobbe il diritto di stampa esclusivamente ai librai, tuttavia questo provvedimento venne ritenuto non giusto, in quanto risultava essere una limitazione agli autori; per questo motivo fu emanato lo Statuto d\u2019Anna in cui \u00e8 riconosciuto il diritto di appartenenza di un'opera ad un autore e la possibilit\u00e0 di disporne come pi\u00f9 gli aggrada.\nConvenzione di Berna.\nLa Convenzione di Berna (CUB) venne stipulata nel 1886 nell\u2019ambito della tutela di opere letterarie e artistiche. Al suo interno furono stabiliti due principi molto importanti: un livello di tutela minimo e la tutela egualitaria per i cittadini degli Stati aderenti e delle altre nazioni. Inoltre, fu stabilito per la prima volta il riconoscimento reciproco del diritto d'autore tra le nazioni aderenti al trattato.\nInizialmente gli Stati Uniti rinunciarono ad aderire alla convenzione, perch\u00e9 ci\u00f2 avrebbe richiesto grossi cambiamenti nella loro legislazione sul copyright (come la rimozione della necessit\u00e0 di registrazione e della nota di copyright). Vi aderirono poi nel 1989.\nConvenzione universale sul diritto d'autore.\nLa Convenzione universale sul diritto d'autore venne firmata a Ginevra il 6 settembre 1952 da 32 Stati, tra cui l'Italia, dove \u00e8 entrata in vigore il 26 gennaio 1957, e gli Stati Uniti d'America. Questi ultimi non avevano in precedenza aderito alla Convenzione di Berna del 1886 sulla protezione delle opere letterarie e artistiche.\nIl trattato stabilisce che non c\u2019\u00e8 bisogno di registrare l'opera, \u00e8 solo l'atto di creazione dell'opera che crea anche la protezione del diritto d\u2019autore. Gli Stati Uniti invece avevano nel loro ordinamento una legge che obbligava la registrazione dell'opera per fare in modo che il diritto potesse essere esercitato, quindi non aderivano alla Convenzione di Berna. Nel 52 viene fatta la CUA che mette in comunicazione questi 2 mondi. Il ponte tra queste due concezioni giuridiche \u00e8 costituito dall'adozione di una formalit\u00e0 minima soddisfatta la quale i cittadini stranieri ottengono la tutela anche negli stati aderenti: la \u00a9 e il nome dell'autore e l'anno posti nell'opera. Quindi di fatto l'opera viene tutelata automaticamente dal diritto d\u2019autore nel momento in cui viene creata e si applica quel simbolo con il nome e la data.\nLa suddetta convenzione, la dichiarazione, la risoluzione e i tre protocolli sono stati in seguito riveduti e firmati a Parigi il 24 luglio 1971 e hanno sostituito le disposizioni firmate a Ginevra.\n1961 Roma (AIE, PF, OR).\nNuova convenzione sui diritti connessi al diritto d\u2019autore (quindi per esempio sulle opere minori che non sono vere e proprie opere, come le fotografie) che hanno diversi termini rispetto a quello generale (per esempio durata inferiore della copertura del diritto).\nOrganizzazione mondiale per la propriet\u00e0 intellettuale|World Intellectual Property Organization (WIPO).\nIn seguito alla stipulazione di Convenzioni come CUB e CUA venne istituita nel 1893 la BIRPI (acronimo francese di Bureaux Internationaux R\u00e9unis pour la Propri\u00e9t\u00e9 Intellectuelle) meglio conosciuta dal 1967 come WIPO e in Italia come OMPI (Organizzazione Mondiale della Propriet\u00e0 Intellettuale). Quest'organizzazione \u00e8 nata con lo scopo di \"promuovere attraverso la cooperazione internazionale la creazione, disseminazione, uso e protezione della mente umana per il progresso economico, culturale e sociale di tutta l'umanit\u00e0\"\".\nNel 1974 divenne un'agenzia specializzata presso l'Organizzazione delle Nazioni Unite, e successivamente, nel 1996, firm\u00f2 un patto di cooperazione con la World Trade Organization (WTO), espandendo il proprio ruolo e sottolineando sempre pi\u00f9 la crescente importanza della propriet\u00e0 intellettuale nel commercio internazionale.\nAccordo TRIPs.\nTrade Related Aspects of Intellectual Property Rights (TRIPS), adottato a Marrakech 15 aprile 1994 \u2013 \u201cAccordo relativo agli aspetti dei diritti di propriet\u00e0 intellettuale attinenti al commercio\u201d.\nQuest'accordo \u00e8 stato stipulato da tutti gli Stati membri, intenzionati a ridurre le incomprensioni e gli impedimenti in ambito di commercio internazionale, tenendo conto della necessit\u00e0 di favorire una protezione sufficiente ed efficace dei diritti della propriet\u00e0 intellettuale e operando in modo che le misure e le procedure da mettere in atto non diventino esse stesse ostacoli ai legittimi scambi.\nCome la WIPO anche il TRIPS contribuisce all'aumento dell'importanza della propriet\u00e0 intellettuale nel commercio internazionale, ed \u00e8 proprio nell'art. 7 che viene messo in evidenza il collegamento tra protezione della propriet\u00e0 intellettuale e sviluppo tecnologico, nell'interesse dei cittadini consumatori e produttori.\nSecondo un primo principio lo Stato deve riconoscere al cittadino straniero un trattamento equivalente a quello riservato ai propri cittadini in termini di diritto d'autore e secondo la clausola della \u201cnazione favorita\u201d l'accordo TRIPS impone a ogni Stato aderente di riservare ai cittadini di altri Stati membri, un trattamento non meno favorevole di quello riservato al cittadino di un altro Stato ancora.\nLa durata della protezione \u00e8 di 50 anni dalla morte dell'autore, con le stesse eccezioni previste nella Convenzione di Berna nell'art. 7 (art. 12). Inoltre nell'articolo 9 comma 2, sempre relativamente al rapporto con la convenzione di Berna, viene specificato che il diritto d'autore \"copre le espressioni e non le idee, i procedimenti, i metodi di funzionamento o i concetti matematici in quanto tali\".\nQuesto \u00e8 l'accordo internazionale sulla propriet\u00e0 intellettuale di pi\u00f9 ampia portata, infatti alla sua conclusione sono state inserite in un unico testo internazionale tutte le aree della propriet\u00e0 intellettuale: il diritto d'autore, i diritti connessi al diritto d'autore, il marchio, le indicazioni geografiche, i disegni industriali, i brevetti, i lavori topografici, il \"know-how\" e le informazioni segrete per motivi commerciali.\nTrattato di Marrakech del 28 giugno 2013.\nIl trattato di Marrakech, ufficialmente \u00abTrattato di Marrakech per facilitare l'accesso ai testi pubblicati alle persone cieche, con incapacit\u00e0 visive o altre difficolt\u00e0 ad accedere al testo stampato, \u00e8 un trattato internazionale sottoscritto su impulso dell'Organizzazione mondiale per la propriet\u00e0 intellettuale (OMPI), a Marrakech, Marocco, il 28 giugno 2013. che ha introdotto il principio che il diritto d'autore trovi una vistosa deroga di fronte alla necessit\u00e0 di permettere ai non vedenti o ipovedenti di accedere su un piano di parit\u00e0 al sapere.\nPaesi firmatari.\nUn totale di 51 paesi ha sottoscritto il trattato nella conferenza diplomatica di Marrakech. Il 30 giugno 2016 con la ratifica da parte del Canada si \u00e8 raggiunta la quota di 20 ratifiche, necessarie per l'entrata in vigore del trattato.\nTutela del diritto d\u2019autore e utilizzo delle tecnologie di protezione.\nI nati a partire dal 1985 vengono definiti nativi digitali, persone nate in una societ\u00e0 che usa costantemente i nuovi mezzi tecnologici e non ha problemi nell'interagire con essi. L'avvento tecnologico sempre pi\u00f9 ha interessato ogni aspetto della vita quotidiana, dall'apprendimento cognitivo al commercio elettronico. L'evoluzione tecnologica, ha evidenziato le criticit\u00e0 legate alla tutela del diritto d\u2019autore e del suo controllo sullo sfruttamento dell'opera, nel nuovo contesto. Le tecnologie digitali, infatti, permettono la riproduzione, la modificazione e la trasmissione di opere in modo sempre pi\u00f9 semplice e veloce, con o senza l'autorizzazione dell'autore.\nLa digitalizzazione e la grande facilit\u00e0 con cui si possono riprodurre e far circolare i contenuti protetti dal diritto d\u2019autore ha posto nuovi problemi sulle modalit\u00e0 attraverso cui gestire i diritti di propriet\u00e0 intellettuale, infatti, potenzialmente, qualsiasi utente di contenuti digitali (canzoni, immagini, testi e cos\u00ec via) pu\u00f2 tramutarsi in un potenziale produttore di copie infinite, perfette e senza costi. L'utilizzo di tecnologiche di protezione (TPM: Technological Protection Measures) per arginare il problema della protezione dei diritti di propriet\u00e0 intellettuale nell'ambiente digitale anche se ostacola la riproduzione delle opere viene spesso aggirata attraverso metodologie fraudolente e a basso costo. Da qui la necessit\u00e0 di introdurre norme finalizzate ad impedire l'utilizzazione e la commercializzazione di tecnologie dirette ad aggirare le misure tecnologiche di protezione.\nNorme contro l\u2019elusione delle misure di protezione tecnologica (TPM).\nI legislatori, sia a livello comunitario che internazionale, hanno operato sia rafforzando le prerogative dei titolari dei diritti che introducendo una disciplina ad hoc relativa all'elusione delle misure di protezione tecnologica, attraverso:\nNormazione comunitaria: La direttiva 2001/29/CE.\nIn particolare con la Direttiva 2001/29/CE il legislatore comunitario, affrontando il tema dell'armonizzazione del diritto d\u2019autore e dei diritti connessi nella societ\u00e0 dell'informazione, ha introdotto la disciplina delle misure tecnologiche di protezione.\nMisure tecnologiche efficaci (art.6).\nl'articolo 6 della accorda una tutela giuridica solo quelle misure tecnologiche che soddisfano il criterio dell'efficacia. La Direttiva chiarisce che cosa s\u2019intende con il termine \u201cefficaci\u201d e fornisce anche una definizione generale di \u201cmisure tecnologiche\u201d. Le misure tecnologiche sono tutelate dall'art. 6 solamente se sono destinate a impedire o limitare atti che rientrano nel potere di autorizzazione posto in capo al titolare. Se, invece, una misura tecnologica impedisce attivit\u00e0 che non sono protette n\u00e9 dalle norme in materia di diritto d\u2019autore o di diritti connessi n\u00e9 dalle norme concernenti il diritto sui generis delle banche dati, l'art. 6 non ne vieta l'elusione, indipendentemente dal fatto che il titolare abbia autorizzato queste attivit\u00e0. Ad esempio, se un'opera \u00e8 caduta in pubblico dominio perch\u00e9 i termini di protezione sono scaduti, nessuna misura tecnologica che ne impedisce la riproduzione gode della tutela della norma.\nLa protezione contro dispositivi e/o strumenti di elusione (art.6).\nIl secondo comma dell'art. 6 (andando oltre il testo dei due Trattati WIPO) vieta una vasta gamma di attivit\u00e0 preparatorie. Nel dettaglio l'art. 6 impegna gli Stati Membri a predisporre un'adeguata protezione giuridica contro la fabbricazione, l'importazione, la distribuzione, la vendita, il noleggio, la pubblicit\u00e0 per la vendita o il noleggio o la detenzione a scopi commerciali di attrezzature, prodotti o componenti o la prestazione di servizi che abbiano finalit\u00e0 di eludere, o di rendere possibile l'elusione di efficaci misure tecnologiche.\nLe eccezioni e le limitazioni al diritto d\u2019autore (art.5).\nLa Direttiva all'art. 5, affronta il tema delle eccezioni e limitazioni al diritto d\u2019autore. La norma in esame, pur contenendo un ampio elenco di eccezioni e limitazioni, non determina in assoluto un numero chiuso di limitazioni, concedendo agli Stati Membri la facolt\u00e0, di disporre eccezioni e limitazioni per taluni usi di scarsa rilevanza, in cui le limitazioni gi\u00e0 esistono nel diritto nazionale, purch\u00e9 esse riguardino solo utilizzi analogici e non incidano sulla libera circolazione delle merci e dei servizi all'interno della Comunit\u00e0. Al di fuori delle eccezioni appena viste, gli Stati non possono prevedere limitazioni che non siano incluse nell'art.5, e le limitazioni esistenti a livello nazionale devono essere modificate o eliminate nella misura in cui non rientrano nella lista esaustiva di tale norma. Sulla materia \u00e8 nuovamente intervenuta la legislazione comunitaria con la Direttiva 2019/790/UE, sul punto si veda Direttiva sul diritto d'autore nel mercato unico digitale, su tale recente norma comunitaria si \u00e8 aperto un vivace dibattito il cui primo risvolto \u00e8 stato l'approvazione da parte della Commissione UE della registrazione dell\u2019iniziativa i dal titolo \u201cLibert\u00e0 di condividere\u201d promossa dall'associazione GOIPE, formata da cittadini di 8 paesi europei, con cui si chiede di legalizzare il file sharing.\nObblighi relativi alle informazioni sul regime dei diritti (art.7).\nL'art. 7, fornisce tutela giuridica alle informazioni sul regime dei diritti. La norma dispone che gli Stati Membri prevedano una protezione giuridica contro chiunque compia atti finalizzati a:\nRecepimento della direttiva in Italia.\nL'Italia ha dato attuazione della Direttiva 2001/29/CE con il Decreto Legislativo del 9 aprile 2003, n. 68. Il legislatore nazionale ha operato inserendo le nuove disposizioni di attuazione nella legge sul diritto d\u2019autore (L. 22 aprile 1941, n. 633) .\nIn particolare:\nSanzioni.\nL\u2019utilizzo di strumenti atti ad eludere le misure tecnologiche di protezione \u00e8 punito secondo l\u2019art. 174-ter con la sanzione amministrativa pecuniaria di euro 154 e con le sanzioni accessorie della confisca del materiale e della pubblicazione del provvedimento su un quotidiano nazionale.\nProblemi relativi all\u2019utilizzo delle TPM.\nIl riconoscimento di una tutela eccessivamente forte pu\u00f2 a sua volta presentare sia il rischio di estendere la protezione a materiali non protetti dal diritto d\u2019autore che di rendere inoperanti le eccezioni e le limitazioni al diritto d\u2019autore. Per queste ragioni le TPM sono state fortemente criticate da parte degli utenti finali, per un verso perch\u00e9 le misure tecnologiche che spesso vengono usate per controllare le scelte degli utenti e per limitarne le azioni pongono problemi di tutela della privacy e della riservatezza dei consumatori; per altro verso perch\u00e9 le misure consentono di controllare gli usi privati, forzando gli utenti a stipulare accordi contrattuali prima di poter consultare o usare l'opera, attraverso l'adesione a condizioni contrattuali unilateralmente predisposte e spesso assai gravose, che talora comprimono le prerogative di libert\u00e0 degli utenti in modo ingiustificato.\nCasi speciali.\nLe opere speciali tutelate dal diritto d'autore sono il software e le banche dati.\nSoftware.\nIl primo atto normativo che tutela un software \u00e8 stato introdotto negli Stati Uniti d'America nel 1980 attraverso il \"Computer Software Copyright Act\", una revisione legislativa del Copyright Act del 1976. In una societ\u00e0 in cui il software si sviluppava sempre di pi\u00f9, questo atto nasce dall'esigenza di attribuire un valore economico e autonomo al software.\n(Oggi in U.S. il diritto d'autore tutela la forma espressiva del software, i brevetti tutelano gli algoritmi che compongono il software).\nIn Italia, nel 1992, arriva una direttiva che tutela il diritto d'autore del software. L'oggetto tutelato comprende i programmi per elaboratore grazie alla specificazione dellart.1 comma II nel quale vi \u00e8 scritto \"Sono altres\u00ec protetti i programmi per elaboratore come opere letterarie ai sensi della convenzione di Berna sulla protezione delle opere letterarie e artistiche ratificata e resa esecutiva con legge 20 giugno 1978, n. 399, nonch\u00e9 le banche di dati che per la scelta o la disposizione del materiale costituiscono una creazione intellettuale dell'autore.\"\nInoltre lart.2 (legge 633 modificata dal decreto 518), spiega ci\u00f2 che viene realmente tutelato riguardo ai software: codice sorgente, codice oggetto, materiale preparatorio; restano escluse le idee e i principi che sono alla base di qualsiasi elemento di un programma, compresi quelli dell'interfaccia e del funzionamento del programma stesso.\nIl titolare del diritto d'autore \u00e8 colui che crea l'opera, in questo caso specifico il programmatore. Vi sono delle eccezioni riguardanti l'attribuzione del diritto, dettate dallart.12bis, il quale afferma che se il programmatore \u00e8 stato assunto da una azienda o se il programma \u00e8 stato creato seguendo istruzioni specifiche del datore di lavoro, quest'ultimo \u00e8 titolare del diritto esclusivo di utilizzazione economica. Il programmatore conserva il diritto morale. Lart.12bis, spiega inoltre, con riferimento espresso a tre diritti: di riproduzione, di modifica e di distribuzione, che queste operazioni sono riservate al titolare del diritto.\nI divieti imposti da questo tipo di tutela sono:\nEsistono delle eccezioni che rendono possibili alcuni dei divieti prima elencati come ad esempio lart.64 ter, il quale afferma \"salve patto contrario\" la possibilit\u00e0 di utilizzare un programma liberamente, correggendo alcuni errori, tramite il codice sorgente (se normalmente acquistato). Tre diritti, riguardanti il software, che non possono essere vietati sono quelli descritti nel comma II, comma III e art.64 quater, i quali rispettivamente garantiscono il diritto di copia di back-up; l'utilizzo di un programma con la finalit\u00e0 di capire il suo funzionamento e infine la possibilit\u00e0 dello studio del codice sotto alcune condizioni.\nBanche dati.\nLa tutela del diritto d'autore nelle banche dati \u00e8 stata introdotta negli art.1 co. 2 e art. 2 l.d.a. come modificata dal D. Lgs. 6 maggio 1999, n. 169, attuativo della direttiva 96/9/CE, nella quale le banche dati vengono sia considerate come opere dell'ingegno di carattere creativo, frutto del lavoro intellettuale dell'uomo, sia come bene prodotto grazie a rilevanti investimenti in termini finanziari, di lavoro o di tempo.\nDifatti, l'art. 102 bis, introdotto dal D.lgs. 6 maggio 1999, n-169, al primo comma, statuisce che: \"\"Ai fini del presente titolo si intende per\": \"a) costitutore di una banca di dati: chi effettua investimenti rilevanti per la costituzione di una banca di dati o per la sua verifica o la sua presentazione, impegnando, a tal fine, mezzi finanziari, tempo o lavoro\".\"\nLe banche dati, intese come opere dell'ingegno di carattere creativo e dunque costituenti una creazione intellettuale dell'autore per la scelta o composizione del materiale costitutivo della banca medesima, sono tutelate attraverso la legge sul diritto d'autore e successive modifiche e il titolare di tutti i diritti esclusivi \u00e8 l'autore della raccolta, cio\u00e8 il creatore della banca dati.\n\u00c8, invece, riconosciuto costitutore della banca dati, colui che effettua i rilevanti investimenti di cui alla lettera a) dell'art.102 bis l.d.a.\nL'art. 2 co. 9 l.d.a. definisce le banche dati come \u201c\"raccolte di opere, dati o altri elementi indipendenti sistematicamente o metodicamente disposti e individualmente accessibili medianti mezzi elettronici od in altro modo. La tutela delle banche di dati non si estende al loro contenuto e lascia impregiudicati diritti esistenti su tale contenuto\".\u201d\nL'articolo specifica che il materiale raccolto e organizzato sistematicamente e metodicamente pu\u00f2 essere consultato in ogni modo, andando quindi a comprendere sia le raccolte elettroniche che quelle cartacee.\nPrincipio importante \u00e8 quello della \"creativit\u00e0\", che come statuisce l'art. 1, comma 2, l.d.a. deve caratterizzare i criteri di scelta e di disposizione del materiale inserito nella raccolta, investendo la forma della compilazione e non il suo contenuto. Infatti, il contenuto di una banca di dati pu\u00f2 consistere sia in una raccolta di opere, di cui l'autore del database deve avere l'autorizzazione a tale tipo di utilizzo dall'avente diritto, se queste non sono cadute in pubblico dominio, che in un insieme di dati, che non devono violare la privacy dei soggetti che riguardano.\nSecondo l'art. 64-quinquies l.d.a, l'autore di una banca di dati ha il diritto esclusivo di eseguire od autorizzare:\nIl principio espresso dall'art. 64 quinquies lett. c) - riportato supra al n. 3- \u00e8 denominato \"principio di esaurimento comunitario\".\nLe facolt\u00e0 di riproduzione permanente o temporanea, totale o parziale, la traduzione, gli adattamenti e qualsiasi forma di distribuzione al pubblico della banca dati, sono soggette all'autorizzazione dell'autore di essa.\nIn base all'art. 64- sexies, comma 1 l.d.a. non serve autorizzazione dell'autore della banca dati e quindi del titolare del diritto, qualora l'accesso o la consultazione di essa abbiano esclusivamente le seguenti finalit\u00e0 tassativamente disciplinate dal precitato articolo:\n- eccezioni per finalit\u00e0 didattiche o di ricerca scientifica;\n- eccezioni per finalit\u00e0 di sicurezza pubblica, procedura amministrativa o giurisdizionale, su richiesta dell'ente pubblico o dell'Autorit\u00e0 Giudiziaria;\nAltre eccezioni.\nDiscorsi su argomenti di interesse politico o amministrativo tenuti in pubblico ed estratti di conferenze aperte al pubblico: disciplinato dall'articolo 66 della Legge sul Diritto d\u2019Autore, il loro utilizzo \u00e8 concesso in riviste e giornali purch\u00e9 questo avvenga con scopo informativo e se ne citi la fonte, il nome dell'autore, la data e il luogo in cui il discorso si \u00e8 tenuto\nPrestito eseguito da biblioteche dello Stato e da enti pubblici: l'articolo da prendere come riferimento \u00e8 il 69. In questo articolo si prevede una limitazione al diritto di prestito di opere da parte degli autori a favore di biblioteche e discoteche dello Stato; ad esse, infatti, \u00e8 concesso prestare, esclusivamente a scopi di promozione culturale e studio personale:\nIl secondo comma dell'articolo, inoltre, prevede la possibilit\u00e0 di riprodurre queste opere in un'unica copia purch\u00e9 questa riproduzione non abbia scopi economici o commerciali. Inizialmente non si prevedeva nessun compenso per i prestiti operati da queste istituzioni, tuttavia il legislatore ha sancito, con la Legge numero 286 del 24 novembre 2006, che sia corrisposto un compenso agli autori delle opere che vengono prestate che viene ripartito tra coloro che ne hanno il diritto tramite la SIAE\nBande Musicali: Alle bande musicali \u00e8 permesso eseguire pezzi musicali senza pagamento di alcun compenso all'autore, purch\u00e9 l'esecuzione non sia effettuata per scopo di lucro. Articolo 71.\nRiproduzione privata di fonogrammi e videogrammi: disciplinata dall'articolo 71-sexies della Legge sul Diritto d\u2019Autore. Questo articolo autorizza la riproduzione privata di fonogrammi e videogrammi su qualunque tipo di supporto per uso esclusivamente personale e senza scopi di lucro diretti o indiretti; questa riproduzione \u00e8 autorizzata nel momento in cui viene eseguita da colui che la utilizzer\u00e0 mentre non \u00e8 permessa la riproduzione da parte di terzi. Inoltre, non \u00e8 autorizzata la copia di opere protette che sono messe a disposizione in modo che l'utente possa scegliere autonomamente il luogo e il momento in cui usufruirne ma anche per opere che sono protette da misure tecnologiche di protezione (in questo caso, tuttavia, la riproduzione \u00e8 concessa, purch\u00e9 non arrechi pregiudizio al titolare del diritto, se l'utente ha acquisito l'opera in maniera legittima). L'articolo 71-septies, poi, stabilisce che i detentori del diritto originari abbiano diritto ad un equo compenso per la riproduzione privata delle proprie opere, tale compenso \u00e8 corrisposto alla SIAE che si occupa di ripartirlo tra coloro che posseggono i diritti sull'opera in questione\nArticoli di giornale: Gli articoli possono essere liberamente riprodotti o comunicati al pubblico in altre riviste o giornali, purch\u00e9 si indichino la fonte da cui sono tratti, la data e il nome dell'autore, se riportato. Si riferisce all'Articolo 101.\nRiproduzione di articoli di carattere economico, politico o religioso: \u00e8 sancita dall'articolo 65 comma 1 nel quale si afferma che tali articoli possono essere messi a disposizione del pubblico a patto che si indichi la fonte da cui sono stati presi, la data, il nome dell'autore e purch\u00e9 non sia espressamente indicato che la riproduzione \u00e8 riservata. Il comma 2 dell'articolo sancisce, inoltre, che la riproduzione o comunicazione al pubblico di opere o materiali protetti che vengono utilizzati in avvenimenti di attualit\u00e0 \u00e8 consentita indicandone la fonte e fino a quando questo utilizzo \u00e8 coperto dal diritto di cronaca.\nOpere orfane: il loro utilizzo \u00e8 disciplinato dall'articolo 69 bis. Rappresentano quelle opere di cui non si ha la certezza dell'autore o sul titolare dei diritti; quando un'opera \u00e8 orfana la si pu\u00f2 utilizzare per pubblicarla e digitalizzarla al fine di inserirla in biblioteche digitali, per scopi di indicizzazione, di catalogazione, conservazione e restauro o per metterla a disposizione in modo che ciascuno possa accedervi nel luogo e momento che ritiene opportuni. I ricavi che vengono eventualmente ottenuti dal loro utilizzo devono essere utilizzati per coprire i costi di digitalizzazione o per la messa a disposizione del pubblico. In ogni caso deve essere comunque provata la ricerca di un autore, dimostrando che non \u00e8 stato trovato prima della pubblicazione.\nOpere o brani di opere: il loro utilizzo \u00e8 disciplinato dall'articolo 67. L'utilizzo di queste opere \u00e8 autorizzato per fini di pubblica sicurezza, nelle procedure parlamentari, giudiziarie o amministrative purch\u00e9 si indichino la fonte e il nome dell'autore.\nFotocopia di opere esistenti: Valida fino al 15% dell'opera e senza vantaggio economico. I responsabili dei punti o centri di riproduzione, i quali utilizzano nel proprio ambito o mettano a disposizione di terzi, anche gratuitamente, apparecchi per la fotocopia, xerocopia o altro, devono corrispondere un compenso, tramite la SIAE, agli autori e agli editori delle opere dell'ingegno pubblicate per le stampe che vengono riprodotte per uso personale. Il loro utilizzo \u00e8 sancito dall'articolo 68. La legge stabilisce limiti precisi per quest\u2019attivit\u00e0 che, se venisse del tutto liberalizzata, penalizzerebbe i creatori delle opere d\u2019ingegno, mortificando il diritto d\u2019autore. Relativamente alla reprografia (i diritti economici spettanti agli autori e agli editori in relazione alle fotocopie fatte ai loro libri) \u00e8 stato evidenziato come la SIAE incassi i proventi nei negozi di fotocopie, come sostanzialmente paghi sempre i diritti agli editori e come, al contrario, molte volte il pagamento non avvenga se si fa riferimento ai diritti degli autori. Il motivo di tale inadempimento \u00e8 dovuto principalmente al fatto che spesso gli autori sono persone sconosciute. Di conseguenza, risulta difficile reperirli e pagarli. Proprio per questo motivo, la SIAE presenta sul suo sito un elenco dei beneficiari. Eppure, oltre alla difficile fruizione, \u00e8 stato sottolineato come in tale elenco compaiano anche persone quali Roberto Saviano, Eugenio Scalfari, Gian Antonio Stella, Mario Tozzi e Fabio Volo che sconosciuti certamente non sono. \nRiassunto, citazione e riproduzione di opere: Azioni consentite per parti di opere (non intere) senza scopo di lucro per uso di critica o discussione purch\u00e9 non facciano da concorrenza all'utilizzazione economica dell'autore; se queste operazioni avvengono per scopi di insegnamento o ricerca scientifica bisogna devono avere fini esclusivamente illustrativi e non commerciali. Questo \u00e8 disciplinato dall'articolo 70 comma 1.\nCopie temporanee di pezzi di opere: nell'articolo 68 bis si afferma che sono escluse dal diritto d\u2019autore le riproduzioni temporanee di pezzi di opere che sono prive di rilievo economico, che sono transitorie o accessorie e che costituiscono parte consistente di un procedimento tecnologico se queste copie vengono eseguite per permettere la trasmissione in rete tra terzi attraverso un intermediario.\nMisure tecnologiche di protezione (MTP): nell'articolo 71-quinquies si afferma che coloro che abbiano apposto alle proprie opere delle misure tecnologiche di protezione sono tenuti a rimuoverle dietro richiesta dell'autorit\u00e0 competente per scopi di sicurezza pubblica o per garantire l'esecuzione di un processo amministrativo, parlamentare o giudiziario.\nDiritto di sincronizzazione.\nIl diritto di sincronizzare una composizione musicale a fotogrammi o immagini in una produzione audiovisiva (ad esempio un film, un programma televisivo, ecc.) \u00e8 detto diritto di sincronizzazione.\nControversie.\nLa diffusione della rete internet e di tecnologie quali file-sharing e reti peer-to-peer ha reso centrale il dibattito sulla durata del diritto d'autore, attualmente fissata (con varie eccezioni) a 70 anni dalla morte dell'autore dell'opera. Queste nuove tecnologie hanno richiesto un adeguamento delle norme in vigore che non contemplavano inizialmente i media digitali, con istanze portate avanti anche da veri e propri partiti politici, come il Partito Pirata Europeo.\nEstensione della durata.\nDalla sua introduzione formale, il diritto d'autore ha progressivamente visto aumentare quasi ovunque la sua durata, passando dai 14 anni iniziali negli Stati Uniti nel 1790 al minimo di 50 anni stabilito dalla Convenzione di Berna, arrivando fino ai 70 anni attuali. Sempre negli USA, l'approvazione del Copyright Term Extension Act ha ulteriormente esteso per alcune opere la durata dei diritti sino a 95 anni (il caso pi\u00f9 famoso riguarda Topolino, motivo per cui la legge \u00e8 anche nota come \"Mickey Mouse Protection Act\"). Sono noti due metamodelli che trovano una motivazione a questo fenomeno.\nPath Dependency.\nIl fatto che il diritto d'autore abbia una durata consolidata di un certo numero di anni rende sempre pi\u00f9 probabile una estensione di quest'ultima piuttosto che una sua riduzione; si parla di dipendenza dal percorso, ovvero di sviluppo della norma condizionato dai suoi mutamenti passati. Questo fenomeno si lega alla presenza dei diritti quesiti, categoria di diritti inizialmente legati a situazioni soggettive, ma ormai divenuti immutabili nel tempo: in Italia, la Corte costituzionale italiana ha stabilito che il legislatore, fermo restando il limite dell'irretroattivit\u00e0 della legge penale, pu\u00f2 emanare norme con efficacia retroattiva \"a condizione che la retroattivit\u00e0 trovi adeguata giustificazione sul piano della ragionevolezza e non si ponga in contrasto con altri valori e interessi costituzionalmente prodotti\"; sebbene nella costituzione italiana manchi un riferimento specifico al diritto d'autore, essa promuove \"lo sviluppo della cultura e la ricerca scientifica e tecnica\", nonch\u00e9 la libert\u00e0 di espressione e la libert\u00e0 dell'arte e della scienza, stabilendo di fatto valori vincolanti.\nRegulatory Competition.\nI legislatori tendono a competere tra loro nel tipo di leggi offerte, al fine di attrarre imprese o altri attori a operare nella loro giurisdizione. La concorrenza normativa dipende dalla capacit\u00e0 di attori come aziende, lavoratori o altri tipi di persone di spostarsi tra due o pi\u00f9 sistemi giuridici separati. Quando ci\u00f2 \u00e8 possibile, sorge la tentazione per le persone che gestiscono quei diversi sistemi legali di competere per offrire condizioni migliori rispetto ai loro \"concorrenti\" per attrarre investimenti. Storicamente, la competizione normativa ha funzionato all'interno di paesi con sistemi federali di regolamentazione, in particolare negli Stati Uniti, ma dalla met\u00e0 del XX secolo, con l'intensificazione della globalizzazione economica, essa \u00e8 diventata una questione importante a livello internazionale.\nIl diritto d'autore \u00e8 un modello normativo che si \u00e8 diffuso per \"clonazione\" tra i diversi stati. Nel momento in cui esso viene modificato, la competizione normativa tende a diffondere progressivamente il nuovo modello della norma se questo si dimostra pi\u00f9 conveniente per i gruppi che ne possano trarre beneficio.\nNel mondo.\nItalia.\nIl diritto d'autore italiano \u00e8 disciplinato prevalentemente dalla e dall'articolo 2577 e seguente del codice civile (Libro Quinto - Titolo IX: Dei diritti sulle opere dell'ingegno e sulle invenzioni industriali).\nL'articolo 54 L.218/95 sancisce come i diritti sui beni immateriali siano regolati dalla legge dello Stato di utilizzazione, per quanto l'avvento di internet complichi l'identificazione del luogo in cui \u00e8 stata svolta l'attivit\u00e0.\nGermania.\nIn Germania la legge sulla propriet\u00e0 intellettuale si compone della legge sul copyright, legge sul brevetto, legge sul marchio, legge sul modello di utilit\u00e0 e la legge sul diritto di design. Il diritto d\u2019autore tedesco si esercita durante l'intera vita dell'autore pi\u00f9 70 anni dopo la sua morte, e si applica a qualsiasi opera riconosciuta come tale, senza necessit\u00e0 di registrazione. In base a un disegno di legge proposto dal governo della Cancelliera Angela Merkel approvato dal Bundestag, in Germania la violazione del diritto d'autore viene equiparata al reato di furto. Le pene detentive per la violazione del diritto d'autore, per l'appunto eguali a quelle previste per il furto, sono di cinque anni di reclusione e sono le pi\u00f9 severe in Europa. Per il reato possono essere inquisiti anche i minori di 18 anni.\nInoltre, in seguito alla sentenza del 20 ottobre 1993 sul caso Phil Collins, \u00e8 stato varato l'articolo 12, (nel trattato che istituisce la Comunit\u00e0 Europea), secondo il quale gli stati non possono discriminare i beni provenienti da altri paesi.\nFrancia.\nIl punto di svolta sul diritto d'autore in Francia inizia con Diderot, che proclamava attivamente la sua idea sulla propriet\u00e0 artistica come bene soggettivo.\nCon la Legge Le Chapelier, nel 1791, il diritto d'autore viene concesso all'artista per la durata della sua vita pi\u00f9 5 anni dopo essa.\nQuest'ultima viene poi estesa a 10 anni dopo la morte, nel 1794 da Joseph Lakanal.\nDall'ottobre 2009, come prevede la \"Loi Cr\u00e9ation et Internet\" n. 311, la \"Haute Autorit\u00e9 pour la Diffusion des Oeuvres et la Protection des Droits sur Internet\" (HADOPI) pu\u00f2 ordinare agli ISP (Internet Service Provider), in seguito a un procedimento di accertamento e a una serie di avvertimenti, di sospendere temporaneamente o definitivamente l'accesso a internet a coloro che vengano colti a scaricare materiale illegalmente.\nInghilterra.\nIn Inghilterra il Diritto d'autore ha origine grazie lo Statuto di Anna nel 1709 e si aggiorna per via del \"Copyright, Designs and Patents Act\" del 1988.\nLe tipologie di opere/propriet\u00e0 intellettuali e il tempo in cui queste risultano tutelate dal Diritto d'autore sono:\nFigure in possesso di licenze educative \"CLA\" come i docenti scolastici possono effettuare copie di opere/propriet\u00e0 intellettuali a fini didattici.\nLe violazioni del Diritto d'autore vengono gestite dai tribunali civili e non da quelli criminali.\nStati Uniti d'America.\nLa fonte principale del diritto d'autore \u00e8 il \"Copyright Act\". Particolare rilevanza ha inoltre il cosiddetto \"fair use\" (traducibile in italiano, uso o utilizzo leale, equo o corretto), una clausola legislativa presente nella citata legge.\nNel 1952 venne creata a Ginevra la \"CUA\", convenzione che avrebbe messo in contatto le due concezioni discordanti sul diritto d'Autore tra gli USA e la \"Convenzione di Berna\" (secondo la quale il diritto d'autore opera di default come l'opera viene creata).\nIl ponte tra queste due linee giuridiche \u00e8 costituito dall'adozione di una formalit\u00e0 minima soddisfatta la quale i cittadini stranieri ottengono la tutela anche negli stati aderenti. I requisiti saranno la presenza, sull'opera, del simbolo \u00a9, del nome dell'autore e della data di creazione dell'opera stessa.\nLa legge obbliga il detentore dei diritti al deposito legale presso il \"Copyright Office\" ad uso della Biblioteca del Congresso almeno due copie complete \"della loro migliore edizione\", entro tre mesi dalla data della loro prima pubblicazione negli Stati Uniti..\nUnione Europea.\nNella comunit\u00e0 europea prima e nell'unione europea poi sono state emanate nel corso degli anni molte direttive riguardo al diritto d'autore:"}
{"id": "1309116", "revid": "7", "url": "https://it.wikipedia.org/wiki?curid=1309116", "title": "Ecologo", "text": ""}
{"id": "1309118", "revid": "92723", "url": "https://it.wikipedia.org/wiki?curid=1309118", "title": "Ghimberga", "text": "Ghimberga (o vimperga) \u00e8 un termine utilizzato in architettura per indicare un altissimo frontone appuntito, a volte sovrastante l'archivolto di un portale, o di un portico, ma in generale sovrastante una nicchia e all'interno di essa statue o icone.\nLa ghimberga \u00e8 tipica dell'architettura gotica ed \u00e8 utilizzata spesso nelle cattedrali gotiche.\nSpesso \u00e8 affiancata da due pinnacoli laterali.\nEtimologia.\nDeriva dal fr. \"Guimberge\", a sua volta derivato dal termine medio alto tedesco \"Wintberge\", \"luogo che protegge dal vento\"."}
{"id": "1309122", "revid": "767487", "url": "https://it.wikipedia.org/wiki?curid=1309122", "title": "Creedence Clearwater Revisited", "text": "I Creedence Clearwater Revisited sono un gruppo musicale statunitense attivo dal 1995 e formato da due dei precedenti membri dei Creedence Clearwater Revival, il bassista Stu Cook e il batterista Doug Clifford. Il gruppo non realizza nuove canzoni, ma si limita a reinterpretare quelle dei Creedence in numerosi live in giro per il mondo.\nBiografia.\nIl gruppo viene formato nel 1995 da Stu e Doug, originariamente non per suonare in pubblico, ma unicamente come un progetto personale. Nonostante ci\u00f2, una serie di concerti attirano l'attenzione sul gruppo, che inizia dunque alcune tourn\u00e9e in America, Nuova Zelanda, Europa e Asia. Il gruppo ha anche pubblicato nel 1998 un doppio album live, Recollection."}
{"id": "1309123", "revid": "120043276", "url": "https://it.wikipedia.org/wiki?curid=1309123", "title": "Nazione della Vistola", "text": "Nazione della Vistola (; in polacco: \"Kraj Przywi\u015bla\u0144ski\") fu il nome assegnato alle terre del Regno del Congresso (nome assunto dalla Polonia dopo lo smembramento) dopo la sconfitta della Rivolta di Novembre (1830-31), via via che la sua autonomia diminuiva e incrementava l'assorbimento da parte dell'Impero russo. Questa regione continu\u00f2 ad essere conosciuta in modo informale come Polonia russa.\nDopo il 1837 tutti i voivodati che costituivano il Regno del Congresso furono trasformati in gubernie e divennero parte integrante dell'Impero russo, governati direttamente dagli zar. Nel 1831 l'Esercito polacco, la Costituzione, il Sejm (il Parlamento polacco) e le amministrazioni locali vennero sciolte. Vennero chiuse anche tutte le universit\u00e0, per essere poi riaperte diversi anni dopo come scuole superiori russe.\nInizialmente il territorio mantenne un certo livello di autonomia rispetto ad altre gubernie. L'ex Regno di Polonia continu\u00f2 ad utilizzare la valuta polacca (lo z\u0142oty) e il Consiglio Amministrativo mantenne alcuni dei suoi privilegi (anche se era controllato direttamente dal governatore russo, il Feldmaresciallo Ivan Paskevich). Tuttavia, dal 1832, la valuta e i confini abituali vennero aboliti, come anche il sistema metrico e il codice penale. Anche la Chiesa cattolica di rito romano venne perseguita e gran parte dei monasteri vennero chiusi e nazionalizzati, mentre la Chiesa greco-cattolica ucraina fu ufficialmente bandita e i suoi seguaci vennero trattati come ortodossi.\nDopo la Rivolta di Gennaio del 1863, lo stemma del Regno di Polonia fu abbandonato, la lingua polacca fu bandita dagli uffici e nel processo educativo e fu completato il processo di incorporazione delle gubernie polacche e la russificazione delle sue amministrazioni.\nDopo la riforma del 1867, vi furono 10 gubernie: \u0421\u0443\u0432\u0430\u043b\u043a\u0441\u043a\u0430\u044f (Suvalskaja), \u041b\u043e\u043c\u0436\u0438\u043d\u0441\u043a\u0430\u044f (Lom\u017einskaja), \u041f\u043b\u043e\u0446\u043a\u0430\u044f (Plotskaja), \u0421\u0435\u0434\u043b\u0435\u0446\u043a\u0430\u044f (Sedletskaja) e \u041b\u044e\u0431\u043b\u0438\u043d\u0441\u043a\u0430\u044f (Ljublinskaja) sulla riva destra del fiume Vistola, e i restanti cinque sulla riva sinistra del fiume: \u041a\u0430\u043b\u0438\u0448\u0441\u043a\u0430\u044f (Kalishskaja), \u0412\u0430\u0440\u0448\u0430\u0432\u0441\u043a\u0430\u044f (Var\u0161avskaja), \u041f\u0435\u0442\u0440\u043e\u043a\u043e\u0432\u0441\u043a\u0430\u044f (Petrokovskaja), \u0420\u0430\u0434\u043e\u043c\u0441\u043a\u0430\u044f (Radomskaja) e \u041a\u0435\u043b\u0435\u0446\u043a\u0430\u044f (Keletskaja).\nIl territorio fu un \"namestnichestvo\" fino al 1875 e in seguito divenne Governatorato Generale (vedere Namestnik del Regno di Polonia).\nDurante la prima guerra mondiale, nel 1915, l'area fu occupata dagli Imperi centrali e nel 1917 la Russia cedette tutti i territori polacchi alla Germania e all'Austria-Ungheria che vi fondarono il Regno di Polonia."}
{"id": "1309124", "revid": "2056951", "url": "https://it.wikipedia.org/wiki?curid=1309124", "title": "Ispanit\u00e0", "text": "Lispanit\u00e0 (\"hispanidad\" in spagnolo) \u00e8 la comunit\u00e0 formata da tutti popoli e le nazioni che condividono una lingua e una cultura ispanica. Le 30 nazioni che ne fanno parte sono tutte ispanofone, con l'eccezione delle Filippine, e possono classificarsi in quattro aree geografiche: Spagna, America Latina ispanofona, Africa ispanofona e l'area ispano-pacifica.\nOgni 12 ottobre viene celebrato il \"D\u00eda de la Hispanidad\" attraverso la celebrazione della scoperta dell'America da parte di Cristoforo Colombo. In Spagna \u00e8 festa nazionale e viene celebrato in molti altri paesi ispanofoni.\nStoria.\nHispania era il nome con cui i romani chiamarono la Penisola Iberica una volta conquistata.\nL\"'hispanidad\" cominci\u00f2 a formarsi quando, il 12 ottobre 1492, Colombo scopr\u00ec l'America e permise alla corona di Castiglia di creare l'impero spagnolo diffondendo la sua cultura e la sua lingua anche al di l\u00e0 dell'Atlantico.\nNel 1713 fu fondata la Real Academia Espa\u00f1ola per stabilire delle regole nell'uso della lingua spagnola, normalizzandone la grafia al fine di poterne permettere la comprensione in tutte le regioni dell'impero.\nA partire dall'Ottocento, a seguito del malcontento e della ribellione delle popolazioni americane e dell'invasione napoleonica, si cre\u00f2 una situazione favorevole all'indipendenza delle colonie, che si affrancarono dal governo spagnolo fatta eccezione per Cuba e Porto Rico che ottennero l'indipendenza solo nel 1898. Anche le Filippine ottennero in quell'anno l'indipendenza grazie all'intervento degli Stati Uniti.\nIl termine \"hispanidad\" entra in disuso all'inizio del ventesimo secolo. Zacar\u00edas de Vizarra, Faustino Rodr\u00edguez-San Pedro e Ramiro de Maeztu riuscirono a dargli nuovamente attualit\u00e0 rinominando il \"D\u00eda de la Raza\" (che era gi\u00e0 festa nazionale in molti paesi di lingua spagnola) come \"D\u00eda de la Hispanidad\" che si festeggia appunto il 12 ottobre. Poco tempo dopo cominciarono a formarsi le prime organizzazioni panispaniche come la Asociaci\u00f3n de Academias de la Lengua Espa\u00f1ola.\nDopo la fine del governo franchista in Spagna, le varie nazioni di lingua spagnola cominciarono ad avvicinarsi creando degli organismi di promozione culturale, come la Cumbre Iberoamericana nel 1991, su esempio della quale sono sorte molte altre istituzioni. La Spagna ha creato un fondo di aiuti finanziari per l'America Latina, e numerosi latinoamericani scelgono la Spagna come obiettivo del loro progetto migratorio, per ovvie ragioni di affinit\u00e0 linguistica e culturale. Nelle Filippine, invece, l'uso dello spagnolo si sta perdendo, e verosimilmente anche la Guinea Equatoriale seguir\u00e0 la stessa strada.\nIl termine \"latino\" sta a significare l'insieme dei paesi la cui lingua deriva dal latino: Argentina, Bolivia, Brasile, Cile, Ecuador, El Salvador, Guatemala, Haiti, Honduras, Messico, Nicaragua, Panama, Paraguay, Per\u00f9, Repubblica Dominicana, Uruguay, Venezuela, Porto Rico, Portogallo e ovviamente Spagna. Dal 1954 questo insieme di paesi \u00e8 conosciuto anche come Unione latina, il cui scopo \u00e8 di mantenere e di diffondere la cultura latina.\nL'ispanit\u00e0 nel mondo.\nPi\u00f9 di 480 milioni di persone nel mondo hanno come lingua madre lo spagnolo, che si colloca al secondo posto, dopo il cinese, tra gli idiomi pi\u00f9 parlati. Se dovessimo contare la popolazione di tutte le nazioni ispaniche, arriveremmo a quasi 570 milioni. Non v'\u00e8 dubbio, pertanto, che manca un dato ufficiale che esprime la quantit\u00e0 di ispanici nel mondo.\nAl di l\u00e0 delle inevitabili variazioni di pronuncia e dei vocaboli legati alla cultura locale, la lingua parlata non differisce quasi per niente tra un paese ispanico e l'altro. Questo \u00e8 dovuto al fatto che l'indipendenza dei paesi dell'America Latina risale a poco meno di due secoli fa, e che fino a quel momento la Spagna aveva imposto le proprie regole linguistiche, grammaticali e ortografiche, che pertanto si sono mantenute ancora oggi.\nEuropa.\nIn Europa gli ispanici si trovano principalmente in Spagna superando i 47 milioni in questo Paese, tenendo conto oltretutto di una massiccia immigrazione americana. Inoltre c'\u00e8 una minoranza di immigrati ispanici nel resto del continente, compresi quelli in Francia, che si calcola sia composta approssimativamente da 2.000.000 di ispanofoni. Il Principato di Andorra, \u00e8 uno dei paesi con un alto numero di ispanofoni: il castigliano o spagnolo \u00e8 parlato insieme al catalano, la prima lingua ufficiale, e al francese, altra lingua nativa. Inoltre esiste un alto numero di ispanofoni nella colonia britannica di Gibilterra: lo spagnolo \u00e8 parlato solo come lingua nativa insieme con l'inglese, prima lingua ufficiale, sebbene i tratti ispanici delle persone in questo territorio britannico siano culturalmente molto evidenti.\nNei Balcani, in paesi come Bosnia ed Erzegovina, Grecia, Macedonia del Nord e Bulgaria, in minor misura lo spagnolo \u00e8 parlato dalle comunit\u00e0 di Sefarditi ivi residenti. Questo spagnolo conserva i tratti ispanici e i neologismi propri della fine del Medioevo. Ci\u00f2 \u00e8 dovuto al fatto che gli ebrei che parlano castigliano in questi luoghi sono discendenti di quelli che furono espulsi nel 1492, durante il regno dei re cattolici, dalla Penisola Iberica. Comunque in questi paesi lo spagnolo \u00e8 stato molto influenzato dalla cultura propria della zona. Esistono, anche, un piccolo numero di immigranti ispanici residenti in paesi come Portogallo, Germania, Regno Unito, Italia, Svezia, Belgio, Russia, Svizzera e Austria\nAmeriche.\nLa gran parte degli ispanici si trova in America, superando di misura la quantit\u00e0 di 300 milioni. Paesi come Argentina, Bolivia, Cile, Colombia, Costa Rica, Cuba, Repubblica Dominicana, Ecuador, El Salvador, Guatemala, Honduras, Messico, Nicaragua, Panam\u00e1, Paraguay, Per\u00f9, Porto Rico, Uruguay e Venezuela sono tutti paesi a grande maggioranza ispanica. Anche Stati Uniti, Belize e Brasile, includendo in minor numero Aruba, Antille Olandesi, Trinidad e Tobago e Canada che contano una grande quantit\u00e0 di ispanici. In America Latina molte popolazioni preferiscono definirsi \"latine\" prima che ispaniche per la connotazione storica che tale termine comporta. Inoltre negli Stati Uniti vi risiedono ispanici bianchi nei paesi come Texas, Nuovo Messico, California e Florida con radici spagnole, mentre altri di origine messicana bianca o meticcia.\nPanama.\nA Panama come in tutti i paesi dell'America Latina il 12 ottobre (\"dia de la Hispanidad\") \u00e8 un giorno di festa: i cittadini sfilano, ci sono i fuochi d'artificio, le frecce tricolori. A volte in questo giorno i cittadini o gli indigeni protestano.\nAfrica.\nGli ispanici in Africa si concentrano nei territori spagnoli di questo continente, (come le Isole Canarie, Ceuta e Melilla, le Plazas de soberan\u00eda) e in Guinea Equatoriale. In Marocco e nel Sahara Occidentale alcune persone conservano tracce ispaniche sebbene questi paesi siano molto influenzati dalla cultura araba. In totale in Africa si arriva ai 2 milioni di ispanici.\nSi deve tenere in conto che le zone sopra citate erano parte del territorio coloniale spagnolo. Esistevano anche discendenti di ebrei nazareni e mori che furono espulsi dalla Spagna dai re cattolici. Alcuni di loro, ancora oggi continuano a conservare le chiavi di casa che un giorno dovettero abbandonare.\nAsia.\nLe Filippine sono l'unico paese asiatico che conserva alcune caratteristiche tipiche dell'ispanismo, come ad esempio il nome delle persone; anche se la cultura e la lingua spagnola sono venute a mancare, oggi sembra esserci una ripresa dell'interessamento a questa cultura. Le Filippine sono state una colonia spagnola per oltre 350 anni, ma in soli 50 di presenza statunitense sono state cancellate tutte le peculiarit\u00e0 della cultura iberica, non senza polemiche; dopo l'indipendenza, tuttavia, l'idioma locale tagalog ha guadagnato importanza, sino a diventare lingua ufficiale nel 1987. \nInoltre, bisogna ricordare le comunit\u00e0 sefardite in medioriente. Discendenti degli ebrei che furono espulsi dalla Spagna durante il regno dei Re Cattolici nel 1492, queste comunit\u00e0 hanno conservato la lingua castigliana, ma con tratti linguistici peculiari. La maggior parte di questi risiede in Israele e, in misura minore, in Turchia. La lingua di queste comunit\u00e0 \u00e8 conosciuta come ladino o \"judeoespa\u00f1ol\". Esiste anche un certo numero di immigrati ispanici in Giappone. Bench\u00e9 in questo paese l'insegnamento della lingua spagnola non sia sistematico, esiste un certo interesse per il suo apprendimento, dovuto alle relazioni con i paesi dell'America Latina.\nNazioni di cultura ispanica.\nDue regioni di origine e cultura ispanica fanno oggi parte di altri paesi.\nUna di queste \u00e8 Porto Rico dal 1898, che dopo una guerra tra la Spagna e gli Stati Uniti pass\u00f2 a far parte del paese nordamericano. Porto Rico nel 1993 si \u00e8 dichiarata bilingue, anche se meno del 5% del totale della popolazione \u00e8 di madrelingua inglese.\nIl Partito Indipendentista Portoricano promuove l'indipendenza completa dell'isola. A causa di ci\u00f2 sono nate numerose controversie nella politica del paese, con alcuni gruppi a favore ed altri contro, compresa l'ingerenza politica da parte dell'allora presidente del Venezuela, Hugo Ch\u00e1vez, con la richiesta agli Stati Uniti di concessione dell'indipendenza. La questione \u00e8 entrata anche nell'agenda dell'ONU, concludendosi per\u00f2 con l'opinione che tale scelta dovr\u00e0 essere effettuata esclusivamente dai cittadini dell'isola.\nL'altra regione di origine spagnola, ma fortemente influenzata dalla cultura araba \u00e8 il Sahara Occidentale, attualmente dipendenza del Marocco. Tra il 1981 e il 1984 \u00e8 stato effettuato un referendum per definire la sua totale e completa indipendenza, riconosciuta dall'Unione Africana ma non dall'ONU. Infatti il Fronte Polisario si batte perch\u00e9 questo territorio riesca a conseguire la sovranit\u00e0 sotto il nome di \"Repubblica Araba Sahariana Democratica\"."}
{"id": "1309125", "revid": "1610933", "url": "https://it.wikipedia.org/wiki?curid=1309125", "title": "Gheppio americano", "text": ""}
{"id": "1309127", "revid": "44627", "url": "https://it.wikipedia.org/wiki?curid=1309127", "title": "Time to be free", "text": ""}
{"id": "1309139", "revid": "59975", "url": "https://it.wikipedia.org/wiki?curid=1309139", "title": "The Faces", "text": ""}
{"id": "1309140", "revid": "110157", "url": "https://it.wikipedia.org/wiki?curid=1309140", "title": "Disonora il padre", "text": "Disonora il padre \u00e8 un romanzo di Enzo Biagi.\nDi esso ha detto l'autore:\nEdito nel 1975 da Rizzoli, il romanzo riscosse un grande successo di pubblico e tre anni dopo Sandro Bolchi ne fece in collaborazione con l'autore una fortunata riduzione televisiva.\nTrama.\nIl romanzo parzialmente autobiografico, prende le mosse dall'Italia povera e contadina dei primi decenni del XX secolo.\nScritto in prima persona, \u00e8 la storia di un giovane nato a Pianaccio sull'Appennino tosco-emiliano da un padre che lavora in una fabbrica a Bologna e da una madre che ha un parente avvocato, fascista, che sta a Roma ed \u00e8 molto prossimo a Benito Mussolini. \nFrequentate con profitto le scuole, allo scoppio della seconda guerra mondiale il protagonista diventa giornalista praticante presso il Resto del Carlino di Bologna. \nL'8 settembre, per sfuggire alla coscrizione della Repubblica Sociale, si unisce alle formazioni di Giustizia e Libert\u00e0. Nel dopoguerra \u00e8 caporedattore del Resto del Carlino a Bologna, ha due figli dei quali non condivide la passione politica, e l'hobby della filatelia. \nVersione in sceneggiato televisivo.\n\"Disonora il padre\", sceneggiato televisivo del 1978, regia di Sandro Bolchi, fotografia di Giuliano Giustini principali interpreti: Martine Brochard, Stefano Patrizi, Isa Miranda, Quinto Parmeggiani."}
{"id": "1309141", "revid": "287204", "url": "https://it.wikipedia.org/wiki?curid=1309141", "title": "Jacqueline Auriol", "text": "Ha stabilito parecchi record mondiali di velocit\u00e0 e si \u00e8 stata una delle prime donne pilota collaudatore.\nBiografia.\nNata Jacqueline Marie-Th\u00e9r\u00e8se Suzanne Douet a Challans, Vendea, figlia di un ricco costruttore navale. Dopo gli studi al lyc\u00e9e Blanche-de-Castille di Nantes, si \u00e8 laureata alla Universit\u00e0 di Nantes. \u00c8 attratta dall'arte e dalla storia dell'arte e si iscrive all'\u00c9cole du Louvre. Ha compiuto il suo primo volo a Grenoble all'et\u00e0 di sedici anni, senza nessun convincimento. Nel febbraio 1938, ha sposato Paul Auriol (1918-1992), figlio di Vincent Auriol (futuro presidente della IV Repubblica). Nel 1947, dopo l'elezione del suocero, si occup\u00f2 della decorazione di alcune stanze del Palazzo dell'Eliseo. Ex diplomato della \u00e9cole libre des sciences politiques e dirigente nel settore elettrico, Paul Auriol ha lavorato con suo padre durante il suo mandato presidenziale come segretario generale aggiunto della presidenza della Repubblica (1947-1954). Ha continuato a lavorare come Controllore Generale alla \u00c9lectricit\u00e9 de France e dal 1962 come Segretario Generale del Comitato Nazionale Francese della Conferenza Mondiale dell'Energia.\nPer passione e gusto per lo sport, Jacqueline Auriol ha imparato a guidare un biplano Stampe e ha ottenuto i suoi certificati di primo e secondo livello nel 1948. L'aviazione \u00e8 diventata poi la sua passione ed \u00e8 passata all'acrobazia acrobatica per migliorare le sue capacit\u00e0.\nL'11 luglio 1949, \u00e8 stata vittima di un terribile incidente sulla Senna, tra Meulan-en-Yvelines e Les Mureaux, mentre era co-pilota di un prototipo di idrovolante, un S.C.A.N. 30 costruito dalla Soci\u00e9t\u00e9 de construction a\u00e9ronavale. Durante questo volo di prova, l'aereo \u00e8 volato troppo basso e il suo scafo ha colpito improvvisamente l'acqua. L'anfibio si \u00e8 rovesciato, impigliato nell'acqua, poi si \u00e8 capovolto, lasciando Paul Mingam, il pilota dello S.C.A.N. 30, senza tempo di reagire. Dei tre passeggeri a bordo (oltre a Mingam, c'era anche l'amministratore delegato di S.C.A.N., M. Gu\u00e9don), Jacqueline Auriol \u00e8 risultata la pi\u00f9 gravemente ferita: ha avuto diverse fratture al cranio ed \u00e8 rimasta sfigurata. In due anni, si \u00e8 sottoposta a circa 20 interventi chirurgici negli Stati Uniti. Con molta ostinazione, ha ripreso a volare e ha superato i brevetti militare, volo a vela e elicottero.\nIl 21 dicembre 1952 ha battuto primato mondiale di velocit\u00e0 di volo femminile su un aereo a reazione Mistral ad una velocit\u00e0 media di 855,92 km/h. L'americana Jacqueline Cochran super\u00f2 questo record il 20 maggio 1953 a 1.050 km/h. Il 15 agosto 1953, Jacqueline Auriol \u00e8 stata la prima europea ad attraversare il muro del suono, a bordo di un Dassault MD 452 Myst\u00e8re II. Il 20 aprile 1954, entra alla \u00c9cole du personnel navigant d'essais et de r\u00e9ception e si \u00e8 laureata pilota collaudatrice autorizzata il 18 novembre 1955. In seguito si \u00e8 unita al Centre d'essais en vol di Br\u00e9tigny-sur-Orge. Jacqueline Cochran, successivamente vicepresidente della International Astronautical Federation, fece di tutto per mantenere il titolo di \"la donna pi\u00f9 veloce del mondo\" e annunci\u00f2 a maggio 1955 che i record femminili sarebbero stati aboliti il 1\u00ba giugno dello stesso anno. Ma Jacqueline Auriol, molto determinata, riprese il record di velocit\u00e0 con 1151 km/h su un Dassault MD 454 Myst\u00e8re IV il 31 maggio 1955, costringendo la sua \"avversaria\" ad annullare la sua decisione.\nIl 7 aprile 1961, ai comandi di un Northrop T-38 Talon (numero di serie 60-0551), Cochran port\u00f2 il record a 1.262 km orari. Il 22 giugno 1962, Jacqueline Auriol port\u00f2 il record di 100 km a circuito chiuso femminile a 1849 km/h su Dassault Mirage III C e poi il 14 giugno 1963 a 2.038 km/h su Mirage III R. La societ\u00e0 Dassault Aviation le ha chiesto di stabilire dei record sul business jet Dassault Falcon 20. Per l'ultima volta il 1\u00ba giugno 1964 Cochran port\u00f2 questo record ancora pi\u00f9 in alto con 2.097 km/h sul F-104G.\n\u00c8 stata formata un'associazione di amici di Marie-Louise Basti\u00e9, sotto la presidenza dell'aviatore Jacqueline Auriol fino alla sua morte. Jacqueline Auriol ha ricevuto quattro volte uno dei pi\u00f9 prestigiosi premi aeronautici, l'Harmon Trophy: nel 1951, 1952, 1955 e 1956. Ha inoltre ricevuto il Henri-Deutsch de la Meurthe Prize dell'Acad\u00e9mie des sports nel 1951, per un evento sportivo che poteva portare ad un \"progresso materiale, scientifico o morale per l'umanit\u00e0\" e il Roland Peugeot Prize dall'Acad\u00e9mie des sports per il pi\u00f9 grande successo della meccanica francese dell'anno nel 1963.\nNel 1966, Jacqueline Auriol ha battuto un nuovo record tra la Francia e la Costa d'Avorio. Il presidente F\u00e9lix Houphouphou\u00ebt-Boigny le ha riservato una grande accoglienza. Jacqueline Auriol ha vissuto per molti anni a Saint-Herblain, una citt\u00e0 della Loira Atlantica. \u00c8 stata la prima donna a volare su Concorde, ma come pilota collaudatrice. Solo due donne saranno piloti di linea su questo aereo, la britannica Barbara Harmer e la francese B\u00e9atrice Vialle.\nJacqueline e suo marito hanno divorziato nel 1967 e si sono risposati nel 1987. Hanno avuto due figli insieme.\nOmaggi.\nJacques Chirac, presidente della Repubblica francese, ha reso omaggio a Jacqueline Auriol nel febbraio 2000 dichiarando:\n\u00c8 Gloire du sport, promossa originariamente nel 1993.\nNel 2009, il consiglio comunale di Lione ha deciso di intitolarle una strada dell'8\u00ba arrondissement.\nNel 2010, il Syndicat des transports d'\u00cele-de-France ha deciso di dare il suo nome a una stazione della Linea T2 dell'\u00cele-de-France situata nel comune di Colombes.\n\u00c8 menzionata nel 173\u00b0 dei 480 ricordi citati da Georges Perec nel suo testo \"Je me souviens\".\nC'\u00e8 anche un vicolo che porta il nome di Jacqueline Auriol a Strasburgo, nel quartiere Neudorf, una via Jacqueline-Auriol a Besan\u00e7on e a Sarg\u00e9-l\u00e8s-le-Mans.\nDue scuole portano il suo nome: quella di Villeneuve-Tolosane in Alta Garonna e quella di Boulogne-Billancourt in Hauts-de-Seine."}
{"id": "1309142", "revid": "228587", "url": "https://it.wikipedia.org/wiki?curid=1309142", "title": "San Pedro", "text": "San Pedro (\"San Pietro\" in lingua spagnola) pu\u00f2 riferirsi a:"}
{"id": "1309145", "revid": "580197", "url": "https://it.wikipedia.org/wiki?curid=1309145", "title": "Fuoco di Sant'Antonio", "text": "Fuoco di Sant'Antonio si dice di diverse patologie esantematiche per la guarigione dalle quali si invocava l'aiuto soprannaturale di Antonio abate:"}
{"id": "1309146", "revid": "1997055", "url": "https://it.wikipedia.org/wiki?curid=1309146", "title": "Shikai", "text": "Shikai pu\u00f2 riferirsi a:"}
{"id": "1309148", "revid": "1605525", "url": "https://it.wikipedia.org/wiki?curid=1309148", "title": "Atti di Pietro e Paolo", "text": "Gli Atti di Pietro e Paolo o Passione di Pietro e Paolo sono un apocrifo del Nuovo Testamento relativo agli apostoli Pietro e Paolo, scritto in greco dopo il IV secolo. \nIl testo descrive l'arrivo di Pietro e Paolo a Roma. L'empio Simon Mago sobilla Nerone contro i due apostoli. Ne deriva una lunga disputa tra i tre di fronte all'imperatore. Simon Mago promette all'imperatore di ascendere al cielo sotto i suoi occhi. Quando vola Nerone si convince della sincerit\u00e0 di Simone, ma Pietro prega e Simone cade morendo.\nNerone imprigiona Pietro e Paolo e li condanna a morte. Paolo \u00e8 decapitato lungo la via ostiense, e prima di morire guarisce l'occhio di una donna di nome Perpetua. Pietro sta per essere crocifisso ma dice \"Non son degno di essere crocifisso come il mio Signore\", e viene crocifisso a testa in gi\u00f9. \nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1309149", "revid": "1529788", "url": "https://it.wikipedia.org/wiki?curid=1309149", "title": "San Antonio (disambigua)", "text": ""}
{"id": "1309150", "revid": "195325", "url": "https://it.wikipedia.org/wiki?curid=1309150", "title": "Epipaleolitico", "text": ""}
{"id": "1309165", "revid": "486946", "url": "https://it.wikipedia.org/wiki?curid=1309165", "title": "Zampakut\u014d", "text": ""}
{"id": "1309171", "revid": "461628", "url": "https://it.wikipedia.org/wiki?curid=1309171", "title": "Pieve di San Donato di Calenzano", "text": "La pieve di San Donato sorge su una collina che domina la Val di Marina lungo l'antica strada romana che collegava Firenze con Pistoia, nel comune di Calenzano.\nStoria e descrizione.\nLe prime notizie della chiesa si ritrovano tra il IX ed il X secolo.\nForse eretta su un edificio preesistente con funzioni di tipo militare, ancora nel XIV secolo la chiesa offr\u00ec riparo agli abitanti del territorio circostante in fuga dalle incursioni ghibelline.\nNel 1450 la chiesa entr\u00f2 a far parte delle propriet\u00e0 medicee e nel 1460 Carlo, figlio naturale di Cosimo il Vecchio, modific\u00f2 la struttura dotandola di un elegante chiostro. Trasformata in residenza di villeggiatura, dal 1502 San\nDonato viene utilizzata dai canonici della propositura di Prato: in questo periodo, tra i suoi pievani illustri si ricordano Giovanni de' Medici (divenuto Papa col nome di Leone X nel 1516) e Alessandro Ottaviano de' Medici (Leone XI, 1605). \nNel 1799 il titolo di pieve fu trasferito alla chiesa di San Niccol\u00f2 situata all'interno del castello di Calenzano."}
{"id": "1309172", "revid": "196390", "url": "https://it.wikipedia.org/wiki?curid=1309172", "title": "Yoga Bologna", "text": ""}
{"id": "1309173", "revid": "486946", "url": "https://it.wikipedia.org/wiki?curid=1309173", "title": "Alno Fabriano", "text": ""}
{"id": "1309174", "revid": "122723348", "url": "https://it.wikipedia.org/wiki?curid=1309174", "title": "Coca-Cola Zero", "text": "Coca-Cola Zero \u00e8 una bibita analcolica commercializzata in 44 Paesi fra i quali, dal 2007, anche l'Italia. La bevanda \u00e8 prodotta dalla Coca-Cola Company. Coca-Cola Zero \u00e8 distribuita in cinque versioni: \"Sleek Cans\" (lattina in alluminio), in bottiglia di vetro da 330 mL\ne in bottiglia di plastica da 450\u00a0mL, 660 mL 1000\u00a0mL 1350\u00a0mL, 1500\u00a0mL e 1750 mL. Il suo nome, \"Zero\", deriva dal fatto che \u00e8 priva di zucchero e invece usa dolcificanti alternativi (Aspartame e Acesulfame K), nonch\u00e9 per un basso contenuto di calorie (0,2/0,3 kCal per 100\u00a0mL).\nIngredienti.\nGli ingredienti della bevanda differenziano secondo i vari Paesi in cui \u00e8 distribuita.\nDistribuzione.\nCoca-Cola Zero \u00e8 distribuita in:\nCritiche.\nNumerosi studi, effettuati successivamente, tendono a dimostrare che questa cancerogenicit\u00e0 \u00e8 specifica per il ratto, poich\u00e9 questa specie animale metabolizza il ciclamato in modo diverso da come fa l'uomo. \nTuttavia in base a studi successivi la FAO si \u00e8 espressa favorevolmente rispetto al consumo quotidiano di ciclamato nella quantit\u00e0 massima di 0\u201311\u00a0mg/kg.\nCollegamenti esterni.\nSito della Coca-Cola Company"}
{"id": "1309175", "revid": "486946", "url": "https://it.wikipedia.org/wiki?curid=1309175", "title": "Sharp Montecatini", "text": ""}
{"id": "1309176", "revid": "486946", "url": "https://it.wikipedia.org/wiki?curid=1309176", "title": "Standa Reggio Calabria", "text": ""}
{"id": "1309177", "revid": "34392", "url": "https://it.wikipedia.org/wiki?curid=1309177", "title": "Annabella Pavia", "text": ""}
{"id": "1309178", "revid": "156341", "url": "https://it.wikipedia.org/wiki?curid=1309178", "title": "Maltinti Pistoia", "text": ""}
{"id": "1309179", "revid": "419471", "url": "https://it.wikipedia.org/wiki?curid=1309179", "title": "Biklim Rimini", "text": ""}
{"id": "1309180", "revid": "44638", "url": "https://it.wikipedia.org/wiki?curid=1309180", "title": "Segafredo Gorizia", "text": ""}
{"id": "1309181", "revid": "29244", "url": "https://it.wikipedia.org/wiki?curid=1309181", "title": "Dentigomma Rieti", "text": ""}
{"id": "1309182", "revid": "1123126", "url": "https://it.wikipedia.org/wiki?curid=1309182", "title": "Belize City", "text": "Belize City o Citt\u00e0 del Belize/Belise (in spagnolo \"Ciudad de Belice\") \u00e8 la maggiore citt\u00e0 del Belize ed era la capitale, prima del trasferimento a Belmopan. Inoltre \u00e8 il capoluogo del Distretto di Belize.\nSecondo il censimento del 2000, la citt\u00e0 ha una popolazione di 49.040 abitanti, stime non ufficiali danno per\u00f2 una popolazione di 70.000 abitanti, o superiore. Si trova alla foce del fiume Belize, sulla costa orientale del mar dei Caraibi.\nLa citt\u00e0 \u00e8 il principale porto della nazione ed il suo maggiore centro finanziario e industriale.\nStoria.\nLa citt\u00e0 \u00e8 stata quasi interamente distrutta dall'uragano Hattie nel 1961, motivo che port\u00f2 alla decisione di costruire una capitale ex novo pi\u00f9 all'interno del Paese, l'attuale Belmopan, nel 1970.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Philip S. W. Goldson."}
{"id": "1309186", "revid": "10934555", "url": "https://it.wikipedia.org/wiki?curid=1309186", "title": "A\u0161mena", "text": ""}
{"id": "1309187", "revid": "438678", "url": "https://it.wikipedia.org/wiki?curid=1309187", "title": "Le montagne della luna", "text": "Le montagne della luna (\"Mountains of the Moon\") \u00e8 un film colossal del 1990 diretto da Bob Rafelson, basato sul romanzo biografico \"Burton and Speke\" di William Harrison, e sui diari originali di Richard Francis Burton e John Hanning Speke.\nTrama.\n1854, Africa orientale. L'aristocratico tenente John Hanning Speke si aggrega alla spedizione della Royal Geographical Society guidata dal celebre esploratore Richard Francis Burton e diretta verso l'entroterra inesplorato, che si conclude drammaticamente quando il loro accampamento subisce un feroce attacco da parte dei guerrieri di una trib\u00f9 locale ed entrambi vengono gravemente feriti: Speke viene catturato e torturato prima di riuscire a scappare; Burton viene trafitto al volto da una lancia.\nDue anni dopo, Burton e Speke, divisi da estrazione sociale, carattere e atteggiamenti (il primo \u00e8 aperto alla conoscenza di popoli e culture differenti, il secondo \u00e8 limitato dal tipico senso di superiorit\u00e0 degli imperialisti britannici) ma uniti dall'aver vissuto la terribile esperienza precedente, ritornano insieme in Africa e intraprendono una nuova spedizione alla ricerca delle sorgenti del Nilo. \nTerribilmente provati da un impegnativo viaggio in cui devono affrontare difficolt\u00e0 di ogni genere, dall'ostilit\u00e0 delle trib\u00f9 indigene alle belve, dalle malattie alla diserzione dei portatori e al furto delle attrezzature, riescono a portare a compimento l'impresa di raggiungere uno dei Grandi Laghi, il Lago Tanganica.\nProseguendo l'esplorazione della regione, vengono per\u00f2 catturati da una trib\u00f9, coinvolta nel traffico di schiavi. Mentre Burton rimane prigioniero e arriva a sfidare, a rischio della propria vita, l'ostilit\u00e0 del re prendendo le difese di Mabruki, uno dei suoi portatori, in precedenza ridotto in schiavit\u00f9 dallo stesso re, Speke riesce ad ottenere di riprendere la spedizione e raggiunge il Lago Vittoria, convincendosi di aver trovato le sorgenti del Nilo, anche se non ne compie il periplo completo n\u00e9 ha a disposizione gli strumenti per le necessarie rilevazioni scientifiche, suscitando per questo lo scetticismo di Burton. Quando quest'ultimo viene a sua volta liberato, i due esploratori affrontano il lungo e penoso viaggio di ritorno.\nSpeke rientra in Inghilterra prima di Burton e, istigato dall'amico editore Oliphant, non attende l'arrivo del compagno d'avventura e tiene da solo una conferenza alla Royal Geographical Society in cui annuncia con sicurezza la scoperta delle sorgenti del Nilo. In seguito, malgrado Burton esprima apertamente il suo dissenso rispetto a quanto sostenuto da Speke, ritenendo pi\u00f9 probabile che il Nilo abbia origine da pi\u00f9 laghi, compresi il Tanganica e il Vittoria, quel successo prestigioso non viene messo in discussione dai colleghi e Speke viene messo a guida di una nuova spedizione nella regione dei Grandi Laghi, mentre Burton, frustrato, \u00e8 costretto a guardare da lontano all'amato Continente Nero.\nQuando per\u00f2 la nuova spedizione di Speke non d\u00e0 risultati risolutivi, per risolvere la controversia viene organizzato un dibattito alla Royal Geographical Society in cui i due esploratori possano mettere a confronto le rispettive posizioni. Ma il giorno prima che abbia luogo, Speke, sopraffatto dal senso di colpa o temendo forse di essere pubblicamente screditato ed umiliato, durante una battuta di caccia si suicida con il proprio stesso fucile.\nCritica.\nPer il \"Dizionario Mereghetti\" \u00e8 un \u00abcostoso e spettacolare film d'avventura\u00bb che si distingue da \u00abanaloghe operazioni passatiste\u00bb per la crudezza e il realismo. Anche il \"Dizionario Morandini\" cita in positivo il realismo, malgrado \u00abun'esposizione un po' troppo descrittiva\u00bb.\nAccoglienza.\nIl film ha avuto un buon apprezzamento dalla critica, specialmente per i costumi e l'ambientazione storica. Tuttavia ha avuto un bassissimo riconoscimento al botteghino; a fronte di un \"budget\" di 19.000.000 di dollari, a livello mondiale ne ha incassati poco pi\u00f9 di 4 milioni."}
{"id": "1309189", "revid": "599013", "url": "https://it.wikipedia.org/wiki?curid=1309189", "title": "Seydou Keita", "text": "\u00c8 il primatista sia di presenze che di reti della Nazionale maliana.\nBiografia.\nSuo zio \u00e8 l'ex calciatore Salif Ke\u00efta.\nCaratteristiche tecniche.\nConsiderato uno dei migliori giocatori africani di sempre, era un centrocampista centrale dotato di personalit\u00e0, bravo in fase difensiva, che comunque aveva un buon fiuto del goal e un'ottima visione di gioco.\nCarriera.\nClub.\nInizi.\nFormatosi nel Centre Salif Keita, nel 1997 approd\u00f2 nella seconda squadra del Marsiglia. Dopo esser stato per 2 stagioni nella seconda squadra dell'Olympique Marsiglia, nel 1999 debutta e colleziona qualche presenza in Ligue 1 ed in Champions League.\nLorient.\nNel 2000 passa al Lorient: nella stagione 2000-2001 gioca tutte le partite per intero (eccetto qualche minuto nella prima) e anche grazie alle sue prestazioni il Lorient viene promosso in Ligue 1. L'anno successivo il maliano gioca di meno a causa di numerosi infortuni e la squadra viene retrocessa in Ligue 2. Viene anche convocato dalla Nazionale maliana per disputare la Coppa d'Africa, dove il si \u00e8 classificato al 4\u00ba posto.\nLens.\nViste le sue prestazioni in Coppa d'Africa il Lens, che chiuse la stagione al 2\u00ba posto, decise di puntare su di lui, anche in vista degli impegni in Champions League. Il club chiese in prestito il centrocampista, per poi acquistarlo a titolo definitivo a fine stagione. Nella stagione 2006-2007 diventa il miglior realizzatore tra i centrocampisti con 11 gol.\nSiviglia.\nNell'estate 2007 lascia il club francese e la Francia per passare in Spagna al di Juande Ramos, squadra detentrice della Coppa UEFA. Esordisce nella Primera Divisi\u00f3n alla prima giornata del campionato 2007-2008 (contro il Getafe) servendo un assist al connazionale Fr\u00e9d\u00e9ric Kanout\u00e9. Ha anche giocato nel preliminare di Champions League contro l'.\nBarcellona.\nIl 21 maggio 2008 passa al Barcellona per 14 milioni di euro, nel suo contratto \u00e8 stata inserita una clausola rescissoria di 90 milioni di euro. Nell'estate 2010 rinnova il contratto con i \"Blaugrana\" fino al 2013, la nuova clausola di rescissione aumenta da 90 a 100 milioni di euro.\nL'8 luglio 2012 annuncia il suo addio al Barcellona, dove ha militato per quattro stagioni vincendo 14 titoli. Il maliano ha risolto il suo contratto con un anno di anticipo dalla sua naturale scadenza.\nDalian Aerbin.\nL'8 luglio 2012 viene ufficializzato il suo ingaggio da parte del Dalian Aerbin, club emergente del campionato cinese. In due stagioni, tra campionato e coppe nazionali, mette a referto 41 presenze e 10 reti.\nValencia.\nIl 30 gennaio 2014 viene ingaggiato dal Valencia, con cui firma un contratto di sei mesi. Il 16 febbraio seguente esordisce con la nuova maglia, nel pareggio per 0-0 sul campo del Siviglia. Il 27 marzo realizza il suo primo gol con il Valencia, nel pareggio per 2-2 contro l'Almer\u00eda, segnando dopo soli sette secondi dal fischio di inizio. Questa rete diventa la pi\u00f9 rapida nella storia della Liga. Chiude la sua stagione con 18 presenze ed un gol, tra campionato ed Europa League.\nRoma.\nIl 5 giugno 2014 firma un contratto annuale con la . Il 30 agosto fa il suo esordio ufficiale contro la Fiorentina, partita terminata con il successo dei giallorossi per 2 a 0. Keita va a segno per la prima volta con la maglia della Roma il 9 novembre 2014, nel 3-0 casalingo sul Torino. Il 2 marzo 2015 segna la rete che consente alla Roma di pareggiare per 1-1 nel match dello Stadio Olimpico contro la . Il 12 marzo, durante il match d'andata per gli ottavi di finale di Europa League, segna la rete del pareggio contro la Fiorentina, gara terminata 1 a 1. Conclude la sua prima stagione giallorossa, totalizzando 36 presenze e 3 reti.\nTerminata la stagione rinnova il contratto per un altro anno con le stesse condizioni economiche. Nella sua seconda stagione in maglia giallorossa trova il suo primo gol in campionato nella vittoria per 5-0 contro il Palermo il 21 febbraio 2016. Conclude la sua seconda stagione con 23 presenze e 1 rete. Il 1\u00ba luglio 2016, alla naturale scadenza del contratto, rimane svincolato.\nNazionale.\nHa disputato la Coppa del Mondo Under-20 in Nigeria nel 1999, in cui vinse il titolo di miglior giocatore della competizione. In nazionale maggiore debutta il 12 ottobre 2001 contro il , incontro terminato a favore della squadra maliana. Partecipa a 4 edizioni della Coppa d'Africa: nel 2002 totalizza 6 partite e va in rete una volta, nel 2004 disputa 4 match, nel 2008 gioca 3 partite e nel 2010 disputa 3 partite, andando a segno in 3 occasioni. Partecipa inoltre a 9 match validi per le qualificazioni alla Coppa del Mondo: nel 2002 mette a referto 2 presenze e nel 2006 disputando 7 partite e segnando un gol. Il 27 agosto 2015 decide, di comune assenso con la federazione calcistica del Mali, di lasciare la nazionale per dedicarsi al suo club d'appartenenza.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1309195", "revid": "2047062", "url": "https://it.wikipedia.org/wiki?curid=1309195", "title": "Festival di Napoli 1960", "text": "L'ottavo festival della canzone napoletana si tenne a Napoli dal 14 al 16 giugno 1960.\nOrchestra.\nDiretta dai maestri: Marino Marini e Carlo Esposito.\nOrganizzazione.\nDell'Ente per la Canzone Napoletana"}
{"id": "1309201", "revid": "1728", "url": "https://it.wikipedia.org/wiki?curid=1309201", "title": "Ermunduri", "text": "Gli Ermunduri (dal latino: \"Suevi Hermunduri\") erano un'antica popolazione germanica di chiara origine suebica. Abitarono attorno alla fine del I secolo a.C. ad ovest del medio corso del fiume Elba, nell'attuale Turingia. Confinavano con i Catti a ovest, i Cherusci e gli Angli a nord, i Semnoni a nord-est, e i Marcomanni a sud. Tacito sostiene che essi abitassero i territori che comprendevano le sorgenti del fiume germanico dell'Elba, ma si confonde con il Saale.\nStoria.\nDa Augusto a Claudio (10 a.C. - 50 d.C.).\nVennero in contatto con i Romani nel corso delle campagne di Druso in Germania del 10-9 a.C. Un loro \u201cramo\u201d tent\u00f2 di migrare pi\u00f9 ad occidente ma, intercettato dall'allora governatore della Gallia Comata, Domizio Enobarbo, attorno al 3-1 a.C., veniva prima battuto e confinato nell'area abbandonata pochi anni prima dalla migrazione dei Marcomanni, tra la Boemia e l'alta valle del fiume Meno. Enobarbo, nel corso delle sue campagne costru\u00ec i cosiddetti \"pontes longi\" (strade costruite tra acquitrini e paludi) tra il Reno e l'Ems (3 a.C. circa); raggiunse inoltre le il fiume Elba con l'esercito di Rezia. Dalle scarse informazioni pervenuteci da parte degli storici dell'epoca, alcuni studiosi moderni ritengono che egli abbia condotto il suo esercito da \"Augusta Vindelicorum\" (l'odierna Augusta), abbia attraversato il Danubio presso Ratisbona), percorso il corso del fiume Saale (probabilmente scambiandolo per l'alto fiume Elba), e raggiunto il medio corso dell'Elba stesso. Qui, dopo aver attraversato il fiume, eresse un altare, quasi volesse delimitare i confini della nuova provincia germanica, contrapponendolo a quello di Colonia Ubiorum sul lato occidentale (2 a.C.). Durante la sua impresa incontr\u00f2 e sconfisse il popolo degli Ermunduri, che vagava in cerca di una terra dove sistemarsi. Enobarbo li fece stabilire in una regione della Marcomannide, tra Catti, Cherusci e Marcomanni della Boemia. Questa spedizione aveva come obiettivo di isolare la Boemia di Maroboduo lungo il lato occidentale, interponendo l'alleata e riconoscente trib\u00f9 dei fidati Ermunduri. Nel 5 d.C., Tiberio invase di nuovo la Germania, operando al di l\u00e0 del fiume Weser, in un'azione congiunta tra l'esercito terrestre e la flotta, la quale riusciva a risalire l'Elba, sottomettendo tutte le popolazioni ad occidente di questo fiume (dai Cauci, ai feroci Longobardi, fino agli Ermunduri) e costringendo quelle ad oriente a diventarne clienti \n(Semnoni, Cimbri e Charidi). Ecco come lo racconta Velleio Patercolo e le stesse \"Res gestae divi Augusti\":\nGli Ermunduri ormai alleati dei Romani dal 3-1 a.C. permisero al governatore della Gallia Comata, Gaio Senzio Saturnino, e al suo esercito, di attraversare i loro territori durante la campagna dell'anno successivo (6 d.C.) contro il re marcomanno Maroboduo.\nNel corso della prima met\u00e0 del primo secolo d.C., si scontrarono non meno di tre volte con i vicini Marcomanni di Boemia, uscendone sempre vittoriosi: \nDa Nerone ad Antonino Pio (54-161).\nNe 58 combatterono i vicini Catti, sconfiggendoli presso le sorgenti salmastre del fiume Saale: si diceva questo luogo fosse particolarmente vicino al cielo, e che meglio gli dei potessero da qui ascoltare le preghiere dei mortali; il sale, inoltre, pareva nascere sopra una catasta di legna accesa, sopra cui si versasse dell'acqua, e dall'unione, perci\u00f2, degli elementi dell'acqua e del fuoco. L'esito della guerra port\u00f2 al massacro dell'intero esercito dei Catti, poich\u00e9 entrambi i contendenti avevano consacrato la fazione nemica a Marte ed a Mercurio: \"per questo voto furono massacrati cavalli, uomini ed ogni cosa viva\" (Tacito, \"Annales\", 13.57).\nNell'83, Domiziano nel corso delle sue campagne germaniche, utilizz\u00f2 come quartier generale il \"castrum\" legionario di \"Mogontiacum\", dove era concentrato il grosso dell'esercito. L'obiettivo principale era la vicina trib\u00f9 dei Catti a nord dei monti del \"Taunus\". Non \u00e8 escluso che Domiziano abbia ottenuto l'amicizia ed alleanza militare delle vicine popolazioni di Ermunduri e Cherusci (considerando che pochi anni pi\u00f9 tardi sostenne con il denaro, il vicino re cherusco). Questa alleanza gli avrebbe certamente permesso di tenere impegnato il nemico anche lungo il fronte settentrionale ed orientale.\nNel 90 potrebbero essere intervenuti ancora una volta contro i Marcomanni, come alleati dei Romani, durante la prima fase della guerra suebo-sarmatica (iniziata da Domiziano nell'89 e conclusa da Traiano nel 97). Tacito, che scrisse a quel tempo rifer\u00ec che erano i primi popoli germanici che si incontravano percorrendo il Danubio dalle sue sorgenti. Si erano mantenuti fedeli ai Romani da almeno un secolo (da circa il 7 a.C.). Per questo motivo potevano esercitare il commercio, non solo sulle rive del grande fiume, ma anche all'interno della splendida citt\u00e0 della provincia romana di Rezia, \"Augusta Vindelicorum\".\nAttorno al 146, potrebbe essere stata condotta contro di loro, e i vicini Naristi (questi ultimi migrati pi\u00f9 ad est, fino al corso medio del Danubio, in zona Vindobona, in seguito a questi eventi), una campagna militare per l'avanzamento del Limes retico, al tempo di Antonino Pio.\nDa Marco Aurelio a Caracalla (161-217).\nAttorno al 170-172 potrebbero aver compiuto diverse azioni di saccheggio in territorio romano, oltre il limes retico, insieme ai loro vicini Catti, nell'ambito delle Guerre marcomanniche. Per questi motivi un'intera legione, la III Italica, fu posizionata a protezione della provincia danubiana, dapprima (dal 172/173) a Eining sul Danubio e, pochi anni pi\u00f9 tardi, nel 179, a Castra Regina, l'attuale Ratisbona.\nIl III secolo.\nCon l'inizio del III secolo, ai tempi dell'imperatore romano Caracalla, si fusero nella federazione di genti germaniche degli Alemanni, costituitasi proprio a ridosso del limes della Germania superiore e della Rezia. Essi aggregarono Catti, Naristi, Ermunduri e parte dei Semnoni e si posizionarono sull'alto Reno, da \"Mogontiacum\" fino al Danubio presso Castra Regina."}
{"id": "1309203", "revid": "767487", "url": "https://it.wikipedia.org/wiki?curid=1309203", "title": "The Golliwogs", "text": "I The Golliwogs sono stati un gruppo statunitense attivo dal 1959 al 1967, e successivamente conosciuti come Creedence Clearwater Revival.\nBiografia.\nIl gruppo, un trio strumentale, viene fondato nel 1959 con il nome \"The Blue Velvets\". La formazione originale vedeva John Fogerty alla chitarra, Stu Cook al piano e Doug Clifford alla batteria. Nel 1960 il fratello di John, Tom Fogerty, viene inserito nel gruppo come cantante.\nDurante il 1961 e il 1962, i Blue Velvets realizzano tre singoli nella San Francisco Bay Area per la Oakland's Orchestra Records. Questi tre singoli non attirano l'attenzione del pubblico, quindi il secondo singolo dei Blue Velvets viene inserito nella Oakland's KEWB top 40 playlist del disc jockey Casey Kasem.\nDopo i singoli per la Orchestra Records, Tom inizia a suonare la chitarra ritmica e John quella solista. Inoltre Stu Cook passa dal piano al basso.\nA met\u00e0 del 1964, il gruppo registra due canzoni per la Fantasy Records, un'etichetta di San Francisco. Il gruppo fu attirato da questa etichetta perch\u00e9 nel 1963 aveva realizzato una hit di Vince Guaraldi, \"Cast Your Fate to the Wind\". Max Weiis, uno dei co-produttori della Fantasy Records, cambi\u00f2 inizialmente il nome del gruppo in \"The Visions\", ma quando le loro canzoni furono realizzate come singoli, nel novembre 1964, Weiss li rinominer\u00e0 in \"The Golliwogs\", un apparente riferimento ad un popolare menestrello chiamato Golliwogg. Sette singoli furono realizzati nella San Francisco Bay Area, ma nessuno di questi raggiunse il successo nazionale. Solamente uno, \"Brown Eyed Girl\", fu vicino al successo a Miami (Florida), dove per quattro settimane, dal 26 febbraio 1966, raggiunse la posizione #10 della Billboard's \"Regional Breakout\" chart per Miami.\nJohn Fogerty prese quindi il controllo del gruppo, scrivendo nuovo materiale, divenendo il cantante principale e contribuendo alle canzoni con altri strumenti, quali basso, tastiere e armonica a bocca, oltre alla chitarra. Nel 1967, produsse le registrazioni del gruppo.\nNel dicembre 1967 il gruppo cambi\u00f2 nome in Creedence Clearwater Revival e il primo album del gruppo, omonimo, venne realizzato nel 1968.\nNel 1975 la Fantasy Records produsse Pre-Creedence, una raccolta delle registrazioni dei The Golliwogs. L'etichetta incluse nel 2001, all'interno del , un'ampia collezione di registrazioni dei Blue Velvets e dei Golliwogs.\nDiscografia.\nSingoli\nRaccolte"}
{"id": "1309210", "revid": "12222", "url": "https://it.wikipedia.org/wiki?curid=1309210", "title": "Vangeli Gnostici", "text": ""}
{"id": "1309211", "revid": "92723", "url": "https://it.wikipedia.org/wiki?curid=1309211", "title": "Kraj Nord-Occidentale", "text": "Il Krai Nord-Occidentale () fu un'unit\u00e0 di suddivisione (kraj) della Russia imperiale, parte del Krai Occidentale. Comprendeva le seguenti sei gubernie:\nI primi tre costituirono il Governatorato Generale nel 1870\u20141912, con sede a Vilnius."}
{"id": "1309218", "revid": "119068268", "url": "https://it.wikipedia.org/wiki?curid=1309218", "title": "Pomice", "text": "La pomice \u00e8 una roccia magmatica, leggerissima a causa dell'elevatissima porosit\u00e0.\nDescrizione.\nIl termine dal punto di vista geologico \u00e8 generico e si riferisce alla particolare tessitura porosa della roccia. Essa si forma principalmente da eruzioni di tipo esplosivo, quindi da magmi acidi, silicatici o felsici, ma ne esistono anche a parziale componente mafica, e la porosit\u00e0 \u00e8 dovuta alla formazione di bolle di gas di struttura simile alla schiuma nella matrice vetrosa della roccia. \nIl rapido raffreddamento mantiene la struttura vescicolare (formante anche il 90% del volume mentre la scoria vulcanica \u00e8 meno vescicolata), e la parte solida \u00e8 costituita da roccia amorfa, raramente con una piccola componente cristallina. La massa solida \u00e8 alla fine costituita prevalentemente da silice, con disciolti vari ossidi metallici (di alluminio, titanio, ferro, manganese ed altri).\nData la sua elevata porosit\u00e0 \u00e8 l'unica pietra che galleggia nell'acqua. Avendo un peso specifico inferiore a quello dell'acqua, la pomice galleggia basandosi sulla sua struttura a cellule sferiche, ma comunicanti tra loro nella maggior parte dei casi attraverso una non completa chiusura; quelle che, verso l'interno del pezzo in esame, non vengono invase dall'acqua consentono alla pietra di galleggiare.\nLa pomice \u00e8 comunemente di colore chiaro (esempio costa nord-orientale dell'Isola di Lipari), ma pu\u00f2 assumere aspetto bianco, crema, grigio, verde o nero a seconda della composizione; in questi ultimi due casi spesso per la presenza prevalentemente del ferro, come per esempio la pomice nera delle isole Canarie.\nUso e industria.\n\u00c8 usata in campo cosmetico ed in quello del lavaggio industriale (stone wash). In edilizia viene usata per alleggerire il calcestruzzo e come isolante acustico e termico, sia in polvere sia in blocchi o pannelli; rientra nei materiali approvati per la bioedilizia. \nAltri usi: florovivaismo, assorbente e filtrante per oli industriali, pulizia delle superfici in genere ed abrasivo leggero. \nLa cava di pomice sull'isola di Lipari \u00e8 chiusa dal 2005 e da allora la concentrazione di pomice sulle spiagge si \u00e8 ridotta drasticamente, riducendo in alcuni casi anche le dimensioni delle spiagge costituite dai materiali rimanenti dalla produzione."}
{"id": "1309221", "revid": "838137", "url": "https://it.wikipedia.org/wiki?curid=1309221", "title": "Jan Lambert Wirix-Speetjens", "text": "Studi e ordinazione sacerdotale.\nHa studiato Teologia e Filosofia al Grande Seminario di Liegi e all'Universit\u00e0 Cattolica di Lovanio. Il 26 giugno 1971 ha ricevuto l'ordinazione sacerdotale. Sempre presso l'Universit\u00e0 di Lovanio \u00e8 stato ricercatore dal 1977 al 1984, discutendo poi la tesi di dottorato sul tema \"Riti e simboli cristiani di morte e sepoltura\".\n\u00c8 stato docente presso il Seminario Vetero-cattolico dal 1982.\nVescovo di Haarlem.\nIl 3 novembre 1994 \u00e8 stato eletto Vescovo di Haarlem, e ha ricevuto l'ordinazione episcopale il 15 maggio 1995 nella ex-cattedrale (dal 1578 in mano protestante) di San Bavo ad Haarlem.\nIl 1\u00ba luglio 2000 ha consacrato ad Utrecht Joris Vercammen Arcivescovo di Utrecht, avendo come co-consacratori Wiktor Wysocza\u0144ski (Vescovo della Chiesa polacco-cattolica - Diocesi di Varsavia) e Joachim Vobbe (Vescovo vetero-cattolico di Bonn).\nTra il 2004 e il 2005 \u00e8 stato co-presidente, con l'anglicano Jonathan Gledhill, del Consiglio Internazionale di Coordinazione tra Anglicani e Vetero-cattolici\n\u00c8 stato delegato della Conferenza Episcopale Internazionale vetero-cattolica per la Chiesa vetero-cattolica di Svezia e Danimarca, succedendo a Teunis Johannes Horstman.\nAltri dati.\n\u00c8 stato sposato dal 1993 fino alla morte con Christel Ruts, dalla quale ha avuto due figli maschi.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\n...* Vescovo Jan Lambert Wirix-Speetjens"}
{"id": "1309224", "revid": "38120", "url": "https://it.wikipedia.org/wiki?curid=1309224", "title": "Il Ritorno di Jafar", "text": ""}
{"id": "1309226", "revid": "729019", "url": "https://it.wikipedia.org/wiki?curid=1309226", "title": "Alberto Pollio", "text": "Ricopr\u00ec il ruolo di capo di Stato maggiore del Regio Esercito tra il 1908 e il 1914. Ufficiale competente e colto, fu sinceramente favorevole alla Triplice Alleanza.\nBiografia.\nDopo aver frequentato prima il Liceo classico Pietro Giannone di Caserta e poi per otto anni la Scuola Militare Nunziatella di Napoli, pass\u00f2 il 23 luglio 1866 alla Scuola militare di fanteria e cavalleria di Modena ed infine l'11 dicembre 1866 passa alla Accademia militare, alla Scuola di Applicazione di Artiglieria di Torino, qui raggiunti i 18 anni di et\u00e0 pot\u00e9 diventare sottotenente, in precedenza aveva solo il grado di sergente. Nell'aprile 1870 entr\u00f2 in artiglieria come ufficiale. Pollio durante tutta la carriera militare fu sempre considerato per intelligenza e capacit\u00e0 un ufficiale al di sopra della media. Ci restano di lui anche alcuni libri che trattano argomenti relativi alle guerre napoleoniche e di fine Ottocento, che sono stati tradotti in varie lingue.\nNel 1908 raggiunse la pi\u00f9 alta carica militare istituita nel 1882, 4\u00ba Capo di Stato Maggiore dell'Esercito Italiano e, tra l'altro, il 3\u00ba che proveniva dall'allora \"Collegio\" Militare della Nunziatella di Napoli (oggi\" Scuola Militare\") dopo Enrico Cosenz e Domenico Primerano che furono rispettivamente il 1\u00ba ed il 2\u00ba. Circostanza non da poco visto che la Nunziatella aveva formato i predetti ufficiali durante il Regno Borbonico.\nNel rispetto degli obblighi italiani nella Triplice Alleanza e durante il periodo delle tensioni simultanee con l'Austria-Ungheria, quindi nel corso del periodo detto dell'irredentismo e durante le confuse vicende della Penisola balcanica, si verificarono opinioni divergenti tra gli alleati, ed il generale Pollio ritenne che da parte della Germania e dell'Austria fossero state create artatamente le condizioni per una guerra contro la Francia; in ragione di tali convinzioni, secondo la sua controparte austriaca Conrad von H\u00f6tzendorf, Pollio spinse perci\u00f2 alla messa a punto di un piano per una guerra contro l'Austria nella zona alpina.\nInvero, Pollio era sempre stato uomo di sentimenti scopertamente triplicisti: ex addetto militare a Vienna, aveva sposato un'aristocratica austriaca seppure di famiglia ebraica, Eleonora Gormasz, da cui aveva avuto 3 figlie (Beatrice, Margherita e Renata) e poteva vantare ottimi rapporti tanto con von Moltke che con von H\u00f6tzendorf. Acuto teorico ed esperto di storia militare, il suo studio sulla battaglia di Waterloo era stato accolto con interesse ed apprezzamento dallo Stato maggiore generale tedesco. Insieme al generale Conrad, accompagnatore dell'arciduca Francesco Ferdinando durante le manovre germaniche in Slesia del 1913, egli aveva inoltre discusso i termini del previsto trasferimento ferroviario delle divisioni italiane attraverso le frontiere austriache e tedesche sino al confine renano, ove il piano Schlieffen prevedeva che tali forze venissero schierate a rinsaldare l'ala sinistra germanica.\nLo stesso Conrad avrebbe d'altronde dichiarato ripetutamente di aver trovato in Pollio un alleato sincero e l'unico punto di riferimento all'interno dell\"establishment\" politico-militare italiano su cui si potesse fare reale affidamento.\nLa sua improvvisa scomparsa dest\u00f2 pertanto grande rammarico tanto a Vienna quanto a Berlino e non sorprende che, essendo sopraggiunta ad appena tre giorni di distanza dai fatti di Sarajevo, da pi\u00f9 parti si sollevassero allora insinuazioni circa un fantomatico complotto volto ad eliminare il capo di Stato Maggiore. La versione ufficiale della morte fu un improvviso evento cardiocircolatorio nella notte dal 30 giugno al 1\u00ba luglio 1914.\nLa successiva svolta anti-triplicista imboccata dall'Italia avrebbe sicuramente trovato in Pollio un avversario di tutto rilievo, ma non esistono indizi n\u00e9 tantomeno prove a suffragare la tesi dell'omicidio politico, mentre la miocardite di cui il generale soffriva da tempo risulta sufficiente a fugare ogni dubbio circa le cause della sua morte.\nAlla morte improvvisa del generale Alberto Pollio, nel luglio 1914, venne a succedere nel supremo comando di Capo di Stato Maggiore dell'Esercito il generale Luigi Cadorna da sempre suo antagonista.\nNomina a senatore.\nNel marzo del 1912 Alberto Pollio fu nominato senatore."}
{"id": "1309231", "revid": "173006", "url": "https://it.wikipedia.org/wiki?curid=1309231", "title": "Potabilizzazione", "text": ""}
{"id": "1309232", "revid": "339392", "url": "https://it.wikipedia.org/wiki?curid=1309232", "title": "Il Re Leone III", "text": ""}
{"id": "1309235", "revid": "1632387", "url": "https://it.wikipedia.org/wiki?curid=1309235", "title": "Discografia dei KMFDM", "text": "La discografia dei KMFDM \u00e8 ampia, e va dal 1984 al 2009 tra album in studio, album live, EP, raccolte e remix album."}
{"id": "1309239", "revid": "1149807", "url": "https://it.wikipedia.org/wiki?curid=1309239", "title": "Masked and Anonymous", "text": "Masked and Anonymous \u00e8 un film del 2003 diretto da Larry Charles, co-sceneggiatore assieme a Bob Dylan.\nTrama.\nMentre la nazione \u00e8 sull'orlo della rivoluzione, due personaggi senza scrupoli progettano un concerto di beneficenza cercando di coinvolgere il leggendario cantante Jack Fate, ma per loro sfortuna il cantante si trova in carcere. Una volta uscito dal carcere, i due, entusiasti, organizzano l'evento, ma un redattore di un giornale crede che dietro al concerto ci sia qualcosa di pi\u00f9 e vuole indagare dove andranno a finire i soldi destinati in beneficenza..."}
{"id": "1309242", "revid": "643662", "url": "https://it.wikipedia.org/wiki?curid=1309242", "title": "Enrico Colombari", "text": "Era noto anche come Rico; le stesse fonti erroneamente segnalano una sua nascita a Pisa nel 1904. Era considerato da giornalisti dell'epoca uno dei migliori centromediani del mondo.\nCarriera.\nGiocatore.\nClub.\nGioc\u00f2 nei primi tempi centrattacco o mezzala, disputando con il Pisa la finalissima per il titolo italiano contro l'allora fortissima e pluri scudettata Pro Vercelli il 24 luglio 1921 a Torino.\nNel 1926 pass\u00f2 al Torino, dove rest\u00f2 4 anni.\nCon i granata contribu\u00ec allo scudetto revocato del 1927 e a quello valido della stagione successiva, i primi due scudetti vinti dalla squadra piemontese e vi disput\u00f2 il primo campionato dell'appena costituita Serie A.\nNel 1930 fu ceduto al di Ascarelli per 265.000 lire, diventando noto, prima di Jeppson, come \"'o Banco 'e Napule\"; in Campania rest\u00f2 7 anni, collezionando 213 presenze (che lo rendono a distanza di ottant'anni uno dei giocatori con pi\u00f9 presenze nel club partenopeo) e 6 gol, prima di tornare al e di chiudere la carriera nelle file del di Torre Annunziata dove svolse il ruolo di giocatore/allenatore attirando l'attenzione della citt\u00e0 per la sua fama.\nNazionale.\nVest\u00ec per 9 volte la maglia della Nazionale di calcio italiana: convocato per la prima volta nel 1926 per la gara Italia-Francia, giocata a Torino ed in cui fu solo riserva, esord\u00ec il 14 ottobre 1928 a Zurigo in - (3-2) in una partita che il Littoriale defin\u00ec superba; l'ultima partita giocata la disput\u00f2 il 1\u00ba gennaio 1933, Italia- (3-1). Gioc\u00f2 anche 4 volte con la Nazionale B, sempre come capitano.\nAllenatore.\nInizi\u00f2 la carriera di allenatore nel di Torre Annunziata in Serie C nel 1938-39. Con lui alla guida (collezion\u00f2 anche 10 presenze da giocatore) i bianchi arrivarono a sfiorare la promozione in Serie B terminando il campionato al secondo posto alle spalle del Mater Roma per un solo punto. Nelle stagioni 1940-41 e 1941-42 allen\u00f2 di nuovo il di Torre Annunziata venendo per\u00f2 esonerato per lo scarso rendimento della squadra. Si accas\u00f2 per\u00f2 subito alla , concludendo il campionato in seconda posizione alle spalle della ; pass\u00f2 poi al Vittorio Veneto.\nRipresa l'attivit\u00e0 dopo la guerra, allen\u00f2 nella stagione 1946-1947 la Pro Mogliano che disputava il campionato di Serie C sfiorando gli spareggi per la Serie B e visti gli ottimi risultati nella stagione 1947-48 fu ingaggiato dal . Nella stagione 1950-51 ritorn\u00f2 per l'ultima volta a Torre Annunziata per allenare la Torrese.\nNella stagione 1953-1954 allen\u00f2 il Potenza nel girone G della IV Serie."}
{"id": "1309245", "revid": "1013865", "url": "https://it.wikipedia.org/wiki?curid=1309245", "title": "San Ignacio (Belize)", "text": "San Ignacio e Santa Elena sono citt\u00e0 gemelle del Belize occidentale, capitali del distretto di Cayo.\nLa citt\u00e0 sorge sulle rive del fiume Macal, un affluente del Belize, circa 115\u00a0km ad ovest di Belize City, a 35\u00a0km da Belmopan.\nLa popolazione \u00e8 prevalentemente di origine maya, e \"Mestizo\", con una piccola comunit\u00e0 libanese. In citt\u00e0 fiorisce anche una comunit\u00e0 cinese, prevalentemente originaria di Canton, arrivata a met\u00e0 del XX secolo. Come risultato in citt\u00e0 vi sono almeno quattro ristoranti cinesi e cinque minimarket.\nRecentemente la citt\u00e0 ha inglobato anche l'abitato di \"Santa Elena\", che si trova sull'altro lato del fiume, connessa dall'Hawkesworth Suspension Bridge.\nEconomia.\nL'area attorno a San Ignacio \u00e8 una delle pi\u00f9 importanti, turisticamente, di tutto il Belize. Nelle vicinanze si trovano le rovine Maya di Caracol, Xunantunich, Cahal Pech, Tikal e la grotta Actun Tunichil Muknal, e la riserva forestale della Mountain Pine Ridge.\nPolitica.\nSan Ignacio \u00e8 attualmente governata da un consiglio cittadino affiliato al Partito Democratico Unito, l'attuale sindaco \u00e8 John Francis August, Jr."}
{"id": "1309246", "revid": "247222", "url": "https://it.wikipedia.org/wiki?curid=1309246", "title": "Festival di Napoli 1961", "text": "Il nono festival della canzone napoletana si tenne a Napoli dal 16 al 18 settembre 1961.\nOrchestra.\nDiretta dai maestri: Giuseppe Anepeta e Gorni Kramer. Riepiloghi delle canzoni a cura dei The Flippers e di Franco e i G5.\nOrganizzazione.\nMaestro Furio Rendine, Patrono Comandante Achille Lauro, Sindaco di Napoli"}
{"id": "1309260", "revid": "287204", "url": "https://it.wikipedia.org/wiki?curid=1309260", "title": "Monte Pelvoux", "text": "Il monte Pelvoux \u00e8 una montagna del massiccio des \u00c9crins, nelle Alpi del Delfinato. Si trova nel dipartimento delle Alte Alpi, nel comune di Pelvoux.\nCaratteristiche.\nStoricamente era considerato come la vetta pi\u00f9 alta del massiccio e di tutte le alpi francesi (prima dell'annessione della Savoia). Infatti il Pelvoux si presenta come una immensa montagna di neve e di roccia molto isolata. Dalla valle della Durance la sua mole imponente nasconde buona parte del massiccio des \u00c9crins ed anche la vetta pi\u00f9 alta: la Barre des \u00c9crins.\nIl monte Pelvoux comprende quattro punte abbastanza individuabili:\nTra queste quattro cime si distende il ghiacciaio del Pelvoux, ghiacciaio che dona una connotazione particolare alla vetta.\nAscensioni.\nPrima ascensione.\nLa prima ascensione della punta Durand fu effettuata il 30 luglio 1828 dal capitano Durand, Alexis Liotard e Jacques-\u00c9tienne Matheoud (cacciatore di camosci).\nLa prima ascensione della punta Puiseux fu realizzata l'8 settembre 1848 da Victor Puiseux e la guida Barn\u00e9oud.\nVie alpinistiche.\nIn questa sezione sono descritte alcune delle vie alpinistiche sul monte Pelvoux.\nVia normale.\nLa via normale si trova lungo il versante sud-ovest della montagna, tramite la salita del Couloir Coolidge che si raggiunge dal rifugio del Pelvoux (2.704\u00a0m). La via \u00e8 valutata di grado di difficolt\u00e0 PD+, con pendii di neve a 45\u00b0.\nMolto frequentata \u00e8 la traversata del Pelvoux. Saliti per la via normale lungo il Couloir Coolidge si scende sul versante nord-est per il ghiacciaio des Violettes."}
{"id": "1309261", "revid": "125104225", "url": "https://it.wikipedia.org/wiki?curid=1309261", "title": "Italia sera", "text": "Italia Sera \u00e8 stato un programma televisivo italiano di approfondimento, trasmesso quotidianamente su RaiUno, dal luned\u00ec al venerd\u00ec, alle 19:00. In onda a partire dal 28 febbraio 1983, si \u00e8 concluso il 27 giugno 1986 per poi riprendere nel 1995.\nIl programma era in diretta dallo studio 3 di Via Teulada a Roma. Per un periodo, presumibilmente nella stagione 1983-84, venne utilizzato lo studio 5 in condivisione con \"Pronto, Raffaella?\" che non usava tutto lo studio ma circa la met\u00e0.\nCaratteristiche.\nDiretto da Lucio Testa, fu condotto da Enrica Bonaccorti con Mino Damato nelle prime due edizioni e con Piero Badaloni nella terza edizione. La quarta edizione venne condotta solo da Piero Badaloni, a causa dello spostamento di Bonaccorti a \"Pronto, chi gioca?\".\nStriscia quotidiana, conquist\u00f2 nel 1984 e nel 1985 il Telegatto nella categoria \"Miglior trasmissione di attualit\u00e0 e cultura\".\nRecentemente Enrica Bonaccorti ha reso noto che negli archivi Rai non \u00e8 conservata neanche una puntata del programma televisivo, poich\u00e9 risultano assenti le copie master in archivio. Vi sono per\u00f2 le registrazioni da emessi.\nEdizioni dal 1995 al 1997.\nIl 6 marzo 1995 - dopo 9 anni - la trasmissione torn\u00f2 in onda nella sua quinta edizione, invariata nella formula (quattro servizi, un collegamento in esterna, un'intervista e un ospite), curata dalla redazione del TG1 e condotta da Paolo Di Giannantonio. Nella stagione 1995-96 and\u00f2 in onda la sesta edizione del programma, invariata nella formula, e la settima edizione, nella stagione 1996-97, vide la conduzione di Luca Giurato.\n1997-2000: \"Prima - La cronaca prima di tutto\".\nDall'ottava stagione, per contrastare la trasmissione concorrente \"Verissimo\" in onda su Canale 5, il rotocalco preserale di RaiUno sub\u00ec un restyling incentrato sul cambiamento del titolo: non pi\u00f9 Italia Sera, ma Prima - La cronaca prima di tutto. Venne condotto nell'ottava stagione (1997-98) da Barbara Modesti e nella nona stagione (1998-99) da David Sassoli, infine nella decima e penultima stagione (1999-2000) da Filippo Gaudenzi e Simonetta Martone.\nEdizione 2011.\nA partire dal settembre 2011 torn\u00f2 in onda un rotocalco di approfondimento, che riprendeva il titolo \"Italia Sera\" ma si differenziava per il format: curato e trasmesso dalla redazione di Rai News in collaborazione con la TGR, and\u00f2 in onda dalle 22:30. Esso accorpava e sintetizzava le notizie dei tg regionali italiani, regione per regione.\nLa programmazione di un tale approfondimento ha dato luogo a ripetute agitazioni sindacali delle redazioni giornalistiche di Rai News (che contestavano la scelta aziendale di imporre unilateralmente alla testata \"all-news\" la cessione di spazi di palinsesto) e della TGR (che, oltre a condividere le ragioni di Rai News, riteneva il programma penalizzante, perch\u00e9 accentrava e impoveriva l'informazione regionale). Il programma \u00e8 stato chiuso nel mese di dicembre 2011."}
{"id": "1309265", "revid": "1305772", "url": "https://it.wikipedia.org/wiki?curid=1309265", "title": "San Ignacio", "text": "San Ignacio \u00e8 un toponimo molto diffuso nei paesi di lingua spagnola."}
{"id": "1309273", "revid": "1086580", "url": "https://it.wikipedia.org/wiki?curid=1309273", "title": "Episodi di Futurama (terza stagione)", "text": " \nLa terza stagione di \"Futurama\" and\u00f2 in onda negli Stati Uniti d'America dal 21 gennaio 2001 all'8 dicembre 2002 su Fox. La versione italiana fu trasmessa dall'8 novembre 2001 al 9 giugno 2004 su Italia 1, fatta eccezione per l'episodio \"Aiuto, \u00e8 Natale!\" che and\u00f2 invece in onda sul canale satellitare Fox l'8 novembre 2005 (quasi quattro anni dopo la sua prima visione negli USA) e fu poi trasmesso in chiaro su Italia 1 il 27 dicembre 2007. Questa stagione \u00e8 stato replicato su Italia 1 nel formato 16:9, mentre l'episodio Aiuto! \u00c8 Natale \u00e8 stato recuperato su Italia 1 il 22 giugno 2019 sempre nel formato 16:9.\n\"Amazzoni in amore\".\nZapp Brannigan organizza un'uscita a quattro assieme a Leela, Amy e al suo sottoposto Kif, per aiutare il timido alieno a dichiararsi ad Amy: i quattro si trovano su un'astronave-ristorante, ma quando Zapp fa scappare tutti dopo essersi messo a cantare al karaoke, si mette al comando della nave, facendola per\u00f2 schiantare sul pianeta Amazzonia.Il pianeta \u00e8 popolato da una razza di amazzoni gigantesche che venerano un fem-puter (computer al femminile) e che condannano gli unici uomini presenti (Zapp, Fry e Kif) a morire per \"snu-snu\" (sesso sfrenato con le varie amazzoni). A Bender, in quanto robot, \u00e8 risparmiato questo supplizio: egli cercher\u00e0 di intercedere con il fem-puter, scoprendo per\u00f2 che all'interno di esso si cela un fem-bot...\n\"Un parassita perduto\".\nIn una stazione di servizio spaziale Fry mangia un tramezzino alle uova e viene contaminato da alcuni parassiti intestinali, i quali per\u00f2 con le loro azioni lo fanno diventare pi\u00f9 bello, prestante e intelligente. Leela si accorge di questo cambiamento e s'innamora di lui: Fry per\u00f2 \u00e8 assalito da una crisi di coscienza, dato che in questo modo Leela non sta amando lui, ma piuttosto un'immagine di lui che i parassiti stanno creando. Decider\u00e0 quindi di miniaturizzarsi insieme agli altri membri della Planet Express (tramite microscopici cloni robot controllati a distanza) per introdursi nel suo stesso corpo ed eliminare i parassiti.\n\"Aiuto, \u00e8 Natale!\".\nIl malvagio Babbo Natale robot viene congelato su Nettuno dall'equipaggio della Planet Express. Fry decide che il Natale debba tornare ci\u00f2 che era un tempo e dichiara che Bender deve diventare il nuovo Babbo Natale e consegnare regali a tutti.\nGli abitanti della Terra per\u00f2 non sanno che Babbo Natale non \u00e8 pi\u00f9 lo stesso di prima e non appena vedono arrivare Bender iniziano ad assalirlo prima che venga arrestato e condannato a morte per crimini contro l'umanit\u00e0; nel frattempo inoltre il \"vero\" Babbo robot si scongela e torna sulla Terra. Insieme i due robot finiranno per allearsi e combinare una sequela di nefandezze ai danni dei poveri terrestri.\n\"Il quadrifoglio\".\nFry ha dei flashback della sua vita nel XX secolo, ricordandosi tra le altre cose di un suo quadrifoglio a sette petali capace di portare fortuna e di suo fratello maggiore Yancy, che voleva ogni cosa di Fry, nome e quadrifoglio inclusi: convinto di essere perseguitato dalla sfortuna, va assieme a Leela e Bender nel sottosuolo di New New York per cercare tra le macerie di casa sua il famoso quadrifoglio, per ottenere cos\u00ec un po' di fortuna. Tuttavia, scopre che suo fratello Yancy ha ritrovato il quadrifoglio e acquisito il suo nome, per poi realizzare tutti i sogni e le aspirazioni di Fry, diventando la pi\u00f9 grande leggenda del pianeta. Quindi Fry va al cimitero delle celebrit\u00e0 per recuperare il quadrifoglio, ma quando sta per recuperarlo fa un'altra scoperta: l'uomo sepolto non \u00e8 Yancy ma il figlio di questi, chiamato Philip J. Fry Jr. in memoria del fratello creduto scomparso.\n\"Pingui-bot di Gel-catraz\".\nBender ottiene temporaneamente il comando della Planet Express e causa un disastro ecologico, spargendo petrolio sul rifugio dei pinguini di Plutone: per rimediare, viene condannato a ripulirli tutti, ma si abituer\u00e0 fin troppo bene a stare in mezzo a loro, iniziando a comportarsi come un pinguino. Intanto l'incidente ha causato delle mutazioni nei pinguini che iniziano a riprodursi in maniera eccessiva, diventando da specie protetta una minaccia all'ecosistema. Leela, entrata a far parte di un gruppo ecologista in difesa dei pinguini, rimane allibita quando gli stessi membri del gruppo suggeriscono che l'unica soluzione \u00e8 sterminarli tutti.\n\"Il pizzetto ballerino\".\nBender soffre della smania di piegare qualunque cosa e perci\u00f2 il Professore lo caccia. Entrer\u00e0 in uno stabilimento di piegatura, dove inizia a lavorare come crumiro guadagnando parecchio. L\u00ec conosce la fem-bot Angleyne e se ne innamora, per\u00f2 scopre che lei era stata sposata a Flexo, il robot suo sosia. A quel punto Bender si fa passare per Flexo (grazie al pizzetto del titolo) e cerca di conquistare Angleyne.\n\"Cervello grosso, scarpa fine\".\nMordicchio non \u00e8 un animaletto stupido come sembra, anzi fa parte di un'avanzatissima specie che esiste sin dalla notte dei tempi in un pianeta al centro della galassia. La specie di Mordicchio \u00e8 in lotta da sempre con i cervelli giganti, che vagano per le galassie assorbendo l'intelligenza degli abitanti dei vari pianeti. I cervelli invadono la Terra e rimbambiscono tutti quanti: sar\u00e0 Fry, aiutato da Mordicchio, a dover prendere in mano la situazione.\n\"Un gambero da ridere\".\nIl dottor Zoidberg vuole convincere suo zio Harold Zoid, attore comico del passato, a insegnargli come diventare un comico; questi accetta, a patto per\u00f2 di ricevere dei finanziamenti con cui girare un film per poter tornare sugli schermi dopo tanti anni. Bender riesce a convincere anche il celebre attore robot Calculon a partecipare a questo film, ma una volta che il film \u00e8 completo si rivela un flop clamoroso e Calculon minaccia di far uccidere i tre se non riusciranno a fargli vincere un premio anche stavolta...\n\"Amore tecnologico\".\nDurante una visita all'orfanotrofio in cui era stata abbandonata, Leela trova il suo vecchio compagno Adlai, ora un chirurgo plastico in grado di darle l'aspetto di una donna con due occhi. Leela accetta e inizia ad uscire con lui. Bender intanto adotta dodici orfani sperando nelle sovvenzioni del governo, ma quando capisce che le uscite superano le entrate decide di abbandonarli di nuovo; Leela decide di adottare una dei suoi orfani, una bambina con 3 orecchie, e Adlai dice che potrebbe restituire anche a lei un aspetto normale. A quel punto Leela capisce che in realt\u00e0 n\u00e9 la piccola n\u00e9 lei hanno bisogno di alcun intervento, cos\u00ec si fa operare da Adlai per tornare come prima e poi lo lascia.\n\"La pietra dello scandalo\".\nAmy insieme alla \"ciurmaglia\" della Planet Express va su Marte a trovare i suoi genitori, i ricchissimi signori Wong, proprietari di mezzo pianeta e degli allevamenti di scaramucche. Scopo di questa visita \u00e8 presentare loro il suo nuovo fidanzato Kif Kroker, ma loro non lo accolgono bene.\nPer dimostrare quanto valga, Kif decide di investigare su alcuni recenti furti di scaramucche e scopre, assieme a Fry, Leela, Bender e Amy, che i responsabili sono i nativi di Marte, infuriati con i Wong che li hanno scacciati dalle loro terre dopo averle acquistate per una pietra. Una volta che Kif e gli amici giungono al rifugio dei nativi, questi rapiscono Amy per ucciderla schiacciandola con la famosa pietra, che in realt\u00e0 \u00e8 un gigantesco e preziosissimo diamante. Alla fine Kif riuscir\u00e0 a salvare l'amata.\n\"Infermit\u00e0 robotica\".\nIn banca, Fry e Bender incontrano un robot vecchio amico di quest'ultimo, Roberto, il quale per\u00f2 \u00e8 un pazzo criminale e li costringe a partecipare a una rapina. Bender e Fry vengono giudicati complici di Roberto, che \u00e8 fuggito, e rinchiusi in un manicomio per robot: Bender non ha problemi, ma Fry viene considerato dai robot dottori un robot pazzo che crede di essere umano e sottoposto a una sorta di lavaggio del cervello. Le cose peggiorano ulteriormente quando anche Roberto viene rinchiuso nello stesso manicomio e si serve di Bender per fuggire e farsi condurre alla Planet Express. L\u00e0 Roberto, inseguito dalla polizia, prender\u00e0 in ostaggio tutti gli impiegati della ditta, ma l'intervento imprevisto di Fry, che ormai si crede un robot, salver\u00e0 la situazione e nel contempo far\u00e0 tornare anche lui alla normalit\u00e0.\n\"Padri e figli\".\nDwight, il figlio di Hermes, e Cubert, il clone dodicenne del Professore, creano una loro compagnia di consegne intergalattiche e iniziano a rivaleggiare con la Planet Express: sono cos\u00ec bravi che riescono a comprarla e a far passare Fry, Bender e Leela sotto il loro controllo. Alla fine, per\u00f2, avranno ancora bisogno dei genitori per tirarsi fuori dai guai.\n\"Successo da paralisi\".\nA causa di un incidente Bender rimane paralizzato, e in ospedale conosce il cantante Beck (o meglio la sua testa su un manichino), che viene ispirato dalla sua storia e decide di realizzare l'evento benefico Bend-Aid in favore dei robot malfunzionanti. Bender entra a far parte della band del cantante ottenendo un grande successo durante il tour mondiale: l'evento fa tappa a San Francisco e i suoi amici della Planet Express sono venuti a vederlo, ma durante l'esibizione Bender rivela di non essere pi\u00f9 davvero paralizzato...\n\"Un amore stellare\".\nGli abitanti del pianeta degli Harlem Globetrotters sbarcano sulla Terra per sfidarne gli abitanti a una partita di pallacanestro: il professor Farnsworth decide di creare dei super-giocatori mutanti per affrontarli, ma essi crescono troppo lentamente, e il giorno della partita si avvicina. Allora il professore si serve di alcune particelle dette \"cronotoni\" che accelerano il tempo: i mutanti divengono adulti, ma durante il match il tempo inizia ad accelerare. Farnsworth e il capo dei Globetrotters capiscono che la situazione pu\u00f2 degenerare al punto che il tempo acceleri cos\u00ec tanto da portare l'Universo alla fine: bisogna creare una pompa di potenza tale da riuscire a spostare delle stelle intorno alla nebulosa da cui vengono i cronotoni, e dovranno essere Fry e Leela ad operarla.\n\"Sono uscito con un robot\".\nFry scopre un sito internet da cui scaricare le personalit\u00e0 di celebrit\u00e0 del passato all'interno di alcuni involucri robot che cos\u00ec diventano una copia quasi esatta di ci\u00f2 che erano in vita: decide cos\u00ec di scaricare Lucy Liu e ben presto si innamora del robot con le sue fattezze. Leela e Bender cercano di convincerlo che ci\u00f2 che sta facendo \u00e8 sbagliato, ma dato che non riescono a convincerlo si recano alla sede della societ\u00e0 che gestisce il sito e rubano la testa di Lucy Liu, posseduta illegalmente dalla societ\u00e0. I responsabili del sito allora creano un'armata di Liu-bot e la scatenano contro Fry e amici.\n\"Una Leela tutta speciale\".\nLeela diventa una giocatrice di blernsball dei New New York Mets, e pensa che la folla la acclami perch\u00e9 \u00e8 diventata la prima giocatrice professionista di quello sport. In realt\u00e0 il suo successo \u00e8 dovuto solo al fatto che \u00e8 una giocatrice del tutto incapace e il pubblico va a vederla solo per farsi delle risate.\n\"Un faraone da ricordare\".\nLa Planet Express deve consegnare un blocco di pietra su Osiris 4, un pianeta molto simile all'antico Egitto: qui Fry, Leela e Bender vengono fatti schiavi e costretti a lavorare alle piramidi. Bender inizia a lavorare come un matto accelerando il processo di costruzione dei monumenti: il Faraone \"Jokalthotip\" lo nota e apprezza, ma muore accidentalmente a causa di Bender stesso, il quale riesce a diventare successore al trono con uno stratagemma. Bender come faraone \u00e8 ancora pi\u00f9 spietato del predecessore e ordina la costruzione di una colossale statua a sua immagine: dopo continue angherie, la popolazione si ribella e rinchiude lui e gli amici in una tomba. Sar\u00e0 Leela a trovare il modo di fuggire.\n\"Il gioco del Se Fossi 2\".\nAltre tre storie nate dall'attivazione del congegno del \"se fossi\":\n\"Il nonno di se stesso\".\nFry aziona il microonde della Planet Express proprio mentre l'astronave passa attraverso l'esplosione di una supernova: ci\u00f2 causa una distorsione spazio-temporale che scaraventa nave e equipaggio a Roswell nel 1947. Zoidberg viene catturato dall'esercito e sottoposto a vari esperimenti; Bender viene eiettato fuori dall'astronave nell'impatto distruggendosi e i suoi rottami utilizzati dai militari per dimostrare che uno sbarco alieno \u00e8 effettivamente avvenuto; Leela e il professore si mascherano da comuni cittadini per passare inosservati (anche se con qualche difficolt\u00e0); Fry invece, travestito da soldato e con l'aiuto della testa di Bender, si intrufola nella base militare per recuperare il radar che potrebbe servire alla Planet Express per ritornare nel futuro.Fra i soldati tuttavia c'\u00e8 anche il giovane che diventer\u00e0 suo nonno: la smania di Fry per evitare che gli succeda qualcosa porta invece al risultato opposto, e l'uomo muore durante un test atomico. Nel tentativo di consolare la fidanzata del nonno, Fry ci finisce a letto, diventando cos\u00ec nonno di se stesso!\n\"Il mestiere di Dio\".\nBender viene involontariamente sparato nello spazio e, passando attraverso una fascia di asteroidi, si ritrova a ospitare su di s\u00e9 una razza di microscopici umanoidi, di cui alla fine diventa il dio. Con il passare del tempo per\u00f2 la popolazione si divide in credenti e non credenti, che finiscono per annientarsi a vicenda in una guerra nucleare. Bender \u00e8 disperato, ma continuando a vagare nello spazio incontra una nebulosa senziente (che potrebbe essere considerata Dio), la quale afferma di capire cosa Bender provi. Sulla Terra intanto Fry e Leela si servono del telescopio sito in un monastero tibetano per rintracciare il loro amico metallico.\n\"Manager d'assalto\".\nFry trova un manager rampante degli anni 1980 ibernatosi per aspettare la scoperta della cura della sua malattia, e all'incontro degli azionisti della Planet Express fa in modo che venga nominato capo dell'azienda al posto del prof. Farnsworth. Il manager nomina Fry suo vice, ma le sue vere intenzioni sono vendere la societ\u00e0 alla Mamma Corporation. La situazione torner\u00e0 alla normalit\u00e0 solo dopo la morte dell'uomo, dovuta alla malattia per cui si era fatto ibernare.\n\"Sfida ai fornelli\".\nBender desidera diventare un cuoco, ma non avendo papille gustative non pu\u00f2 creare dei cibi commestibili, e sia i suoi amici sia il suo ispiratore, il cuoco nettuniano Elzar, lo respingono. Bender scappa dalla Planet Express e si unisce ad alcuni vagabondi spaziali, tra cui trova il grande cuoco caduto in miseria Helmut Asparago.\nHelmut diventa il maestro di cucina di Bender e, al termine di estenuanti allenamenti, gli consegna una fialetta contenente un ingrediente misterioso che d\u00e0 un sapore squisito a ogni cibo. Forte degli allenamenti e della sostanza segreta, Bender si sente pronto a sfidare Elzar nel corso della trasmissione TV \"Cuoco di ferro\". Prima di partire per sfidare il rivale, Bender cucina un ultimo pasto per il maestro, che a causa del cibo somministratogli, muore, ma non prima di consegnare a bender una boccetta contenente un ingrediente segreto che rende deliziosa ogni cosa.\nForte degli insegnamenti ricevuti, nonostante apparentemente essi gli abbiano fatto uccidere Helmut, Bender partecipa alla sfida con determinazione e, dopo aver aggiunto il misterioso ingrediente, produce dei piatti che gli permettono di vincere la sfida. Tornati alla sede della Planet Express, Bender confessa la ragione della propria vittoria, per cui il professore analizza l'ingrediente rivelando un fatto sconcertante: esso non \u00e8 altro che acqua, affinch\u00e9 Bender credesse in s\u00e9 stesso, corretta con LSD, affinch\u00e9 i giudici non fossero lucidi durante la degustazione e lo dichiarassero vincitore comunque."}
{"id": "1309279", "revid": "287204", "url": "https://it.wikipedia.org/wiki?curid=1309279", "title": "Girolamo Ragusa Moleti", "text": "Biografia.\nFiglio di Pellegrino, capitano comandante delle guardie daziarie (\" ben fu detto di lui che egli maneggiando tanti milioni per pi\u00f9 anni non profitt\u00f2 mai di nulla , tanto era grande la sua onest\u00e0 \") e di Rosalia, di nobile famiglia, il nonno di Girolamo, Francesco Paolo Moleti, medico, era infatti conte di Addidi. Fu cugino di Giuseppe Pipitone Federico, insieme al quale, fond\u00f2 nel 1883 la rivista positivista \"Il Momento\". Profondo conoscitore della letteratura francese, sostenitore d'\u00c9mile Zola e della scuola naturalista fin dai tempi del suo saggio sul realismo, fu, secondo la definizione di Benedetto Croce, anche nella scelta degli autori francesi da analizzare, \u00abribelle dei ribelli\u00bb. Percorso, com'era, da \u00abun soffio iconoclastico di violenta rivolta contro i mali del mondo\u00bb, fu naturale, per lui, dare tutto il proprio contributo a quel foglio palermitano - \"Il Momento\" - sul cui secondo numero era apparsa l'effigie d'\u00c9mile Zola.\nAccostatosi all'opera di Baudelaire, che lo avrebbe tenuto legato a s\u00e9 per vari anni, nel 1878, dopo uno studio approfondito della letteratura baudelairiana, Ragusa Moleti pubblic\u00f2 un saggio - e si tratta, molto probabilmente, della prima monografia dedicata da un italiano al poeta francese - nel quale diede la sensazione di essere penetrato a fondo nella poesia dell'autore francese. Inoltre, verso la fine del saggio, non riusc\u00ec a frenare un pungente giudizio contro l'incomprensione di quel genio da parte della critica italiana.\nNon va dimenticata l'importanza della sua traduzione dei \"Poemetti in prosa\", scaturita dal testo baudelairiano, per la conoscenza In Italia del poeta francese. La sua fu non solo la prima traduzione italiana di quell'opera, ma dell'opera baudelairiana in assoluto (1880). L'analisi baudelairiana si chiudeva, in ogni modo, con queste parole: \nAnche in \"Miniature e filigrane\", testimonianza di un sincero grido di libert\u00e0 e d'eguaglianza sociale, spira un senso drammatico della vita come morte, che fa molto pensare al Baudelaire.\nCon \"Il signor di Macqueda\" del 1881, seppe volgere in italiano con fine gusto e notevole precisione di traduttore quelle prose poetiche del Baudelaire, nelle quali l'autore seppe esprimersi pi\u00f9 compiutamente, trasferendovi il proprio bagaglio culturale e le proprie aspirazioni ideali. Il romanzo, troppo spesso trascurato, risente da capo a fondo della profonda conoscenza di Gustave Flaubert e di \u00c9mile Zola; esempio \u00e8 il canone realistico dell'impersonalit\u00e0 dell'arte, di cui tutta l'opera \u00e8 pervasa.\nAl Ragusa \u00e8 anche attribuibile la prima traduzione italiana di \"Les Paradis artificiels\", sia pure in \"estratti\" (1878): quell'opera aveva avuto assegnato nel Biagio Chiara il suo primo traduttore.\nMa il redattore de \"Il Momento\" non fu interamente assorbito da Baudelaire. Fu anche attratto dall'opera di Huysmans, cui dedic\u00f2 l'articolo \"La flora dei neobizantini francesi\", apparso ne \"L'Ora\" di Palermo del 1903.\nFu direttore della Regia Scuola Tecnica \u00abDomenico Scin\u00e0\u00bb di Palermo e professore di Estetica all'Universit\u00e0 di Palermo."}
{"id": "1309281", "revid": "547034", "url": "https://it.wikipedia.org/wiki?curid=1309281", "title": "Orange Walk Town", "text": "Orange Walk Town \u00e8 la seconda citt\u00e0 pi\u00f9 grande del Belize, nonch\u00e9 capitale del distretto di Orange Walk. L'insediamento si trova sulla sponda sinistra del New River/R\u00edo Nuevo, 106 chilometri a nord di Citt\u00e0 del Belize e 50 chilometri a sud di Corozal Town.\nDurante il periodo maya, l'area era conosciuta come Holpatin. Attualmente la citt\u00e0 \u00e8 anche chiamata \"Sugar City\" (Citt\u00e0 dello zucchero) per la sua importante industria di lavorazione della canna da zucchero (industria tradizionale del luogo).\nLa popolazione \u00e8 costituita, oltre che da maia e mestizo, da popolazioni dell'America centrale, cinesi ed indiani."}
{"id": "1309288", "revid": "439868", "url": "https://it.wikipedia.org/wiki?curid=1309288", "title": "Trafoi", "text": "Trafoi (\"Trafoi\" in tedesco) \u00e8 una frazione del comune italiano di Stelvio, in provincia autonoma di Bolzano, situata in Alta val Venosta, a 1.570 m s.l.m. lungo la strada che da Prato allo Stelvio sale al passo dello Stelvio dal versante altoatesino (strada statale 38 dello Stelvio).\nHa qui sede la casa del parco Nazionale dello Stelvio e centro visite \"\"Naturatrafoi\", con una mostra dedicata al tema della \"vita ai confini\"\", parlando degli aspetti geologici del massiccio dell'Ortles e della sopravvivenza di piante ed animali alle estreme condizioni climatiche dell'alta montagna. \u00c8 anche il paese natale di Gustav Th\u00f6ni, noto sciatore italiano.\nStoria.\nIl toponimo Trafoi viene menzionato nel 1304 per la prima volta come \"Traful\", ma documenti permettono di stabilire come la valle era gi\u00e0 abitata nel 1221, quantomeno da un eremita cristiano. Il toponimo Traful \u00e8 stato fatto risalire al termine \"Tribulium\" (ovvero \"acqua in movimento\"). Successivamente invece si consider\u00f2 il numero \"tre\", e quindi: tre foglie, tre foci, tre casolari, tre focolari. Pi\u00f9 recentemente si \u00e8 invece passati a considerare l'origine da \"Tra-auer\", ovvero \"sentiero contorto\".\nNel 1502 a Trafoi vi era un solo maso, mentre la prima chiesa arriv\u00f2 nell'anno 1681. La chiesa parrocchiale invece risale al 1790. Il vescovo di Pavia San Enodio, descrisse (attorno al 500) che un Sant'Antonio fuggito dal paese di Bormio raggiunse la collina del paese di Tarces, ove incontr\u00f2 due eremiti delle Tre Fontane Sacre e si decise di unirsi a loro, fino al raggiungimento della loro morte. Se si prendono per vere le annotazioni del vescovo, si pu\u00f2 affermare che il luogo dove oggi si trovano le Tre Fontane Sacre, sia stato anche in precedenza utilizzato come luogo di un culto pagano; cosa che renderebbe il posto, uno dei santuari pi\u00f9 antichi dell'Alto Adige.\nIl paese verso il 1520 inizi\u00f2 a essere abitato, con l'inizio delle stirpi dei Th\u00f6ni, dei Platzers e degli Ortler.\nSolo nel 1804 la vetta dell'Ortles fu scalata per la prima volta, e tra il 1820 e il 1825 fu costruita, su iniziativa dell'imperatore Francesco II d'Asburgo, la strada che conduce al passo dello Stelvio. Nel XIX secolo Trafoi divenne sempre di pi\u00f9 una met\u00e0 turistica, fino ad interrompersi con lo scoppio della prima guerra mondiale, che per il paese che si trovava lungo la cresta di confine si rivel\u00f2 un dramma.\nTra le due guerre ci fu un ritorno del turismo, soprattutto italiano, oltre che all'inizio del turismo invernale, che anche grazie alla costruzione della seggiovia nel dopoguerra, e dell'impianto estivo al passo, hanno permesso al turismo di continuare ad alimentare la valle, ed al campione Gustav Th\u00f6ni di poter iniziare ad allenarsi per diventare il campione che fu.\nCultura.\nLa tradizione delle rotelle.\nOgni anno a Trafoi si rinnova la tradizione del lancio delle rotelle, il cosiddetto \"Scheibenschlagen\" (o \"Scheibentreiben\"), dalla parte alta del paese, salutando cos\u00ec l'inverno e dando il benvenuto alla primavera.\nQuesto spettacolo \u00e8 offerto da una trentina di persone che si spinge sulle alture del Pettleiknott, sopra al rio di Trafoi. Da qui le rotelle vengono bruciate nel fuoco e poi lanciate nell'aria, lasciando una bella scia luminosa, volando da una parte all'altra della valle."}
{"id": "1309294", "revid": "765341", "url": "https://it.wikipedia.org/wiki?curid=1309294", "title": "At Worst... The Best of Boy George and Culture Club", "text": "At Worst... The Best of Boy George and Culture Club \u00e8 la prima raccolta ufficiale congiunta dell'artista anglo-irlandese Boy George e del suo primo gruppo, la band britannica dei Culture Club, pubblicata su etichetta Virgin Records nel 1992 per poi essere ritirato dal mercato e ripubblicato l'anno dopo.\nLe due collection escono sulla scia dei due pi\u00f9 recenti successi all'epoca ottenuti da Boy George: il duetto \"More Than Likely\" con P.M. Dawn e la collaborazione con i Pet Shop Boys in \"The Crying Game\", colonna sonora portante del film omonimo (ribattezzato in Italia \"La moglie del soldato\"). Quest'ultimo rappresenta, tra l'altro, uno dei rari, ultimi successi del cantante negli USA, dove, in qualit\u00e0 di solista, non \u00e8 mai riuscito a replicare la grande popolarit\u00e0 ottenuta con la band negli anni ottanta.\n\"At Worst... The Best of Boy George and Culture Club\" contiene 19 brani, tratti dal repertorio dei Culture Club e di Boy George (sia come solista assoluto, che come leader della band fittizia dei Jesus Loves You), compresi gli ultimi due singoli di successo summenzionati (che non figurano invece tra le 15 tracce di \"Spin Dazzle\"). Oltre questi due e praticamente tutti i singoli dei Jesus Loves You, la raccolta comprende due sole canzoni accreditate al solo Boy George: la sua unica Numero Uno anglo-europea, \"Everything I Own\", e il primo ed unico singolo tratto dal secondo album solista, \"Tense Nervous Headache\", del 1989, la roboante ballata \"Don't Cry\", dominata dagli archi e da una voce camuffata, che tenta di imitare, riuscendoci anche piuttosto bene, Roy Orbison. Tra i pezzi dei Jesus Loves You, scritti e in parte prodotti dallo stesso George (sotto lo pseudonimo di Angela Dust), risaltano il singolo di debutto della band, \"After the Love\", e l'ultimo singolo tratto dal loro unico album, \"Jesus Loves You - The Martyr Mantras\", intitolato \"Bow Down Mister\", di chiara ispirazione e sonorit\u00e0 Hare Krishna. Quanto alla prima delle due canzoni, si tratta di un riuscitissimo esperimento musicale, basato sull'unione di un testo socialmente impegnato con una raffinata base, orientata verso una dance acid house, alquanto soft (scritta da Boy insieme all'ex amante, il batterista dei Culture Club, Jon Moss, che compare anche nel relativo videoclip). La seconda canzone era invece stata scritta per un primo tentativo di riunione della band, che per\u00f2 non era poi andato in porto, e rappresenta il trionfale ritorno dell'artista nelle classifiche britanniche, raggiungendo la Top 30 nel 1991.\n\"At Worst... The Best of Boy George and Culture Club\" contiene anche i due numeri uno mondiali del gruppo, \"Do You Really Want to Hurt Me\" e \"Karma Chameleon\", rispettivamente del 1982 e del 1983 (la prima traccia \u00e8 contenuta in \"Kissing to Be Clever\"; la seconda in \"Colour by Numbers\"). Il successo minore \"Move Away\" (Top Ten nel 1986) \u00e8 l'unico rappresentante del quarto album della band, \"From Luxury to Heartache\", mentre nessun brano \u00e8 stato incluso dal loro terzo long-playing, \"Waking Up with the House on Fire\", del 1984, nemmeno la Numero 2 inglese \"The War Song\", anche se viene riproposta l'altra celebre colonna sonora, la romantica ballata \"Love Is Love\" (da \"Electric Dreams\"), di recente aggiunta come traccia bonus alla versione rimasterizzata in CD dell'album dell'84. Per quanto riguarda, infine, i 5 pezzi dei Jesus Loves You (manca solo il singolo pi\u00f9 sfortunato, \"One on One\", nonostante il celebre remix dei Massive Attack, inserito per\u00f2 su \"Spin Dazzle\"), a parte la versione del singolo per la citata \"Bow Down Mister\" (dal divertente sottotitolo di \u00abA Small Portion 2B Polite\u00bb, cio\u00e8 \"Una porzione piccola per essere educati\", evidente riferimento alla interminabile versione dell'album), \"Love Hurts\" e \"After The Love\" compaiono in versione originale, di \"Sweet Toxic Love\" viene proposta la versione alternativa (\u00abDeliverance Mix\u00bb) a quella pi\u00f9 nota del singolo (\u00abHootenanny Mix\u00bb), mentre \"Generations of Love\" figura nella versione della sua seconda edizione, la movimentata \u00abLa La Gone Ga Ga Mix\u00bb (l'unico degli innumerevoli remix del brano ad essere entrato in classifica, nel 1991).\nSpin Dazzle.\n\"Spin Dazzle\", come accennato, \u00e8 la prima delle due raccolte accreditate a Boy George &amp; Culture Club, uscita nel 1992, soltanto un anno prima dell'altra, per poi essere ritirata e sostituita dalla successiva, con una track listing diversa ed ampliata. La collection del 1992, che contiene 15 brani, pur essendo stata pubblicata sull'onda dei due successi pi\u00f9 recenti, \"More Than Likely\" e, soprattutto, \"The Crying Game\", non li contiene, cos\u00ec come non contiene \"I'll Tumble 4 Ya\", \"It's a Miracle\" e \"Sweet Toxic Love\" (mentre tutte e cinque le canzoni vengono aggiunte sulla raccolta del 1993, che ne comprende in tutto 19). All'inverso, il quarto singolo di Boy George da solista, \"To be Reborn\", e quello meno noto dei Jesus Loves You, \"One On One\", sono invece contenute soltanto su \"Spin Dazzle\". L'ultima differenza tra le due compilation (che hanno in comune addirittura alcune delle fotografie, nel libretto e in copertina) riguarda le versioni alternative di due brani, sempre dei Jesus Loves You: \"Love Hurts\" (versione dell'album nella raccolta del 1993; versione del singolo in quella del 1992) e \"After the Love\" (un remix in \"Spin Dazzle\"; la versione edit di quella del long-playing nella seconda collection).\nLa ristampa di \"Do You Really Want to Hurt Me\".\nLa promozione delle due raccolte viene affidata alla prima Numero Uno storica del gruppo, la romantica ballata reggae \"Do You Really Want to Hurt Me\", che nel 1992 viene ristampata per l'occasione su un CD singolo contenente i due brani originariamente sul 45 giri del 1982, cio\u00e8 la versione originale che raggiunse la prima posizione in classifica in tutto il mondo, e la controversa versione dub con il toastin' di Pappa Weasel, brano che si \u00e8 reso disponibile soltanto relativamente di recente. A completare la track listing, il CD singolo comprende anche, come terzo ed ultimo brano, un lungo remix del recente Top 30 inglese \"Bow Down Mister\", sottotitolato \u00abSitari Bizarri Mix\u00bb, che ne sottolinea ancora di pi\u00f9 le gi\u00e0 evidenti sonorit\u00e0 indiane, orientate verso atmosfere Krishna.\nBoy George sulla raccolta del 1993.\nCos\u00ec scrive Boy George nel libretto allegato al CD di \"At Worst... The Best of Boy George and Culture Club\": \"Quest'album \u00e8 una raccolta di ricordi. Quel che facevo allora e ci\u00f2 che faccio adesso. Senza i Culture Club, non avrei mai imparato a firmare un assegno! Seriamente... non rimpiango neanche un istante, forse qualche occhio nero. Le mie prime canzoni erano quasi poesie da scolaretto, diceva Jon: \u00abDevi utilizzare meno parole, comporre ritornelli e middle\u00bb. Roy mi ha insegnato a strutturare le melodie, approfittandone pi\u00f9 del dovuto, durante la nostra esperienza. Da Mickey, invece, ho imparato un sacco sugli stati d'animo e sulla sessualit\u00e0: i suoi riff di basso colpivano sempre nel posto giusto. Ne ho fatta di strada da quegli inizi accidentati: sono pi\u00f9 vecchio, pi\u00f9 saggio e ancora complicato. La gente mi chiede spesso se guardo con vergogna i \"costumi\" che indossavo coi Culture Club. \u00abMa neanche a parlarne! E poi non erano \"costumi\", quelli... Ne vado assolutamente fiero!\u00bb Per dirla tutta, non riesco a credere che tutto ci\u00f2 faccia parte del passato. Non mi sono mai considerato come un volto da poster da appendere nella cameretta di un adolescente. I Duran Duran erano pi\u00f9 portati per quel tipo di cose. Oggi, invece, mi manca la terra sotto i piedi tanto \u00e8 il desiderio che ho di rinfilarmi seriamente in uno di quegli abiti. Mi sono appena comprato un paio di quelle scarpe con la zeppa con i lacci... Jimi Hendrix era qualcosa di pi\u00f9 che un assolo di chitarra, Ziggy Stardust non aveva solo la polvere di stelle dalla sua, e Prince non \u00e8 soltanto un paio di tacchi cubani. Allo stesso modo, Boy George va oltre le sue sopracciglia! Lo stile e i contenuti non possono essere separati, l'ho sempre pensato. Continuer\u00f2 seguendo la tradizione dei miei idoli: Quentin Crisp, Marc Bolan e David Bowie. L'arte non dovrebbe mai abbassarsi a baciare il di dietro della convenzionalit\u00e0. Il palcoscenico \u00e8 un regno di fantasia, dove non c'\u00e8 posto per i gay repressi e le bionde ossigenate. Girate i tacchi e via... Non \u00e8 ancora finita. Vorrei ringraziare mamma e pap\u00e0 e il resto della mia famiglia per aver fatto di me la primadonna confusa e contorta che sono; il mio preside Peter Dawson per avermi aiutato a fare le scelte giuste [...] e infine tutti i musicisti che hanno suonato su questo album. Se ho dimenticato qualcuno, non \u00e8 stato perch\u00e9 l'ho voluto, anzi, ce l'ho messa tutta, scartabellando tutte le agende e le vecchie rubriche telefoniche, e frugando in tutti i cassetti di casa.\"\nLa retrospettiva di Boy George, dopo essere passata per i ringraziamenti individuali dettagliati (qui omessi), si chiude con una dedica agli amici scomparsi e a un'amara riflessione sulla condizione dei tossicodipendenti (da lui da poco sperimentata e, fortunatamente, risolta): \"Quest'album \u00e8 dedicato alla memoria di Ray Petri, Steve Hughes, Paul Gobel e Les Daly, e alla consapevolezza che se la terapia fosse stata disponibile prima, l'avventura coi Culture Club sarebbe stata molto pi\u00f9 divertente\". Ed \u00e8 triste constatare che, rispetto alla precedente raccolta, \"Spin Dazzle\", uscita appena un anno prima, ci sono gi\u00e0 due nomi in pi\u00f9 nella dedica in memoriam. Ma il vero finale dell'intima chiacchierata di George con i suoi fans \u00e8 rappresentato da un consiglio che suona quasi come un augurio o, meglio ancora, una benedizione: \"Se potete, in questa vita, aiutate gli altri; se non potete, almeno non fate loro del male\". Il pensiero conclusivo va comunque al Dio ritrovato, e nell'ultima riga si legge un sincero e universale (nonostante la particolarit\u00e0): \"Hare Krishna\"."}
{"id": "1309299", "revid": "1543377", "url": "https://it.wikipedia.org/wiki?curid=1309299", "title": "Rosa Venerini", "text": "Biografia.\nRosa Venerini nacque il 9 febbraio 1656 a Viterbo da Goffredo, stimato medico di origine marchigiana, nato nel 1612 a Castelleone di Suasa, che offr\u00ec il suo aiuto ai viterbesi nel 1657, durante la peste, e Marzia Zampichetti, discendente di una delle famiglie pi\u00f9 importanti dell'Alto Lazio, gi\u00e0 precedentemente sposata e vedova.\nOltre a lei, in famiglia vi erano Domenico, morto giovane, Maria Maddalena e Orazio. La piccola Rosa ricevette sin dall'infanzia un'ottima educazione religiosa dalla madre Marzia, donna attenta ai bisogni dei propri figli, e grazie alla zia materna Anna Cecilia, madre superiora nel convento di Santa Caterina a Viterbo.\nFiglia spirituale dei gesuiti, nel 1685 a Viterbo apr\u00ec, insieme con Porzia Baci e Girolama Coluzzelli, una \"scuola pia\" destinata all'istruzione e all'educazione religiosa delle giovani pi\u00f9 povere, da cui ebbe origine la sua congregazione: grazie all'appoggio del cardinale Marcantonio Barbarigo, l'opera si estese presto anche ad altre citt\u00e0 del Lazio e a Roma, dove la Venerini affid\u00f2 le sue scuole a Lucia Filippini. Naturalmente, le scuole causarono grande scompiglio nella societ\u00e0: era inconcepibile che delle sole donne insegnassero alle fanciulle il catechismo; questo, in particolare, era riservato strettamente ai sacerdoti. Nonostante ci\u00f2, l'opera della Venerini si estese, grazie alla benevolenza degli ecclesiastici, come papa Clemente XI, in tutto il Lazio (Corneto, Bagnoregio, Montefiascone, ecc.), fino a Roma, dove apr\u00ec due importanti scuole; infatti, qui, le Maestre furono subito ben accette e amate; a Roma rest\u00f2 a dirigere le scuole come madre generale Lucia Filippini, che stette vicino alla madre superiora fino alla morte, avvenuta nel maggio 1728 a Roma per tumore al seno.\nRosa Venerini venne tumulata nella Chiesa del Ges\u00f9, nella stessa citt\u00e0. La lapide recita, in latino: (\"Qui giace Rosa Venerini maestra delle fanciulle\"). Tuttavia, a causa di un'alluvione del Tevere nel 1752, la tomba fu inondata e il corpo intatto della Maestra venne riposto in un'urna di vetro e argento nella cappella della casa generalizia di Roma, in via Belli. Alla Santa succedette nel ruolo di madre generale Chiara Candelari, una maestra di origine anconetana che seguiva Rosa da ventotto anni, sin dalla sua giovinezza.\nOggi le Maestre pie Venerini sono diffuse in tutta l'Italia, negli Stati Uniti d'America, in Africa, Romania, Argentina e Brasile.\nCulto.\nRosa Venerini fu beatificata da papa Pio XII il 4 maggio 1952 e canonizzata da papa Benedetto XVI il 15 ottobre 2006. La sua memoria liturgica cade il 7 maggio, giorno della sua morte.\nIl miracolo che permise la canonizzazione fu la guarigione da gonfiore toracico inspiegabile di un bambino africano nel 2005. Il bambino andava a scuola in una scuola delle suore della Venerini, in Uganda, e per lui furono rivolte molte preghiere dalle Maestre pie e dalla comunit\u00e0 del luogo alla fondatrice.\nA lei sono attribuiti altri due miracoli per fatti avvenuti nel 1952: il primo riguarda una Maestra guarita inspiegabilmente da un gravissimo glaucoma infiammatorio, che avrebbe portato la donna alla cecit\u00e0 in breve tempo, dopo diverse invocazioni alla Venerini; il secondo, avvenuto in un paesino dell'Abruzzo, coinvolge una Maestra malata di una forma aggressiva di tubercolosi, ritornata nel suo luogo natio per l'aria salubre. Il fratello, prete del paese, chiese ai concittadini di pregare la Madonna per la sorella; ma fu la stessa suora a invocare, in preda a un sonno comatoso, santa Rosa: il giorno dopo, nonostante gli avvertimenti dei medici, si alz\u00f2 dal letto guarita inspiegabilmente.\nInoltre, la santa \u00e8 ora patrona di Viterbo, sua citt\u00e0 natale, insieme all'omonima santa Rosa, vissuta nel Medioevo, e antica protettrice dei Viterbesi durante la peste, nel XIII secolo.\nIl comune di Viterbo le ha dedicato un largo e quello di Ronciglione una via in suo onore."}
{"id": "1309301", "revid": "33277", "url": "https://it.wikipedia.org/wiki?curid=1309301", "title": "Santa Rosa Venerini", "text": ""}
{"id": "1309303", "revid": "1652134", "url": "https://it.wikipedia.org/wiki?curid=1309303", "title": "Renato Serra", "text": " \nGianfranco Contini riconobbe in lui elementi anticipatori della critica stilistica.\nBiografia.\nNacque da Pio Serra e Rachele Favini. La sua famiglia era benestante e di tradizione risorgimentale: suo nonno, Giuseppe Favini, fu patriota nelle Cinque giornate di Milano. Si form\u00f2 presso il \"Regio Liceo Ginnasio Vincenzo Monti\" di Cesena, dove concluse gli studi a sedici anni, senza sostenere l'esame di maturit\u00e0 per via degli altissimi voti.\nNel 1900 si iscrisse all'Universit\u00e0 di Bologna presso la Facolt\u00e0 di Lettere e Filosofia, dove ebbe come insegnanti celebri personaggi come Giosu\u00e8 Carducci, Severino Ferrari, Francesco Acri e Giovanni Battista Gandino e dove divenne ammiratore delle idee socialiste di Severino Ferrari. Si laure\u00f2 in Lettere nel 1904 con una tesi sullo \"Stile dei \"Trionfi\" del Petrarca\" discussa con Carducci. Fu anche allievo dell'Istituto di Studi Pratici e di Perfezionamento di Firenze.\nNel 1906 fece ritorno a Cesena, dove svolse poi il servizio militare di leva, prestando servizio come sottotenente nel 69\u00ba Reggimento Fanteria della Brigata \"Ancona\", per essere poi congedato lo stesso anno. Nel 1907 lasci\u00f2 Cesena e si trasfer\u00ec per un breve periodo a Torino, dove collabor\u00f2 con Luigi Ambrosini alla creazione di un Dizionario italiano-latino per l'editore Paravia. Dopo i primi articoli sulla rivista \"La Romagna\", si inser\u00ec ben presto nell'ambiente fiorentino de \"La Voce\", dove pubblic\u00f2 diversi articoli e saggi, ed entr\u00f2 in rapporti con Giuseppe Prezzolini e Giuseppe De Robertis. Fu anche in corrispondenza con Benedetto Croce. \nNel 1909 pubblic\u00f2 l'articolo \"Per un catalogo\", dichiarando la sua discendenza da Carducci. Il 24 settembre dello stesso anno ottenne l'incarico di direttore della Biblioteca Malatestiana di Cesena. Nel 1910 pubblic\u00f2 su \"La Romagna\" un saggio sullo scrittore Alfredo Panzini, ponendolo per la prima volta all'attenzione della critica italiana. Tra i due intellettuali nacque una sincera amicizia. Sempre nel 1910 pubblic\u00f2 altri saggi: \"Scritti Critici. Giovanni Pascoli - Antonio Beltramelli - Carducci e Croce\", editi nei Quaderni della Voce. Si aggiunse un evento relativo alla sua vita privata: una possibile storia d'amore si concluse prima ancora di cominciare, quando la donna che lui amava and\u00f2 in sposa ad un altro uomo. La delusione cambi\u00f2 Serra totalmente, sia come scrittore che come pensatore.\nTradizionalista e nazionalista, Renato Serra rimase sempre legato al modello carducciano, fino a un evento radicale che sconvolse lui e tutta l'Europa: la Guerra mondiale, nella quale chiese di partire come volontario. \nNel 1915, in piena guerra, scrisse uno dei capolavori della letteratura italiana del Novecento, l\"Esame di coscienza di un letterato\", pubblicato sulla \"Voce\" diretta da De Robertis. Richiamato alle armi il 1\u00ba aprile, giunse al fronte il 5 luglio, ancora sofferente per i postumi di un grave incidente automobilistico occorsogli il 16 maggio. Inquadrato, col grado di tenente, nell'11\u00ba Reggimento Fanteria della Brigata \"Casale\", combatt\u00e9 col proprio reparto nel settore del Podgora, presso Gorizia, partecipando alla Seconda e alla Terza battaglia dell'Isonzo. Nel corso di quest'ultima, il 20 luglio 1915, rimase ucciso in combattimento sul monte Podgora, a soli trent'anni.\nBiblioteca e archivio personale.\nLe carte e la biblioteca personale di Serra sono depositate presso la Biblioteca Malatestiana di Cesena."}
{"id": "1309306", "revid": "306856", "url": "https://it.wikipedia.org/wiki?curid=1309306", "title": "Croda Rossa di Sesto", "text": "La Croda Rossa di Sesto o Cima Dieci (\"Sextner Rotwand\" o \"Zehner\" in tedesco, 2.965\u00a0m s.l.m.) \u00e8 una montagna delle Dolomiti di Sesto che sovrasta i paesi di Sesto e Moso (\"Moos\"), con la cima che si trova all'interno del parco naturale Dolomiti di Sesto, segnando il confine tra Alto Adige e Veneto.\nStoria.\nLa sua vetta fu conquistata per la prima volta il 20 luglio 1878, da Michel Innerkofler assieme a Roland von E\u00f6tv\u00f6s.\n\u00c8 stata teatro di battaglie durante la prima guerra mondiale. Sulle sue pendici e sulla sua cima erano appostate le truppe austriache che si confrontavano con gli Alpini italiani che occupavano la vicina Cima Undici.\nLa sua vetta \u00e8 facilmente raggiungibile grazie a percorsi attrezzati che salgono dai diversi versanti; viene aggirata dalla Strada degli Alpini.\nAssieme ad altre cime dolomitiche, va a costituire la meridiana di Sesto.\nToponimo.\nIl nome originario della montagna \u00e8 attestato nel 1770 come \"Rothwand\" e si riferisce alla pietra rossastra che caratterizza la montagna; l'etimo ricompare nelle denominazioni contigue del \"Rotwald\" (bosco rosso), della \"Rote Br\u00fccke\" (ponte rosso) e del \"Roter Stein\" (pietra rossa) presso San Candido.\nImpianti di risalita.\nCon lo stesso nome viene chiamato l'impianto di risalita e le relative piste da sci che partendo dalla localit\u00e0 Bagni di Moso, risalgono fino a circa mezza costa della Croda. Gli impianti fanno parte della \"zona 7-Alta Pusteria\" del comprensorio Dolomiti Superski. Tra le piste sciistiche vi \u00e8 la \"Holzriese\", una delle piste nere con uno dei muri pi\u00f9 pendenti del comprensorio dolomitico.\nAlla stazione a monte della cabinovia si trova un piccolo recinto dove vengono tenute alcune renne (per la precisione sette esemplari, alcuni importati e altri nati in loco).\nAccanto all'arrivo della cabinovia si trova anche l'inizio della pista da slittino su pista naturale lunga 5 chilometri (usufruibile una volta alla settimana anche di notte). Tale pista fu posta sotto sequestro a causa di due incidenti, di cui uno mortale. Con l'inizio del 2013 la pista \u00e8 nuovamente usufruibile."}
{"id": "1309307", "revid": "1318658", "url": "https://it.wikipedia.org/wiki?curid=1309307", "title": "Canale Rideau", "text": "Il canale Rideau \u00e8 una via d'acqua artificiale che unisce le citt\u00e0 di Ottawa (sull'omonimo fiume) e di Kingston (sul lago Ontario), nella provincia canadese dell'Ontario. Esso venne inaugurato nel 1832 e a tutt'oggi conserva la maggior parte delle sue strutture originarie intatte. Il sistema di canali sfrutta alcune parti di fiumi minori (come il Rideau e il Cataraqui) e alcuni piccoli laghi. Si tratta del pi\u00f9 antico sistema di canali in uso ininterrottamente in Nordamerica e, nel 2007, \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nQuando il progetto venne proposto per la prima volta, poco dopo la guerra del 1812, persisteva ancora un certo pericolo di attacco da parte degli Stati Uniti nei confronti della colonia britannica dell'Alto Canada. Per prevenire future invasioni, quindi, i britannici costruirono alcuni forti e canali nei pressi del confine, in modo da poter difendere meglio il territorio.\nL'iniziale scopo del canale Rideau fu quindi militare: costruire una via sicura per l'approvvigionamento e per le comunicazioni fra le citt\u00e0 di Montr\u00e9al e Kingston, evitando la navigazione del fiume San Lorenzo, confinante con lo stato di New York e che avrebbe perci\u00f2 reso vulnerabili le navi canadesi sia a blocchi fluviali che ad azioni di bombardamento. Nonostante ci\u00f2, dopo il 1812 non vi furono altre azioni militari che abbiano coinvolto gli eserciti di Canada e Stati Uniti l'uno contro l'altro, con la conseguenza che il canale Rideau non venne mai usato per lo scopo per cui era stato progettato.\nLa costruzione del canale venne supervisionata dal tenente colonnello John By, responsabili della costruzione della maggior parte dell'opera furono imprenditori privati mentre la maggioranza dei lavoratori coinvolti nella sua realizzazione furono migliaia di operai irlandesi e franco-canadesi. Bench\u00e9 non si sapr\u00e0 mai con certezza il numero di morti occorsi fra i lavoratori durante la costruzione del canale, circa un migliaio per\u00ec a causa di incidenti, esplosioni, malaria e altre malattie. Dopo il completamento dell'opera la situazione sociale peggior\u00f2 ulteriormente a causa di un'epidemia di colera proveniente da Qu\u00e9bec e dell'altissima disoccupazione della regione. Lungo il corso del canale sono nel tempo sorti numerosi memoriali per ricordare i caduti durante la sua costruzione.\nIl canale Rideau venne completato nel 1832. Il costo finale dell'opera fu di 822.000 sterline dell'epoca, decisamente pi\u00f9 alto di quanto non fosse stato preventivato, e a causa di ci\u00f2 John By venne richiamato a Londra per risponderne davanti ad una commissione parlamentare, dalla quale venne comunque scagionato dall'accusa di aver commesso illeciti.\nIl canale.\nLa maggior parte dei 202 chilometri del canale incorpora parti di fiumi e laghi, mentre 19 chilometri vennero scavati dall'uomo. Oggi esso viene utilizzato esclusivamente da piccole imbarcazioni o per scopi turistici. La maggior parte delle chiuse, che sono 47 disposte in un totale di 24 stazioni, \u00e8 ancor oggi azionata a mano. Normalmente lungo il canale possono navigare barche lunghe 27,4 metri, larghe 7,9 metri e alte 6,7 metri, anche se in circostanze speciali possono utilizzarlo anche imbarcazioni lunghe fino a 33,5 metri e larghe 9,1 metri.\nDurante l'inverno una parte del canale Rideau che attraversa la citt\u00e0 di Ottawa viene trasformata nella pista per il pattinaggio su ghiaccio pi\u00f9 grande del mondo, lunga 7,8 chilometri e con una superficie corrispondente a 90 piste per l'hockey su ghiaccio.\nPort\u00f2 alla fondazione della citt\u00e0 canadese di Portland."}
{"id": "1309312", "revid": "116433468", "url": "https://it.wikipedia.org/wiki?curid=1309312", "title": "Thierry Vigneron", "text": "Biografia.\nHa conseguito molte vittorie nell'ambito della sua carriera agonistica culminata nelle due medaglie d'oro conquistate nel 1981 e nel 1985 ai Campionati Europei Indoor. Ha partecipato ad Olimpiadi e Campionati del Mondo, stabilendo cinque record del mondo.\nSpesso oscurato dall'astro di Serhij Bubka, non ebbe mai modo di imporsi quale miglior specialista a livello mondiale. Della sua rivalit\u00e0 con Bubka, si ricorda il Golden Gala svoltosi allo Stadio Olimpico di Roma il 31 agosto 1984, dove Vigneron riusc\u00ec ad eguagliare il record mondiale di 5,91 per vedersi sconfiggere pochi minuti dopo dall'avversario che si arrampic\u00f2 a 5,94.\nSi \u00e8 ritirato nel 1996.\nRecord mondiali.\nVigneron in carriera ha stabilito cinque volte il record del mondo del salto con l'asta, ultimo atleta a detenere il record prima dell'avvento di Serhij Bubka."}
{"id": "1309316", "revid": "330019", "url": "https://it.wikipedia.org/wiki?curid=1309316", "title": "Paullo", "text": "Paullo (\"Pa\u00fc\" in dialetto locale, : ) \u00e8 un comune italiano di abitanti della citt\u00e0 metropolitana di Milano in Lombardia, situato a circa 10\u00a0chilometri ad est del capoluogo lombardo. \u00c8 uno dei 61 comuni del Parco Agricolo Sud Milano. Il comune \u00e8 al confine tra le province di Milano e Lodi, con le quali intrattiene legami di tipo storico, culturale ed economico.\nIl comune \u00e8 stato fregiato del titolo di citt\u00e0 nel 2009 dal presidente della Repubblica italiana Giorgio Napolitano.\nGeografia fisica.\nTerritorio.\nNonostante il territorio della citt\u00e0 metropolitana di Milano sia tra i pi\u00f9 densamente popolati e urbanizzati, quasi il 40% \u00e8 composto da aree tutelate come parchi. Nel comune di Paullo si trova il Parco Agricolo Sud Milano.\nIl comune ha una vocazione principalmente commerciale: sorgono sul territorio di Paullo numerose ditte, fabbriche e piccole aziende. La Paullese, che prende il nome proprio da Paullo, \u00e8 un'importante strada, un'arteria fondamentale che collega Milano al cremonese.\nIl territorio, completamente pianeggiante e ricco di corsi d'acqua che, irrigando abbondantemente il terreno, ne accrescono la produttivit\u00e0, presenta un profilo geometrico molto regolare, con variazioni altimetriche irrilevanti.\nClima.\nIn base alla media trentennale di riferimento (1971-2000) della stazione meteorologica di Milano Linate, situata a meno di 10\u00a0km. La temperatura media del mese pi\u00f9 freddo, gennaio, \u00e8 di +2,5\u00a0\u00b0C, mentre quella del mese pi\u00f9 caldo, luglio, \u00e8 di +23,6\u00a0\u00b0C; mediamente si contano 57 giorni di gelo all'anno e 31 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +37,2\u00a0\u00b0C del luglio 1983 e i -14,4\u00a0\u00b0C del gennaio 1985.\nLe precipitazioni medie annue si attestano a 920\u00a0mm, mediamente distribuite in 82 giorni, con minimo relativo in inverno, picco massimo in autunno e massimo secondario in primavera per gli accumuli totali stagionali.\nL'umidit\u00e0 relativa media annua fa registrare il valore di 75,5% con minimi di 70% a marzo e a luglio e massimo di 84% a dicembre; mediamente si contano 93 giorni all'anno con episodi nebbiosi.\nOrigini del nome.\nIl nome Paullo deriva dal latino \"palus\", \"paludis\" (palude) diventato con il tempo \"pa(d)ulo\". Questa provenienza del nome si riferisce al fatto che il paese \u00e8 sorto vicino ad una palude prosciugata dai Benedettini\nStoria.\nLe Origini.\nLe origini del paese sono legate alla presenza del Lago o Mare Gerundo formatosi dallo straripamento dell'Adda e Serio. Il Lago Gerundo (da \"Glarea\", cio\u00e8 \"ghiaia\") viene menzionato anche nei documenti medievali fino a quando scomparve, in seguito ai numerosi lavori di bonifica del territorio. I primi insediamenti abitati sul territorio di Paullo risalgono al VI secolo a.C., quando gli Insubri, popolazione di origine celtica, si stanziarono in queste zone, attratti dalle ingenti risorse idriche.\nI Galli lasciarono dei segni importanti del loro passaggio, fra cui diversi toponimi, usi, costumi e termini della lingua locale.\nL'Epoca Romana.\nA partire dal III secolo a.C. il territorio di Paullo fu conquistato dai Romani, i quali intrapresero importanti opere di bonifica che ridussero notevolmente la zona paludosa. Fu ridotta notevolmente la zona paludosa e le acque furono convogliate nella \"Fossa Mucia\" o \"Mutia\" (probabilmente un ramo dell'Adda), cos\u00ec chiamata dal nome del magistrato romano Mucius che ne cur\u00f2 l'attuazione, donde il futuro canale Muzza. La presenza romana \u00e8 testimoniata da numerosi ritrovamenti, fra cui monete di et\u00e0 repubblicana e imperiale, alcune tombe presso la cascina Villambrera e diversi reperti archeologici.\nDa Paullo, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Anche l'assetto viario del paese rimanda alla struttura ortogonale, tipicamente romana, formata dall'incrocio fra il cardo (identificabile con l'attuale via Matteotti) e il decumano (probabilmente l'attuale via Milano).\nIl Medioevo.\nDopo la caduta dell'Impero romano d'Occidente il territorio di Paullo fu travolto dalle invasioni e dalle incursioni barbariche e dal dissesto idrologico dovuto all'aumento della piovosit\u00e0 (VI-VII secolo). Nella seconda met\u00e0 del VI secolo inizi\u00f2 il regno dei Longobardi, i quali utilizzarono i corsi d'acqua del territorio di Paullo (l'Adda e il Lambro) per i commerci. I Longobardi furono cacciati dai franchi nella seconda met\u00e0 dell'VIII secolo, tuttavia la dominazione franca dur\u00f2 soltanto fino alla disgregazione dell'impero carolingio.\nNel X secolo il territorio di Paullo fu colpito dalle incursioni degli Ungari, per questo motivo furono eretti dei castelli per difendere i villaggi. In questo periodo Paullo fu posto sotto la giurisdizione dell'abate del monastero di San Pietro in Lodi Vecchio. I Benedettini intrapresero una serie di lavori di recupero del territorio, che ormai da secoli era in degrado. Agli stessi benedettini si deve probabilmente la costruzione della chiesa parrocchiale, abbattuta negli anni sessanta del Novecento.\nIn questa stessa epoca giunsero nel territorio i frati e le monache dell'ordine degli Umiliati che si pensa risiedessero nell'attuale villa Moncucca e gestissero un ospedale presso l'attuale cascina Ronco dove in una chiesetta era venerata la statua della Madonna che ora si trova nel santuario del Pratello, sorto tra il 1100 e il 1200.\nNella prima met\u00e0 del XII secolo fu realizzata una delle pi\u00f9 importanti opere di irrigazione dell'Europa medievale: lo scavo del canale Muzza. Durante il Medioevo Paullo fu sottoposto alle signorie dei Visconti e, pi\u00f9 tardi, degli Sforza. Nel XV secolo Francesco Sforza ordin\u00f2 la costruzione di due torri e di un fossato per difendere il canale Muzza durante le guerre con Venezia.\nL'Et\u00e0 Moderna.\nLa signoria sforzesca termin\u00f2 all'inizio del XVI secolo, quando il Ducato di Milano divent\u00f2 un territorio conteso fra spagnoli e francesi.\nNel 1540 Paullo fu ceduto in feudo dai feudatari Carcassola alla famiglia Tasso di Cornello (Bergamo), grazie ad un diploma imperiale di Carlo V. Essi avevano la loro dimora nell'attuale vicolo Castello. Dopo oltre cinquant'anni di guerra nel 1559 la Pace di Cateau-Cambr\u00e9sis sanc\u00ec il predominio spagnolo in Italia. Fino all'inizio del XVIII secolo Paullo, come i territori dell'antico Ducato milanese, rimase sotto il governo della Corona di Spagna. Nel Settecento, tuttavia, la crisi dinastica spagnola port\u00f2 alla guerra di successione, che coinvolse le maggiori potenze europee. Con la Pace di Utrecht (1713) i territori italiani che fino a quel momento erano in mano agli spagnoli passarono agli austriaci.\nIn quest'epoca sorgeva nell'attuale piazza Marconi il palazzo pretorio, dove si tenevano i processi ed il nucleo abitato era composto da tre edifici raggruppati intorno alla chiesa. Gli edifici comprendevano, oltre all'abitazione, stalle, pollai, porcili, forni botteghe ed avevano annessi orti e cortili.\nIl governo degli Asburgo fu interrotto soltanto alla fine del XVIII secolo, con la discesa in Italia dell'esercito francese guidato da Napoleone Bonaparte. Paullo entr\u00f2 a far parte, in un primo momento, della Repubblica Cisalpina e successivamente del Regno d'Italia. Il paese fu assegnato al Dipartimento dell'Alto Po, distretto di Lodi, Cantone di Paullo. Furono aggregate al comune, Gardino, Merlino, Tribiano e Villambrera, ridivenute autonome con la costituzione del Regno Lombardo-Veneto. Villambrera fu aggregata definitivamente nel 1841.\nL'Et\u00e0 Contemporanea.\nNel 1848 un'ondata di moti rivoluzionaria scoppi\u00f2 in tutta Europa, anche Paullo contribu\u00ec attivamente all'insurrezione delle Cinque Giornate di Milano, con una quarantina di volontari, contro il governo asburgico. Gli austriaci sconfissero gli insorti sotto Porta Tosa e li inseguirono fino al ponte della Muzza distruggendo le loro barricate difensive.\nL'occupazione austriaca termin\u00f2 con la Seconda Guerra d'Indipendenza, grazie al quale Paullo entr\u00f2 a far parte del Regno d'Italia creato dai Piemontesi. L'attivit\u00e0 economica del paese era prevalentemente agricola e l'analfabetismo era ancora molto diffuso.\nDal 1832 al 1862 fu presente nel paese Enrico Molaschi, detto \"El Barbapedana\", il pi\u00f9 grande cantastorie lombardo dell'ottocento.\nNel 1879 giunse a Paullo il maestro Francesco Cazzulani che favor\u00ec la diffusione dell'insegnamento elementare. Nel 1897 fu aperto il primo asilo infantile ed un oratorio femminile. Dal 1902 l'asilo fu affidato alle Figlie di Maria Ausiliatrice, le suore che fino al 2010 hanno gestito l'omonima scuola dell'infanzia. In questo periodo Paullo contava circa 2250 abitanti. Nel 1888 nacque il Corpo Bandistico \"Santa Cecilia\", tuttora attivo.\nIl censimento del 1931 rilev\u00f2 una popolazione di 2707 abitanti. Quello del 1954 ne cont\u00f2 invece 3441. In tempi recenti Paullo \u00e8 stato sede di scontri tra fascisti e partigiani, molto attivi nel territorio, dove spiccano le figure di Carlo Cavanna (1923-1944), comandante di Brigata della 175\u00aa SAP della Divisione Garibaldina e di Teresita Cremonesi (1923-2007), staffetta insignita della medaglia al merito partigiano. Il 25 luglio 1944 gli ordigni sganciati da un aereo della Luftwaffe colpirono un'abitazione provocando 6 morti.\nL'economia del paese \u00e8 rimasta per secoli legata all'attivit\u00e0 agricola (in particolare alla risicoltura e all'allevamento del bestiame), mentre a partire dal secondo dopoguerra cominci\u00f2 a trasformarsi grazie allo sviluppo di un tessuto industriale. Attualmente la cittadina ha perso in gran parte la sua caratteristica di paese agricolo disseminato di cascine e ha sub\u00ecto una forte urbanizzazione a partire dagli anni sessanta, trasformandosi in un centro commerciale, con qualche insediamento industriale.\nNegli anni sessanta il paroliere e cantante Alberto Testa lanci\u00f2 proprio a Paullo un disco ad esso dedicato, dal titolo \"Chiaro di luna a Paullo\".\nNonostante i legami storici con il lodigiano, alla costituzione della provincia di Lodi (1992) il comune di Paullo decise di non farne parte, restando cos\u00ec l'ultimo comune della citt\u00e0 metropolitana di Milano.\nIl 2 aprile 2009 un decreto del Presidente della Repubblica ha insignito il comune del titolo di citt\u00e0.\nSimboli.\nStemma.\nLo stemma di Paullo ha una particolare bellezza araldica e uno spiccato senso di esclusivit\u00e0. \u00c8 stato concesso dallo Stato il 30 aprile 1968 con Decreto del presidente della Repubblica.\nLo stemma comunale \u00e8 uno scudo troncato e semipartito, suddiviso cio\u00e8 in tre parti. Nella prima \u00e8 raffigurata un'aquila nera coronata in campo aureo; nella seconda parte, tagliata d'azzurro e d'argento, campeggia una stella d'argento a cinque raggi; nel terzo campo, rosso, spiccano due pali d'oro.\nMonumenti e luoghi d'interesse.\nArchitetture religiose.\nChiesa parrocchiale dei Santi Quirico e Giulitta.\nLa Chiesa parrocchiale di Paullo fu realizzata in sostituzione della vecchia chiesa negli anni sessanta del secolo scorso, su progetto dell'architetto Giancarlo Santuz. L'edificio attuale conserva dell'antica parrocchiale solo il nome e il campanile costruito in stile romanico con mattoni a vista, si pensa, verso la fine del XVII secolo. La nuova parrocchiale fu consacrata dal vescovo di Lodi il 21 giugno 1969 e il 29 giugno il parroco vi celebr\u00f2 la prima messa. L'antica chiesa fu costruita probabilmente nel XII secolo, tuttavia nel corso dell'Ottocento fu ristrutturata in stile neoclassico. L'organo a canne utilizzato ancora oggi nelle celebrazioni \u00e8 stato costruito da Gerolamo Carrera nel 1844. Oggi \u00e8 bisognoso di un'importante opera di restauro.\nNella chiesa \u00e8 conservata una piccola reliquia dei due santi patroni.\nChiesa di San Tarcisio.\nLa Chiesa di San Tarcisio fu realizzata negli anni settanta del secolo scorso, nell'ambito della costruzione di un villaggio residenziale, su progetto dell'architetto Gianfranco Andreoni. Venne intitolata al giovane martire del III secolo, San Tarcisio, in onore del vescovo di Lodi Tarcisio Vincenzo Benedetti, sotto il cui mandato a Paullo era stato costruito il nuovo oratorio e la nuova chiesa parrocchiale. La sua particolarit\u00e0 \u00e8 la costruzione in cemento armato a forma di cupola.\nSantuario di Santa Maria in Pratello.\nSecondo la tradizione la chiesa fu eretta per commemorare un evento miracoloso di cui fu protagonista una pastorella sordomuta, la quale riacquist\u00f2 la parola pregando davanti ad un'immagine della Madonna dipinta su un muro. All'inizio del XIV secolo venne portata al \"Pratello\" la statua in legno raffigurante la Madonna col Bambino, e collocata in una nicchia sopra l'altare, dov'\u00e8 tuttora. Il santuarietto ebbe un radicale rifacimento nel 1749, quando venne innalzata la cupola.\nNel 1956, fu eseguito un restauro generale della chiesa. Nel mese di maggio 2005 fu eseguito un restauro dell'affresco della Beata Vergine Maria e nello stesso anno il comune di Paullo ha provveduto al rinnovo delle aiuole, della fontana e del selciato antistanti la chiesa, creando, nello stesso tratto, una zona di solo passo pedonale.\nArchitetture civili.\nVilla Moncucca.\nVilla Moncucca \u00e8 l'edificio storico pi\u00f9 importante presente sul territorio comunale. Nato originariamente come monastero, \u00e8 stato trasformato nel corso degli anni fino a diventare un edificio destinato ad ospitare famiglie paullesi in difficolt\u00e0.\nPalazzo comunale.\nL'edificio, insieme alla vicina biblioteca e alla scuola elementare \"Giuseppe Mazzini\", \u00e8 uno degli edifici civili pi\u00f9 antichi presenti sul territorio. L'edificio risale al 1908 mentre la palazzina situata all'interno del cortile \u00e8 stata realizzata nel 1996. Il palazzo si affaccia sia su Piazza della Libert\u00e0, area pedonale, sia su via Mazzini, via centrale della citt\u00e0.\nBiblioteca comunale.\nL'edificio, risalente al 1938 occupa la parte nord di Piazza della Libert\u00e0, immediatamente a ridosso su via Milano. Nel corso degli anni sono stati diversi i cambi di destinazione d'uso di questo edificio: da Casa del Popolo a sede di ambulatori medici mutualistici fino a diventare biblioteca comunale e sede del consiglio comunale alla fine degli anni ottanta. Attualmente \u00e8 ricca di circa 35.000 volumi ed \u00e8 integrata nel Sistema Bibliotecario Milano Est.\nL'ex scuola elementare \"Giuseppe Mazzini\".\nL'ex scuola elementare \u201cGiuseppe Mazzini\u201d \u00e8 uno degli edifici pi\u00f9 antichi e di pregio presenti sul territorio comunale. Risalente al 1915, occupa una posizione centrale della citt\u00e0, attestandosi su via Mazzini a ridosso del palazzo comunale.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2021 la popolazione straniera residente nel comune era di persone, pari al 12% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nA Paullo \u00e8 parlato il dialetto paullese un dialetto simile a quello lodigiano con dei ricordi a quello milanese una delle varianti del ramo occidentale o insubre della lingua lombarda.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di ortodossi e musulmani. La comunit\u00e0 paullese possiede un'unica parrocchia. Paullo pur essendo nella citt\u00e0 metropolitana di Milano fa parte della Diocesi di Lodi. Il vicariato di Paullo comprende venti parrocchie, con una popolazione di circa 33.000 abitanti.\nAltre comunit\u00e0 religiose presenti sono:\nCultura.\nIstruzione.\nA Paullo sono presenti 5 plessi scolastici statali: una media inferiore, due elementari, una materna ed un asilo nido. Oltre a queste strutture sono presenti alcuni asili nido privati e una scuola materna in precedenza gestita dalle Suore di Maria Ausiliatrice, ora facente parte delle Scuole Diocesane di Lodi.\nStampa.\nDal 1986 viene diffuso \"Comune Aperto\", periodico a cura dell'amministrazione comunale. Su \"Il Cittadino\" e \"Il Giorno\" sono presenti sezioni dedicate a Paullo.\nCucina.\nIl dolce tipico di Paullo \u00e8 la torta Chiaro di luna, che deve il suo nome proprio alla canzone del paroliere e autore televisivo Alberto Testa, datata 1962. L'inventore della torta \u00e8 stato Ettore Pahor, che all'epoca del disco di Testa era l'unico pasticciere a Paullo. A lui l'allora sindaco del paese chiese di creare un dolce per festeggiare il lancio a Paullo del brano di Testa, con tanto di gemellaggio con i francesi di Maubeuge. Gli ingredienti base sono pasta frolla, mandorle e marmellata.\nNel 1945 \u00e8 stato selezionato a Paullo da Angelo De Vecchi il riso Carnaroli.\nConcorsi letterari.\nIl Premio Letterario Internazionale \"Lago Gerundo\", patrocinato dalla Regione Lombardia, \u00e8 organizzato annualmente dall'assessorato alla Cultura e di Paullo e dall\u2019Associazione Culturale \u201cFrontiera\u201d, con la collaborazione degli editori Meravigli, Morellini, Puntoacapo e Perlascena.it.\nIl concorso \u00e8 aperto a tutti gli scrittori italiani e stranieri (purch\u00e9 in traduzione italiana) anche gi\u00e0 premiati in altri concorsi.\nGeografia antropica.\nSecondo l'ISTAT, il territorio comunale comprende il centro abitato di Paullo e la localit\u00e0 di Conterico.\nUrbanistica.\nLa conformazione stradale e di conseguenza degli isolati urbani \u00e8 riconducibile al tipico assetto dell'impianto romano, che identifica il cardo (esteso in senso nord-sud, con l\u2019attuale via Matteotti) e il decumano (esteso da est a ovest, verosimilmente con l\u2019odierna via Milano), a loro volta collegati direttamente con le direttrici principali degli assi Lodi-Bergamo e Milano-Crema.\nEconomia.\nAgricoltura.\nNell'economia locale l'agricoltura, praticata con successo grazie alle favorevoli caratteristiche del terreno, continua a rivestire un ruolo importante: si coltivano essenzialmente cereali e foraggi; sviluppato \u00e8 anche l'allevamento di bovini.\nIndustria.\nIl tessuto industriale \u00e8 costituito da stabilimenti lattiero-caseari, di prodotti farmaceutici e del vetro; a questi si affiancano varie imprese edili. Nel 2008 le imprese censite nel territorio del comune sono 615 per un totale di 1817 addetti (Anno 2005). Di queste 69 per 415 addetti appartengono al comparto dell'industria; 172 per 304 addetti al comparto del commercio; 258 per 970 addetti al comparto servizi.\nInfrastrutture e trasporti.\nStrade.\nPaullo \u00e8 interessato dalle seguenti direttrici stradali: strada provinciale ex SS 415 Paullese, strada provinciale 15b \"Vecchia Paullese\", strada provinciale 16, strada provinciale 158, strada provinciale 181.\nIl comune \u00e8 servito dalla tangenziale est di Milano e dalla tangenziale est esterna di Milano tramite i caselli omonimi.\nMobilit\u00e0 urbana.\nI trasporti urbani e interurbani di Paullo vengono svolti con autoservizi di linea gestiti dalle societ\u00e0 Autoguidovie Italiane e LINE. \u00c8 inoltre in progetto il prolungamento della linea M3 della metropolitana di Milano con due fermate nel territorio paullese.\nSport.\nHanno sede nel comune la societ\u00e0 Paullese Calcio, che ha disputato campionati dilettantistici regionali, e la Rugby Gerundi, fino alla stagione 2015-2016 in Serie D.\nA Paullo era presente una squadra di pallacanestro, attiva dal 1969 al 1981 come Pallacanestro Polisportiva ACLI Paullo. \u00c8 stata rifondata nel 1992 come A.S.D. Pro Paullo.\nHa sede a Paullo la Ginnastica Artistica Paullese fondata nel 1978 poi rifondata nel 2012 come a. S. D. Ginnastica Paullese"}
{"id": "1309317", "revid": "76963", "url": "https://it.wikipedia.org/wiki?curid=1309317", "title": "Miliyah Kato", "text": "In lingua giapponese il suo vero nome \u00e8 .\nHa iniziato a comporre canzoni e a cantare all'et\u00e0 di quattordici anni. Messa sotto contratto dalla Sony Music Japan dopo un'audizione, ha debuttato con un disco singolo intitolato \"Never Let go\", messo in commercio l'8 settembre 2004, e rimasto in classifica fra i trenta migliori singoli per oltre un mese.\n\u00c8 autrice di molti dei suoi testi e fra i suoi maggiori successi vi \u00e8 \"Love is...\", ispirata al canone di Pachelbel. Molte delle sue canzoni sono trasmesse in video via web su YouTube ed in podcasting.\nIl suo nome d'arte \u00e8 composto dalle sillabe iniziali del suo nome e di quelli di sua madre e dei suoi fratelli. Cultrice di Mary J. Blige, ama il \"Keiniku\", tipico piatto giapponese. Di lei si sa che a scuola prediligeva la matematica e che fra i valori principali pone quello della famiglia.\nDi temperamento \"moody\", si \u00e8 ispirata per le sue composizioni alla musica di Marvin Gaye e a quella della stessa Blige.\n\u00c8 stata \"nominata\" nel 2006 per il Video Music Awards Japan di MTV."}
{"id": "1309324", "revid": "212348", "url": "https://it.wikipedia.org/wiki?curid=1309324", "title": "Apologia di un matematico", "text": "Apologia di un matematico (\"A Mathematician's Apology\") \u00e8 un saggio scritto dal matematico britannico G. H. Hardy nel 1940. Si tratta, come suggerisce il titolo, di un'appassionata difesa della matematica, materia alla quale l'autore ha dedicato la vita. Temi ricorrenti sono l'estetica della matematica, il rapporto tra teoria e applicazione pratica, la sua utilit\u00e0 e la discussione sulla realt\u00e0 dei suoi oggetti.\nScritta ad un'et\u00e0 di 62 anni, \u00e8 composta di 29 paragrafi, l'ultimo dei quali \u00e8 l'unico direttamente autobiografico.\nNon \u00e8 un'opera specialistica, n\u00e9 \u00e8 un'opera divulgativa, nonostante la presenza di due dimostrazioni (sull'infinit\u00e0 dei numeri primi e sull'irrazionalit\u00e0 della radice quadrata di 2), le quali servono all'autore come esempi di bellezza matematica. L'impostazione dello scritto non \u00e8 analitico-espositiva, bens\u00ec discorsiva. Lo stile \u00e8 conciso e perlopi\u00f9 asciutto: rari gli artifici retorici cui ricorre l'autore, cos\u00ec come i periodi che necessitano pi\u00f9 d'una lettura. Bench\u00e9 il libro sia, nell'insieme, semplice ed accessibile a tutti, i temi affrontati non sono banali.\nMotivazioni.\nLo scopo principale del libro \u00e8 una difesa del valore e dell'importanza della vita di Hardy; lui stesso indica due precisi motivi che lo hanno spinto alla scrittura dell'opera.\nIn primo luogo Hardy sentiva, a causa dell'et\u00e0, di non poter pi\u00f9 contribuire efficacemente alla ricerca matematica. \u00abNessun matematico pu\u00f2 dimenticarsi che la matematica, pi\u00f9 di qualsiasi altra arte o di qualsiasi altra scienza, \u00e8 un'attivit\u00e0 per giovani\u00bb scrive; contribuisce quindi con quest'opera nell'unico modo che ancora gli \u00e8 possibile, esprimendo le sue ragioni per fare ricerca matematica.\nIn secondo luogo, Hardy, convinto pacifista, voleva precisare (nel periodo in cui scrive \u00e8 cominciata la seconda guerra mondiale) l'assoluta estraneit\u00e0 della matematica a qualsiasi proposito bellico; \u00abNessuno ha ancora scoperto un uso bellico della teoria dei numeri o della relativit\u00e0\u00bb scrive, sebbene queste sue affermazioni saranno smentite dallo sviluppo della bomba atomica e, pi\u00f9 tardi, della crittografia a chiave pubblica che si basa sulla teoria dei numeri primi.\nTemi.\nL'utilit\u00e0 della matematica.\nUno dei temi principali, che ricorre in molte parti dell'opera, \u00e8 l'effettiva utilit\u00e0 della matematica. Hardy distingue tra due \"livelli\" della matematica, uno banale e uno vero: il primo \u00e8 formato dalla matematica scolastica e dalla matematica universitaria che pu\u00f2 considerarsi come prolungamento di questa, e secondo Hardy \u00e8 formata dall'algebra elementare, dalla geometria euclidea e dalle basi del calcolo differenziale e integrale. Queste parti vengono considerate come le uniche che hanno una vera e propria utilit\u00e0 pratica, ma anche come quelle meno interessanti e \"belle\". Hardy l'avvicina ai problemi degli scacchi, che considera puri esercizi di \"calcolo\".\nAl contrario, la matematica vera \u00e8 formata da quelle discipline che non vengono studiate per le loro applicazioni ma per il loro interesse intrinseco, come la teoria dei numeri, disciplina prediletta di Hardy; in questo insieme Hardy include per\u00f2 altri campi, come la meccanica quantistica o la teoria della relativit\u00e0, che pur non essendo parti della matematica pura sono, a suo parere, altrettanto astratte e, in un senso da lui precisato, \"inutili\". Hardy considera questa \"inutilit\u00e0\" non come una connotazione negativa, ma anzi come un valore: addirittura arriva a proclamare \u00abNon ho mai fatto nulla di \"utile\"\u00bb.\nMatematica pura e applicata.\nUn'altra differenza che esiste nella matematica riguarda la differenza tra la matematica pura e quella applicata: questa classificazione \u00e8 per Hardy complementare alla precedente, perch\u00e9 esistono parti banali come parti vere della matematica in tutti e due i campi.\nSecondo Hardy la matematica pura risulta superiore a quella applicata a causa della sua intrinseca libert\u00e0; i matematici puri esplorano dei mondi immaginari, mentre quelli applicati devono rinunciare a molte soluzioni interessanti soltanto perch\u00e9 non si adattano alla realt\u00e0 fisica; sono in questo senso \"schiavi\" della realt\u00e0.\nLa bellezza matematica.\nSecondo Hardy la maggiore attrattiva della matematica sta nella sua bellezza, paragonabile alle forme create da un pittore o da un poeta. Sebbene si definisca incapace di definirla, Hardy riesce comunque ad enumerare alcune caratteristiche che rendono un teorema \"bello\" (insieme alla sua dimostrazione): queste sono la sua imprevedibilit\u00e0, linevitabilit\u00e0 e leconomia.\nCon questi aggettivi intende che una dimostrazione dovrebbe essere formata da una sola \"linea di attacco\", usando metodi il pi\u00f9 possibile elementari e senza perdersi nell'enumerazione di casi particolari, differenziandosi cos\u00ec dai problemi di scacchi, nei quali in quel tempo la presenza di pi\u00f9 varianti simili era considerata un merito.\nL'eternit\u00e0 della matematica.\nUn'altra attrattiva \u00e8 per Hardy la perennit\u00e0 della matematica; \u00abArchimede sar\u00e0 ricordato quando Eschilo sar\u00e0 dimenticato, perch\u00e9 le lingue muoiono ma le idee matematiche no\u00bb. secondo l'autore, i matematici sono gli uomini che pi\u00f9 possono avvicinarsi all'idea \"ingenua\" di immortalit\u00e0; inoltre, a parte alcune eccezioni, generalmente i matematici famosi sono coloro che pi\u00f9 hanno contribuito.\nLa realt\u00e0 matematica.\nPer Hardy i matematici non sono dei \"creatori\", ma dei semplici osservatori di una realt\u00e0 esterna e intangibile, delle quali le nostre dimostrazioni sono dei taccuini su cui i matematici segnano le loro osservazioni e i loro viaggi. Hardy prosegue arrivando ad una sorta di paradosso, per cui la matematica \u00e8 pi\u00f9 aderente alla realt\u00e0 della fisica, in quanto la prima si occupa di descrivere con precisione una realt\u00e0 ideale, mentre la seconda descrive approssimativamente la realt\u00e0 fisica."}
{"id": "1309325", "revid": "1442080", "url": "https://it.wikipedia.org/wiki?curid=1309325", "title": "Clostridium perfringens", "text": "Il Clostridium perfringens (noto in precedenza come \"Clostridium welchii\") \u00e8 un batterio gram-positivo, a forma di bastoncello, anaerobio, solfito-riduttore e sporigeno, appartenente al genere \"Clostridium\". \"C. perfringens\" \u00e8 ubiquitario in natura e pu\u00f2 essere trovato come un normale componente di vegetali in decomposizione, nel sedimento marino, nel tratto intestinale degli esseri umani e di altri vertebrati, negli insetti, nell'acqua e nel suolo. Virtualmente ogni campione di suolo che sia esaminato, ad eccezione delle sabbie del Sahara, contiene \"C. perfringens\".\nCaratteristiche di infezione.\nI \"Clostridium\" che contaminano le ferite sono in genere polimicrobici, e comprendono le specie \"C. perfringens\", \"C.novyi\", \"C. septicum\" ed altri; questi provengono prevalentemente dall'ambiente oppure sono una componente della normale flora microbica dell'ospite. L'ambiente anaerobico presente nelle ferite profonde facilita la replicazione del \"Clostridium\" e la produzione di tossine. Infezioni a carico di \"C. perfringens\" mostrano evidenza di necrosi dei tessuti, batteremia, enfisema, colecistiti, e gangrena gassosa, conosciuta anche come mionecrosi. La tossina coinvolta nella gangrena gassosa \u00e8 nota con il nome di \u03b1-tossina, una fosfolipasi C che porta a una emolisi massiva e a un aumento della permeabilit\u00e0 vascolare con perdite di sangue causate dalla degradazione delle piastrine. Nel complesso produce alterazioni nella membrana cellulare, interferendo con le sue normali funzioni.\nLa gangrena gassosa \u00e8 un processo che ha inizio con l'ingresso di spore in una ferita scarsamente ossigenata. Queste, una volta germinate, indurranno la degenerazione del tessuto molle adiacente con relativa produzione di gas nel caso in cui producano specifiche tossine, sia alfa sia teta. Il gas conferir\u00e0 alla zona un caratteristico crepitio.\nIl \"C. perfringens\" \u00e8 uno dei principali responsabili dei processi di putrefazione dei cadaveri con produzione di gas tissutale.\nTossinfezione alimentare.\nAlcuni ceppi di \"C. perfringens\" producono una tossina che causa tossinfezione alimentare se ingerita. In Gran Bretagna e negli Stati Uniti sono la terza causa pi\u00f9 comune di malattie derivate dagli alimenti, con carne e pollame non ben cucinati principali colpevoli di ospitare il batterio. L'enterotossina clostridiale che media la malattia \u00e8 termolabile ed \u00e8 inattivata a 74\u00a0\u00b0C ; pu\u00f2 essere ritrovata nei cibi contaminati e nelle feci.\nL'incubazione \u00e8 tra le 8 e le 16 ore dopo l'ingestione del cibo contaminato. Manifestazioni tipiche sono crampi addominali e diarrea mentre vomito e febbre sono pi\u00f9 rari. L'intero corso della malattia si risolve in circa 24 ore. Rarissimi sono i casi fatali da enterite clostridiale necrotizzante in cui si sa essere coinvolto il \"Tipo C\" dell'organismo, che produce la \u03b2-tossina, potenzialmente ulcerante.\nPare che molti casi di avvelenamento da cibo a carico di \"C. perfringens\" rimangano subclinici, dato che gli anticorpi contro la tossina sono diffusi nella popolazione. Questo porta alla conclusione che, se non tutta, almeno la maggioranza della popolazione ha sperimentato un avvelenamento da cibo dovuta a \"C. perfringens\".\nCaratteristiche delle colonie.\nUtilizzando piastre con agar sangue, il \"C. perfringens\" cresce anaerobicamente e produce \u03b2-emolisi, \u00e8 piatto, diffuso, rugoso, forma colonie traslucenti con margini frastagliati. Una piastra di agar Nagler contenente 5-10% albume \u00e8 usata per identificare ceppi che producono \u03b1-tossina, una lecitinasi diffusibile che interagisce con i lipidi nel tuorlo d'uovo producendo un caratteristico precipitato intorno alle colonie. Met\u00e0 delle piastre sono trattate con antitossina che agisce come controllo durante l'identificazione.\nUn altro terreno usato nella ricerca del \"C. perfringens\" \u00e8 il T.S.C. (Triptosio Solfito Cicloserina Agar), su cui la riduzione del solfito \u00e8 rivelata dalla caratteristica colorazione nera delle colonie."}
{"id": "1309328", "revid": "767487", "url": "https://it.wikipedia.org/wiki?curid=1309328", "title": "Ipoclorito", "text": "L'ipoclorito \u00e8 l'anione del cloro con numero di ossidazione +1 e con la formula chimica ClO\u2212. Un ipoclorito \u00e8 anche un sale dell'acido ipocloroso. Esempi comuni di sali inorganici sono l'ipoclorito di sodio (la comune candeggina per uso domestico) e l'ipoclorito di calcio (una componente di polvere decolorante, uno sbiancante al \"cloro\").\nPropriet\u00e0.\nTutti gli ipocloriti godono di propriet\u00e0 ossidanti che sono tuttavia molto inferiori rispetto a quelle dell'acido ipocloroso. Il loro potenziale standard di riduzione infatti \u00e8 pari a 0,878 Volt mentre quello dell'acido ipocloroso \u00e8 uguale a 1,61 Volt. In soluzione acquosa tutti gli ipocloriti si comportano come basi di Bronsted originando quindi soluzioni alcaline.\nIn soluzioni acquose, gli ipocloriti, ed in particolare l'ipoclorito di sodio, liberano lentamente cloro che tende a disinfettare il solvente. Per questa ragione il composto viene utilizzato nella disinfezione delle acque.\nApplicazioni di laboratorio.\nAgente ossidante.\nIpoclorito \u00e8 il pi\u00f9 forte agente ossidante degli ossoanioni del cloro. Questo pu\u00f2 essere visto confrontando i potenziali standard della serie delle celle elettrolitiche; i dati mostrano anche che gli ossoanioni di cloro sono ossidanti pi\u00f9 forti in condizioni acide.\nL'ipoclorito \u00e8 un ossidante sufficientemente forte da convertire Mn(III) in Mn(V) durante la reazione di epossidazione di Jacobsen e convertire\n a . Questo potere ossidante \u00e8 ci\u00f2 che li rende efficaci agenti \nsbiancanti e disinfettanti."}
{"id": "1309330", "revid": "709565", "url": "https://it.wikipedia.org/wiki?curid=1309330", "title": "UTC-5", "text": "UTC-5 \u00e8 un fuso orario, in ritardo di 5 ore sull'UTC. Rappresenta geograficamente l'ora degli Stati Uniti orientali.\nZone.\n\u00c8 utilizzato nei seguenti territori:\nGeografia.\nIn teoria UTC-5 corrisponde a una zona di longitudine compresa tra 82,5\u00b0 W e 67,5\u00b0 W e l'ora utilizzata corrispondeva all'ora solare media del 75\u00ba meridiano ovest, riferimento integrato nell'UTC nel 1972.\nIn Canada e negli Stati Uniti il fuso orario \u00e8 chiamato \"Eastern Standard Time\" (EST) in inglese oppure \"Heure normale de l'Est\" (HNE) in francese. \u00c8 quindi l'Ora di New York, trovandosi l\u2019enorme megalopoli proprio a ridosso del meridiano fondamentale del fuso.\nOra legale.\nTra le zone di UTC-5 che adottano l'ora legale ci sono le Bahamas, il Canada (tranne un'isoletta del Nunavut), Cuba, Haiti, gli Stati Uniti e le isole Turks e Caicos, che passano a UTC-4.\nReciprocamente, le zone a UTC-6 che osservano l'ora legale, tutte nel Nordamerica tranne l\u2019isola di Pasqua, passano a UTC-5."}
{"id": "1309332", "revid": "184755", "url": "https://it.wikipedia.org/wiki?curid=1309332", "title": "Jacques Lipchitz", "text": "Biografia.\nFiglio di un impresario edile di origine ebreo-lituano-russa e di una madre di origine ebreo-polacco-lituana fu avviato agli studi di ingegneria in Russia. Nel 1909, sostenuto della madre, Lipchitz si rec\u00f2 a Parigi per studiare prima all'\"\u00c9cole des Beaux-Arts\" e successivamente all'\"Acad\u00e9mie Julian\" iniziando la sua attivit\u00e0 come scultore realista.\nPresto entr\u00f2 nell'orbita della ricerca primitivista e cubista nella comunit\u00e0 artistica di Montmartre e Montparnasse dove conobbe Juan Gris e Pablo Picasso e divenne amico di Amedeo Modigliani che lo ritrasse con la moglie Berthe (\"Jacques Lipchitz e sua moglie Bertha\") nel 1917.\nNel 1912 espose presso il Salon \"National des Beaux-Arts\" e il \"Salon d'Automne\". La sua prima mostra personale si tenne presso la galleria \"L'Effort Moderne\" di L\u00e9once Rosenberg nel 1920. Nel 1922 il dottor Albert Barnes lo incaric\u00f2 di eseguire cinque bassorilievi per la sua villa a Merion, in Pennsylvania.\nSue di quel periodo le opere: \"La danzatrice\" del Mus\u00e9e d'art moderne de la Ville de Paris (1913); \"Marinaio con chitarra\" della Albright-Knox Art Gallery di Buffalo (1914); \"Bagnante\" (1915 New York, collezione privata); \"Testa\" (1915) e \"Suonatore di chitarra\" (1922) conservate presso il Kunstmuseum di Basilea. In quegli anni le sue sculture in pietra erano fortemente caratterizzate in senso cubista, con figure umane e teste ridotte a semplici blocchi squadrati.\nIntorno alla met\u00e0 degli anni venti la sua ricerca lo port\u00f2 ad abbandonare l'analisi dei singoli volumi scultorei e a definire forme dinamiche e lineari fondate sull'intreccio degli elementi spaziali: le cosiddette \"sculture trasparenti\", che lasciavano intravedere lo spazio, ottenute con la tecnica della cera fusa. Con opere come \"Donna con chitarra\" del 1927 e \"La gioia di vivere\" dello stesso periodo (vedi foto in alto) abbandon\u00f2 le linee spigolose del linguaggio cubista per rifarsi a forme pi\u00f9 naturali.\nNel 1935 gli venne dedicata una mostra a New York presso la Galleria Brummer, e due anni dopo fu esposta all'Esposizione Universale di Parigi la sua scultura \"Prometeo\" che gli fece ottenere una medaglia d'oro.\nCon l'occupazione della Francia durante la seconda guerra mondiale e la deportazione degli ebrei nei campi di sterminio, Lipchitz fu costretto a lasciare Parigi. Nel 1940 si trasfer\u00ec a Tolosa e l'anno successivo, con l'aiuto del giornalista Varian Fry di Marsiglia, fugg\u00ec a New York.\nNel 1946 partecip\u00f2 alla decorazione della cappella di \"Notre-Dame De Toute Gr\u00e2ce\" al Plateau d'Assy (Monte Bianco), con Matisse, Rouault, Bonnard e Chagall.\nPartecip\u00f2 con alcune sue opere alla seconda e terza edizione di \"documenta\" a Kassel, rispettivamente nel 1959 e nel 1964.\nNel 1962 partecip\u00f2, insieme ai pi\u00f9 importanti scultori internazionali dell'epoca, alla mostra \"Sculture nella citt\u00e0\" organizzata da Giovanni Carandente nell'ambito del V Festival dei Due Mondi a Spoleto. Present\u00f2 una scultura in bronzo dal titolo \"Sacrifice\" del 1948.\nDal 1963 si stabil\u00ec a Pietrasanta in Italia e scrisse la sua autobiografia che fu pubblicata in occasione della sua mostra retrospettiva al \"Metropolitan Museum of Art di New York\" nel 1972. Mentre agli inizi della sua carriera Lipchitz modellava le sue figure in creta o gesso e successivamente adottava la tecnica della fusione in bronzo, o in alcuni casi in piombo, a partire dal suo soggiorno a Pietrasanta egli cominci\u00f2 a scolpire direttamente la pietra o il granito o il marmo. La sua produzione dell'ultimo periodo fu caratterizzata da forme plastiche figurative nuovamente vicine al realismo e non di rado monumentali.\nNel 1969 fu inaugurata al Music Center Los Angeles una sua scultura in bronzo, alta pi\u00f9 di 14 metri, intitolata \"Pace sulla Terra\".\nJacques Lipchitz mor\u00ec a Capri nel 1973 e venne sepolto ad Har Hamenuhot, Gerusalemme. La sua opera monumentale \"Il nostro albero della vita\" che doveva ornare il monte pi\u00f9 alto di Israele, venne terminata dalla seconda moglie, la scultrice berlinese Yulla Halberstadt.\nCritica e diffusione.\nJacques Lipchitz \u00e8 considerato il fondatore del linguaggio cubista in scultura e i suoi lavori sono stati analizzati e commentati dai pi\u00f9 importanti studiosi e direttori di musei a livello internazionale.\nLe sue sculture sono esposte nei maggiori musei di tutto il mondo, dal Metropolitan di New York alla Tate Gallery di Londra, dal Museo di Israele a Gerusalemme al Museo di Rotterdam, e le sue opere pubbliche si possono ammirare a New York, Filadelfia, Londra, Roma, Parigi e in altre citt\u00e0.\nLa Fondazione Jacques &amp; Yulla Lipchitz, Inc. di New York, che conserva il patrimonio dell'artista, ha contribuito alla diffusione della sua opera attraverso una serie di donazioni. \nIn Italia, la donazione pi\u00f9 consistente \u00e8 stata disposta nel giugno del 2011 dall'avvocato Hanno D. Mott, erede dell'artista e presidente della Fondazione, a favore del Comune di Prato e attualmente esposta al Museo Civico di Palazzo Pretorio .\nSi tratta di 43 disegni e 21 sculture in gesso, tra le quali il famoso \"Arlecchino con mandolino\" (1920) splendido esempio di scultura cubista.\nAltri progetti.\nPalazzo Pretorio (Prato)"}
{"id": "1309339", "revid": "110157", "url": "https://it.wikipedia.org/wiki?curid=1309339", "title": "Borgo Flora", "text": "Borgo Flora \u00e8 una citt\u00e0 di fondazione frazione del comune di Cisterna di Latina.\nStoria e territorio.\nNasce nel 1934 con l'appoderamento a seguito della bonifica fascista.\nIl territorio del borgo, al tempo conosciuto come \"Pantano\" a causa dello stato paludoso in cui versava, fu dopo la bonifica suddiviso in poderi che furono assegnati con diversi criteri a cittadini della zona e a coloni provenienti da altre regioni: in particolare i poderi costruiti dall'Opera Nazionale Combattenti furono assegnati a coloni reduci della prima guerra mondiale, di origini venete e in minima parte friulane, mentre i poderi dell'universit\u00e0 agraria di Cisterna furono assegnati prevalentemente a coloni di origine laziale.\nLa maggior parte degli abitanti del borgo \u00e8 tuttavia oggi di origini campane, pi\u00f9 precisamente dei paesi di Morcone e Santa Croce in provincia di Benevento, che a partire dagli anni '50 si insediarono nella comunit\u00e0, in parte sostituendo le famiglie originarie ed in parte aggiungendosi.\nL'arrivo del kiwi.\nNegli anni il borgo si \u00e8 evoluto da semplice realt\u00e0 contadina a vera e propria realt\u00e0 imprenditoriale: a partire dalle fine degli anni '70 \u00e8 iniziato il vero sviluppo economico della zona con la coltura del kiwi qualit\u00e0 Hayward che si \u00e8 allargato fino allo stato attuale, in cui Borgo Flora \u00e8 tra le zone con la pi\u00f9 alta concentrazione al mondo di piantagioni di actinidia con un export superiore ai 200.000 ql.&lt;br&gt;\nL'importanza di tale fenomeno, allargatosi poi a gran parte dell'agro pontino e soprattutto al comune di Cisterna di Latina, ha spinto il comune stesso a richiedere ed ottenere il marchio I.G.P. Kiwi Latina.\nSociet\u00e0.\nEvoluzione demografica.\nOggi Borgo Flora \u00e8 in pieno sviluppo economico e demografico; il piano regolatore ha permesso la creazione di una vasta area edificabile con strade e servizi annessi e quindi la costruzione di ville a schiera e altri tipi di abitazioni.\nToponomastica.\nLe strade del borgo sono intitolate a benefattori locali, politici di epoca fascista e pionieri della bonifica.\nMonumento ai Bonificatori.\nInaugurato nel settembre 2007, il monumento ricorda le migliaia di persone che lavorarono alle opere di bonifica."}
{"id": "1309340", "revid": "371529", "url": "https://it.wikipedia.org/wiki?curid=1309340", "title": "Psychoderelict", "text": "Psychoderelict \u00e8 un concept album scritto, prodotto e registrato da Pete Townshend. Alcuni personaggi e temi presentati in questo lavoro verranno ripresi nell'opera \"The Boy Who Heard Music\", presentata sull'album degli Who \"Endless Wire\" e adattata come musical rock.\nTracce.\nDialog version\nMusic Only version"}
{"id": "1309344", "revid": "1977557", "url": "https://it.wikipedia.org/wiki?curid=1309344", "title": "Lucia Filippini", "text": "\u00c8 stata proclamata santa da papa Pio XI nel 1930.\nBiografia.\nLucia Filippini nacque da famiglia di origini nobili. \nIncontr\u00f2 per la prima volta Rosa Venerini nel 1692: le Maestre erano state trasferite provvisoriamente nel conservatorio di Santa Chiara a Montefiascone, poich\u00e9 il cardinal Barbarigo doveva decidere dove poter aprire la nuova scuola. Rosa raccont\u00f2 di aver visto, nel refettorio, una ragazza giovane e snella, solerte e caritatevole nel servire gli altri; Lucia rimase a sua volta colpita da quella donna rigida e seria, con un lungo abito scuro.\nLucia entr\u00f2 nelle grazie di Rosa e cos\u00ec nel 1707 papa Clemente XI la invit\u00f2 a fondare uno dei suoi istituti anche a Roma, dove diede origine ad una nuova congregazione di \"Maestre Pie\", autonoma da quella della Venerini (vedi Maestre Pie Filippini). Lucia rimarr\u00e0 per il resto della sua vita a dirigere le Scuole di Roma come Superiora della sua Congregazione, autorizzata inizialmente dalla Venerini.\nLa Filippini mor\u00ec a 60 anni di tumore al seno il 25 marzo 1732, quattro anni dopo Rosa Venerini, che l'aveva sostenuta e accudita durante i periodi di malattia e durante i periodi difficili, come una Madre spirituale.\nCulto.\nFu dichiarata beata da papa Pio XI nel 1926 e canonizzata dal medesimo il 22 giugno 1930.\nLa sua memoria liturgica ricorre il 25 marzo. Dal Martirologio Romano: \"Presso Montefiascone nel Lazio, santa Lucia Filippini, fondatrice dell'Istituto delle Maestre Pie per la promozione dell'istruzione cristiana delle ragazze e delle donne, specialmente quelle povere\".\nA lei sono state intitolate vie a Montefiascone, Tarquinia, Anzio, Frascati, Nettuno, Roma, Castel Gandolfo e Napoli."}
{"id": "1309347", "revid": "33277", "url": "https://it.wikipedia.org/wiki?curid=1309347", "title": "Santa Lucia Filippini", "text": ""}
{"id": "1309349", "revid": "38120", "url": "https://it.wikipedia.org/wiki?curid=1309349", "title": "Mazin Saga", "text": ""}
{"id": "1309350", "revid": "729019", "url": "https://it.wikipedia.org/wiki?curid=1309350", "title": "Sul punto di dimenticare", "text": "Sul punto di dimenticare (Pull - QLP 113), \u00e8 il 3\u00ba album del cantante ed attore Gianni Meccia.\nL'Album presenta 10 brani, dei quali buona parte sono reinterpretazioni di celebri successi del cantautore.\n\u00b0 : Nuove composizioni\nTracce.\nLato A\n- Intro vocale a cura di Giancarlo Guardabassi e Gianni Meccia\nLato B"}
{"id": "1309352", "revid": "38120", "url": "https://it.wikipedia.org/wiki?curid=1309352", "title": "Mazin saga", "text": ""}
{"id": "1309353", "revid": "834", "url": "https://it.wikipedia.org/wiki?curid=1309353", "title": ".xcf", "text": ""}
{"id": "1309361", "revid": "486946", "url": "https://it.wikipedia.org/wiki?curid=1309361", "title": "Great mazinger", "text": ""}
{"id": "1309363", "revid": "486946", "url": "https://it.wikipedia.org/wiki?curid=1309363", "title": "Grande mazinger", "text": ""}
{"id": "1309365", "revid": "486946", "url": "https://it.wikipedia.org/wiki?curid=1309365", "title": "Great mazinga", "text": ""}
{"id": "1309366", "revid": "400694", "url": "https://it.wikipedia.org/wiki?curid=1309366", "title": "Il Grande Mazinger", "text": ""}
{"id": "1309369", "revid": "287204", "url": "https://it.wikipedia.org/wiki?curid=1309369", "title": "I racconti dei Vedovi Neri", "text": "I racconti dei Vedovi Neri (\"Tales of the Black Widowers\") \u00e8 una raccolta di racconti gialli di Isaac Asimov, che raccoglie i primi racconti dedicati ai Vedovi Neri. La raccolta dei racconti venne pubblicata per la prima volta nel 1974, mentre molti dei racconti erano gi\u00e0 stati pubblicati sulla rivista \"Ellery Queen's Mistery Magazine\"."}
{"id": "1309370", "revid": "486946", "url": "https://it.wikipedia.org/wiki?curid=1309370", "title": "Il grande Mazinger", "text": ""}
{"id": "1309376", "revid": "305330", "url": "https://it.wikipedia.org/wiki?curid=1309376", "title": "Choanozoa", "text": "I coanozoi (Choanozoa), dal greco antico: \" (ch\u00f3anos)\" = \"imbuto\" e \" (z\u00f4on)\" = \"animale\" \u00e8 il nome di un phylum di protisti che appartiene agli opistoconti.\nAlcuni coanozoi come i coanoflagellati appaiono pi\u00f9 simili ai metazoi che ai funghi, e sono di grande interesse per i biologi che studino l'evoluzione degli animali, sebbene la monofilia del gruppo non sia riconosciuta universalmente."}
{"id": "1309385", "revid": "110157", "url": "https://it.wikipedia.org/wiki?curid=1309385", "title": "Il segreto della Torre di Londra", "text": "Il segreto della Torre di Londra \u00e8 un romanzo scritto da C. J. Sansom, pubblicato in Italia nel 2006 dalla casa editrice Sperling &amp; Kupfer.\nTrama.\nDopo aver scoperto un complotto per rovesciare la monarchia, il re Enrico VIII, nell'estate del 1541, per ribadire all'inquieta nobilt\u00e0 delle contee del Nord dell'Inghilterra la sua supremazia, organizza una grandiosa visita ufficiale nel paese per ricevere atto di sottomissione. Lo accompagnano migliaia di soldati, la crema della nobilt\u00e0 e la sua quinta moglie, Caterina Howard.\nNel mese di settembre l'avvocato Matthew Shardlake viene inviato a York dall'arcivescovo Thomas Cranmer per far parte del seguito della visita come incaricato di occuparsi delle suppliche al re. Un secondo incarico, ufficioso, \u00e8 quello di assicurarsi che un pericoloso cospiratore, Edward Broderick, arrivi vivo alla Torre di Londra.\nTuttavia, nel fermento generale, l'acuto legale coglie segnali allarmanti e, con l'aiuto del suo fidato assistente Jack Barak, decide di indagare per conto proprio. Cos\u00ec facendo, mentre l'imponente corteo avanza, mastro Shardlake incappa in una serie di informazioni compromettenti che, nelle mani delle persone sbagliate, potrebbero minare la stabilit\u00e0 della monarchia stessa: dalla confessione di un moribondo alla sparizione di un cofanetto contenente informazioni molto pericolose, senza citare i numerosi intrighi orditi nell'ombra. Ne fa le spese lo stesso avvocato che subisce numerosi attentati alla sua vita e alla fine sar\u00e0 proprio lui stesso a finire nella tanto temuta Torre di Londra...\nPersonaggi principali.\nMatthew Shardlake: avvocato incaricato di condurre il prigioniero a Londra;\nJack Barak: assistente di Shardlake;\nGiles Wrenne: avvocato conosciuto da Shardlake a York;\nJennet Marlin: dama di compagnia della regina;\nTamasin Reedbourne: dama a servizio della cucina privata della regina."}
{"id": "1309392", "revid": "92723", "url": "https://it.wikipedia.org/wiki?curid=1309392", "title": "Mar\u00eda Rafols Bruna", "text": "\u00c8 stata proclamata beata da papa Giovanni Paolo II nel 1994.\nMemoria liturgica il 30 agosto."}
{"id": "1309393", "revid": "33277", "url": "https://it.wikipedia.org/wiki?curid=1309393", "title": "Mar\u00eda Rafols", "text": ""}
{"id": "1309402", "revid": "547992", "url": "https://it.wikipedia.org/wiki?curid=1309402", "title": "Corrado il Rosso", "text": "Origine.\nSecondo il \"Reginonis Chronicon, Continuator Reginonis Trevirensis\", era figlio del conte di Speyergau, di Nahegau e di Wormsgau, Guarniero (Werner) V e della moglie, di cui non si conosce il nome, ma che secondo alcuni storici era figlia del conte Corrado il Vecchio, capostipite dei Corradinidi, quindi sorella del duca di Franconia e re dei Franchi orientali, Corrado I. Per altri la madre era Hicha di Svevia (905 circa-950), figlia di Bucardo II di Svevia e di Regelinda.Guarniero V che era un nobile alla corte del re dei Franchi orientali e re di Lotaringia, Ludovico il Fanciullo, come ci conferma il documento n\u00ba 51 del \"Ludwik das kind diplomata\", datato 4 novembre 906, in cui Ludovico cita la contea di Werner (\"comitatu Uuerenherii\"). La dinastia dei Sallii sembra discendesse dalla dinastia dei Guideschi per mezzo di Guarniero I.\nBiografia.\nNel 942 circa, Corrado, oltre alle contee di Speyergau, di Nahegau e di Wormsgau, ricevute dal padre, ottenne anche territori addizionali come il Niddagau, assumendo il titolo di conte di Franconia (Ottone I, dopo la morte del duca Eberardo, l'aveva tenuta per s\u00e9) che era stato degli zii, Corrado I ed Eberardo.\nNel 943, egli fu investito anche del ducato di Lotaringia, dall'Imperatore Ottone I, come viene riportato dal \"Reginonis Chronicon, Continuator Reginonis Trevirensis\" e come conferma anche il \"Widukindi liber II\", precisando che poi spos\u00f2 la figlia di Ottone I (secondo lo storico britannico medievalista Austin Lane Poole, Corrado divenne duca di Lotaringia, nel 931).Infatti, nel 947, come ci conferma il \"Reginonis Chronicon, Continuator Reginonis Trevirensis\"egli spos\u00f2 Liutgarda, figlia di Ottone I e di Edith (figlia di Edoardo il Vecchio, Re d'Inghilterra), che era morta all'inizio di quell'anno. \nNel frattempo, sia prima che dopo il matrimonio, Corrado venne citato, col titolo di duca, in diversi documenti, soprattutto degli \"Ottonis I diplomata\":\nNel 950, alleato del re di Francia, Luigi IV, combatt\u00e9 contro Ugo il Grande.\nCorrado scese in Italia, nel 951, assieme al suo re Ottone I e, nel 952, fu lasciato in Italia per combattere Berengario II, ma Corrado anzich\u00e9 combattere trov\u00f2 un accordo e quando con Berengario rientr\u00f2 in Germania per ratificare l'accordo, non fu accolto molto bene da Ottone I.\nLa ribellione.\nNel 953, Corrado, a Magonza, appoggi\u00f2 il cognato, Liudolfo, duca di Svevia, figlio primogenito di Ottone I, a ottenere dal padre una compartecipazione al governo del regno; rientrato in Sassonia, Ottone I disattese le promesse fatte al figlio e a Corrado, per cui i due si ribellarono al re. Corrado fu sconfitto sulle rive della Mosa e dovette abbandonare la Lotaringia e si rifugi\u00f2 a Magonza. Secondo il \"Thietmari Merseburgensis episcopi chronicon\", sempre, nel 953, mentre Corrado difendeva Magonza il cognato, Liudolfo attacc\u00f2 il duca di Baviera, Enrico, fratello del re Ottone, che sconfitto, venne cacciato da Ratisbona, capitale del suo ducato. Corrado venne privato del titolo e dei suoi domini in Lotaringia, che vennero invece ceduti al fratello di Ottone, l'arcivescovo Brunone.\nGli ungari e la morte.\nNel 954, gli Ungari, accolti calorosamente da Corrado e Liudolfo, fecero un'incursione, saccheggiando Baviera e Franconia e quando il re convoc\u00f2 tutti i suoi sudditi per difendersi, Corrado accolse l'invito, mentre Liudolfo rifiut\u00f2 e si ritir\u00f2 in Baviera, dove, nel 954, Ottone I lo insegu\u00ec invase la Baviera, assedi\u00f2 Ratisbona e riport\u00f2 il fratello Enrico nel suo ducato.\nCorrado e Ottone si riconciliarono, quando, nel 955, Ottone dovette affrontare nuovamente gli Ungari. Corrado, ancora secondo il \"Thietmari Merseburgensis episcopi chronicon\", con le sue truppe era andato in soccorso a Ottone, ma, nella Battaglia di Lechfeld, dopo essere stato determinante, per la sua abilit\u00e0 ed il suo coraggio, il 10 agosto di quello stesso anno (\"955 Id Aug\" of \"Cuonrat dux\"), come confermano gli \"Annales Necrologici Fuldenses\"; anche il \"Thietmari Merseburgensis episcopi chronicon\" riporta la morte di Corrado durante la battaglia.\nTeorie sulla morte di Corrado.\nSecondo gli storici dell'epoca, Il Duca Corrado, venne ucciso in questa battaglia perch\u00e9, a causa della grande calura, era stato costretto a togliersi parte dell'armatura e venne colpito per questo al collo da una freccia che lo uccise all'istante. Sempre secondo il \"Thietmari Merseburgensis episcopi chronicon\", il corpo di Corrado venne portato a Worms, dove gli vennero tributati grandi onori e, dopo il funerale, venne sepolto nella cattedrale di San Pietro.La cronaca ungherese invece rammenta che a seguito della Battaglia di Lechfeld, Lehel ed altri condottieri ungari furono portati al cospetto di Corrado il Rosso. Di fronte a Corrado, Lehel chiese, come ultimo desiderio di poter soffiare nel suo corno da battaglia e fu accontentato; ma avvicinatosi a Corrado, lo colp\u00ec col corno con grande violenza causandone la morte.\nLa vicenda del corpo.\nTietmaro riporta anche un episodio alquanto strano sul corpo di Corrado: molto tempo dopo la sua morte, Ottone venne a sapere, mentre era in visita a Merseburgo (la diocesi di Tietmaro, in cui egli probabilmente seppe dell'episodio), che il corpo del duca era stato preso da alcuni slavi a Zwenkau. Ottone volle recuperare il corpo, e venne aiutato da Kuchawiz. L'episodio risulta confusionario, e lo stesso Tietmaro ammette di non aver indagato a fondo sulla vicenda; egli inoltre ammette di non sapere se quegli slavi fossero stati gli uccisori del duca o se avessero trovato \u00abcasualmente\u00bb il corpo; egli non sa neanche spiegare perch\u00e9 il corpo era a Zwenkau. Essi comunque avevano tentato di occultare il corpo e vennero per questo giustiziati.\nDiscendenza.\nDal suo matrimonio con Liutgarda, Corrado ebbe un figlio: "}
{"id": "1309403", "revid": "827882", "url": "https://it.wikipedia.org/wiki?curid=1309403", "title": "UTC-7", "text": "UTC-7 \u00e8 un fuso orario, in ritardo di 7 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC-7 corrisponde a una zona di longitudine compresa tra 97,5\u00b0 W e 112,5\u00b0 W e l'ora utilizzata corrispondeva all'ora solare media del 105\u00ba meridiano ovest (riferimento soppiantato dall'UTC nel 1972).\nNegli Stati Uniti e in Canada, il fuso orario \u00e8 chiamato \"Mountain Standard Time\" (MST).\nOra legale.\nLa quasi totalit\u00e0 delle regioni situate in questo fuso orario adottano l'ora legale, passando a UTC-6, tranne:\nReciprocamente, le parti dell'America a UTC-8 si ritrovano in estate a UTC-7."}
{"id": "1309412", "revid": "767487", "url": "https://it.wikipedia.org/wiki?curid=1309412", "title": "Discografia delle No Angels", "text": "Album.\nElle'ments (2001)\nElle'ments (Special Winter Edition) (2001)\nElle'ments (Karaoke Edition) (2001)\nNow...Us! (2002)\nNow...Us! (Special Winter Edition) (2002)\nWhen the angels swing (2002)\nPure (2003)\nPure (CD Limited Edition) (2003)\nThe Best of No Angels (2003)\nAcoustic Angels (2004)\nDestiny (2007)\nDestiny (Special Pur Edition) (2008)\nDestiny Reloaded (2008)\nVery Best of No Angels (2008)\n Welcome To The Dance (2009)\nSingoli.\nDaylight in your eyes (2001)\nDaylight in your eyes (UK Vinyl Single) (2001)\nRivers of joy (2001)\nWhen the angel sing/Atlantis (2001)\nSomething about us/Like ice in the sunshine (2002)\nStill in love with you (2002)\nStill in love with you (2-Track) (2002)\nLet's go to bed (2002)\nLet's go to bed (Vinyl Single) (2002)\nAll cried out (2002)\nNo angel (It's all in your mind)/Venus (2003)\nSomeday (2003)\nFeelgood lies (2003)\nFeelgood lies (2-Track) (2003)\nReason (2003)\nGoodbye to yesterday (2007)\nGoodbye to yesterday (2-Track) (2007)\nMaybe (2007)\nMaybe (2-Track) (2007)\nAmaze me/Teardrops (Amaze me Edition) (2007)\nAmaze me/Teardrops (Teardrops Edition) (2007)\nAmaze me/Teardrops (Digital Single) (2007)\nDisappear (2008)\nDisappear (Digital Single) (2008)"}
{"id": "1309413", "revid": "767487", "url": "https://it.wikipedia.org/wiki?curid=1309413", "title": "Neu! '75", "text": "Neu!'75 \u00e8 il terzo album discografico della band krautrock tedesca Neu!, pubblicato nel 1975 su etichetta Brain Records.\nIl disco.\n\u00c8 tra gli album pi\u00f9 noti dei Neu!, Il lavoro pi\u00f9 gratificante della carriera di Klaus Dinger e Michael Rother, ispiratore del punk e della new wave. Qui fanno da padrone le dinamiche ritmico-melodiche e le visioni del synth di Rother. Si tratta anche dell'album dello scioglimento della band, avvenuta lo stesso anno.\nRegistrazione.\nLe sessioni di registrazione del disco ebbero luogo nello studio di Conny Plank tra il dicembre 1974 e il gennaio 1975. L'album venne pubblicato nel 1975 dalla Brain Records, ed ufficialmente ristampato su CD il 29 maggio 2001 dalla Astralwerks negli Stati Uniti e dalla Gr\u00f6nland Records in Gran Bretagna. Alcune versioni bootleg in CD (derivate da copie in vinile) uscirono sul mercato nella seconda met\u00e0 degli anni novanta su etichetta Germanofon.\nOrigine e contenuti.\nL'album vide il riformarsi dei Neu! come gruppo dopo qualche anno di stasi, durante i quali Michael Rother lavor\u00f2 insieme ai Cluster nel supergruppo krautrock Harmonia.\nAll'epoca, Rother e il compagno di gruppo Klaus Dinger avevano avuto alcune divergenze artistiche sulla direzione da far intraprendere alla band, con Dinger orientato verso uno stile pi\u00f9 aggressivo vicino al rock, mentre Rother preferiva sonorit\u00e0 ambient. Come risultato, i due giunsero ad un compromesso: La prima facciata dell'album venne registrata nel consueto stile dei Neu!, come duo, con Dinger alla batteria. Per il secondo lato invece, Dinger pass\u00f2 alla chitarra e alla voce solista, reclutando suo fratello Thomas e Hans Lampe per suonare la batteria in simultanea.\nIl risultato fu essenzialmente un'opera divisa a met\u00e0, sottilmente melodica nella prima parte e marcatamente anticonvenzionale nella seconda. Su entrambi i lati, l'utilizzo delle tastiere e del phasing \u00e8 incrementato rispetto agli album precedenti. \"Hero\", brano \"rock\" di Dinger contenuto nell'album, fu d'ispirazione per molti musicisti dell'epoca, incluso John Lydon dei Sex Pistols, ed \u00e8 da allora considerata una canzone proto-punk. David Bowie allude proprio ad essa nel suo album \"Heroes\"."}
{"id": "1309414", "revid": "767487", "url": "https://it.wikipedia.org/wiki?curid=1309414", "title": "C'\u00e8 un posto in Italia", "text": "C'\u00e8 un posto in Italia \u00e8 un documentario del 2005 di Corso Salani sulle elezioni regionali 2005 in Puglia e sulla vittoria di Nichi Vendola, un evento sul quale \u00e8 stato realizzato anche un altro documentario, diretto da Gianluca Arcopinto, \"Nichi\".\n\u00c8 stato presentato al Torino Film Festival 2005 e al RomaDocFest 2006."}
{"id": "1309415", "revid": "31092", "url": "https://it.wikipedia.org/wiki?curid=1309415", "title": "Ottone di Lorena", "text": ""}
{"id": "1309416", "revid": "6923", "url": "https://it.wikipedia.org/wiki?curid=1309416", "title": "Ivo Nutarelli", "text": "Biografia.\nIvo Nutarelli entr\u00f2 in Aeronautica come ufficiale pilota di complemento nel 1970 e ottenne il brevetto di volo nell'agosto 1971.\nPilota estremamente capace, \"dotato di una spiccata personalit\u00e0, tenace e costante nei propri propositi\", divenne \"combat ready\" al 20\u00ba Gruppo di stanza a Grosseto diventando dopo breve tempo pilota istruttore su F-104.\nCarriera.\nEbbe modo di formare i piloti da caccia dell'Aeronautica fino a quando, il 27 dicembre 1980, entr\u00f2 a far parte della pattuglia acrobatica delle Frecce Tricolori ricoprendo nella formazione i ruoli di Pony 2, Pony 4, Pony 7, Pony 9, fino ad essere nominato solista (Pony 10) nel 1986.\nNei diciotto anni di carriera militare, egli totalizz\u00f2 pi\u00f9 di 4100 ore di volo e ottenne l'abilitazione per i seguenti aeromobili:\nNutarelli ricopriva il ruolo di solista della Pattuglia Acrobatica Nazionale, ossia il pilota che, distaccandosi dalla formazione, ha il ruolo di intrattenere il pubblico durante le manovre di ricongiungimento.\nL'incidente.\nMor\u00ec domenica 28 agosto 1988, durante una manifestazione aerea a Ramstein, in Germania, assieme ai suoi colleghi Mario Naldini e Giorgio Alessio.\nNel giorno della sciagura, una serie di errori nell'esecuzione della prima figura (il cardioide) lo portarono ad anticipare l'incrocio con le due sezioni della formazione causando l'urto fatale con gli altri velivoli.\nNonostante il diffondersi del dibattito sull'accaduto e il clamore suscitato dalla tragedia, Nutarelli venne ritenuto responsabile dell'errore di manovra, che cost\u00f2 la vita, oltre che a se stesso ai due colleghi, a 67 spettatori a terra.\nA causa dell'elevato livello di danneggiamento dei velivoli coinvolti, non \u00e8 mai stato possibile indagare a posteriori e quindi stabilire con certezza, se l'errore sia stato dovuto a fattore umano o ad anomalie tecniche e meccaniche non meglio identificate o ad entrambe le cose e in quale loro eventuale percentuale e rapporto.\nLa collisione di Ramstein rimane certamente uno degli eventi pi\u00f9 gravi della storia delle esibizioni aeree acrobatiche per numero di persone coinvolte. \nVa tuttavia affermato che tale coinvolgimento di persone fu determinato non tanto dalla collisione in s\u00e9, quanto dal fatto che le norme NATO che fino ad allora avevano regolamentato le manifestazioni acrobatiche, consentivano il volo e la vicinanza al pubblico dei velivoli in manifestazione con una distanza inferiore ai 250 metri ed esecuzione di alcune manovre con asse non parallelo alla \"display line\" ma perpendicolare ad essa e quindi con i velivoli diretti, in linea di volo, verso il pubblico.\nCon le attuali normative il velivolo di Nutarelli avrebbe avuto maggiori spazi per terminare la sua manovra.\nDopo Ramstein le normative STANAG 3533 e NATO hanno cambiato ogni regola delle manifestazioni acrobatiche con l'attivazione di appositi manuali in cui il rispetto delle distanze di sicurezza della zona di volo, sono concepite in modo da non interessare direttamente a bassa quota le zone occupate da spettatori.\nLegami con la Strage di Ustica.\nLa figura di Ivo Nutarelli \u00e8 stata pi\u00f9 volte associata ai fatti del 27 giugno 1980, giorno della strage di Ustica.\nA quell'epoca, egli e il collega Naldini lavoravano come istruttori di volo sui Lockheed TF104G del 4\u00ba Stormo di Grosseto. In particolare, per la sera del 27 giugno era prevista una missione di attacco simulato nei pressi dell'aeroporto di Verona-Villafranca, in affiancamento a un velivolo dello stesso modello in modalit\u00e0 monoposto, guidato da un allievo pilota.\nDurante il viaggio di ritorno, alle ore 20:24, il biposto con a bordo Naldini e Nutarelli si trovava in prossimit\u00e0 del DC-9 Itavia da poco partito da Bologna, sul Mar Tirreno non lontano dalla costa, all'altezza di Firenze-Peretola. Sul transponder del velivolo degli istruttori fu \"squoccato\" (ossia selezionato e inviato come impulso) un segnale di allarme generale alla Difesa Aerea (codice 73 o codice 7300, ossia \"emergenza generale\").\nNella registrazione radar del posto di controllo militare di Poggio Ballone si riscontr\u00f2 che:\nSecondo le perizie, quindi, Naldini e Nutarelli avrebbero segnalato un problema di sicurezza aerea e i controllori ebbero piena conferma della situazione di pericolo.\nI significati di tali codici, smentiti o sminuiti di importanza da esperti dell'Aeronautica Militare sentiti in qualit\u00e0 di testi, furono invece confermati in sede della \"Commissione ad hoc\" della NATO, da esperti del NATO Programming Centre.\nHanno scritto difatti costoro nel loro rapporto del 10 marzo 1997 (orari espressi in GMT):\nL'aereo ripet\u00e9 per ben tre volte la procedura di allerta in due minuti, a conferma inequivocabile dell'emergenza. N\u00e9 l'Aeronautica Militare n\u00e9 la NATO chiarirono mai le ragioni di quell'allarme.\nL'ex gladiatore Antonino Arconte attribu\u00ec a Nutarelli e Naldini anche l'abbattimento del Mig-23 caduto sulla Sila nei giorni della tragedia di Ustica.\nSecondo l'istruttoria del giudice Rosario Priore, che per anni indag\u00f2 sulla strage, Naldini e Nutarelli erano certamente a conoscenza di alcuni fatti relativi agli avvenimenti, ma negli anni che seguirono non diedero mai segni di cedimento, se non per qualche battuta in ambienti riservati agli addetti ai lavori. Ciononostante, questo li qualificava come testimoni privilegiati, e certamente scomodi. In particolare, erano potenziali testimoni dell'inserimento, come poi risult\u00f2 dagli atti dell'inchiesta Priore, di un caccia nell'ombra radar dell'aereo civile, che avvenne in tutta probabilit\u00e0 sull'Appennino tosco-emiliano.\nAd alimentare con torto o ragione, le varie tesi complottistiche, fu che Nutarelli e Naldini pochi giorni dopo, sarebbero stati sentiti per i fatti di Ustica da Vittorio Bucarelli, all'epoca, giudice istruttore dell'inchiesta.\nLa commissione concluse che l'incidente di Ramstein non fosse correlabile alla caduta del DC-9 dell'Itavia, poich\u00e9 il rapporto fra effetto (la morte dei due testimoni Nutarelli e Naldini) ed effetti collaterali (morte di molti spettatori) sarebbe stato decisamente sproporzionato e sconveniente.\nNonostante queste obiezioni, la famiglia di Nutarelli non si \u00e8 data per vinta e avrebbe raccolto un'ampia mole di documenti, atti, perizie e testimonianze che scagionerebbero il pilota da ogni responsabilit\u00e0 sull'incidente del \"Flugtag 88\", che il fratello di Ivo, Giancarlo, avrebbe intenzione di presentare alla Magistratura con l'aiuto dell'avvocato Daniele Osnato, gi\u00e0 legale di molti familiari della strage di Ustica."}
{"id": "1309423", "revid": "767487", "url": "https://it.wikipedia.org/wiki?curid=1309423", "title": "Pane, amore e...", "text": "Pane, amore e... \u00e8 un film del 1955 diretto da Dino Risi.\n\u00c8 il terzo film della tetralogia \"Pane, amore e\u2026\", preceduto da \"Pane, amore e fantasia\" e \"Pane, amore e gelosia\" e seguito da \"Pane, amore e Andalusia\". \u00c8 inoltre il primo girato a colori.\nTrama.\nIl cavalier Antonio Carotenuto, congedatosi dall'Arma dei Carabinieri, lascia la piccola localit\u00e0 di Sagliena per andare a Sorrento a dirigere la locale stazione dei vigili urbani. Al suo arrivo, il maresciallo, nonostante sia proprietario di un suo appartamento, \u00e8 ospitato in casa della bigotta Donna Violante e sedotto dalla pescivendola di Marina Grande, Donna Sofia, che ha gi\u00e0 un innamorato chiamato Nicolino. Sofia mira soltanto a non lasciare l'appartamento del comandante di cui \u00e8 inquilina.\nA sorvegliare sulla condotta morale di Carotenuto provvedono sia la domestica Caramella sia il fratello sacerdote don Matteo. Nonostante l'avventura amorosa con Donna Sofia si concluda male per l'ex maresciallo, egli avr\u00e0 modo di fidanzarsi con Donna Violante, la quale, grazie all'aiuto di Caramella, riuscir\u00e0 ad attirare a s\u00e9 le attenzioni del comandante Carotenuto.\nEredit\u00e0 culturale.\nLa scena in cui De Sica e la Loren ballano un mambo \u00e8 diventata simbolo della commedia italiana anni cinquanta, e ha contribuito a rendere \"Mambo italiano\" famosa in tutto il mondo.\nIl figlio dell'attore protagonista, Christian De Sica, omagger\u00e0 la serie interpretata dal padre a inizio anni cinquanta nel suo film \"A spasso nel tempo - L'avventura continua\" di Carlo Vanzina, in cui \u00e8 anche presente una rielaborazione-omaggio della scena del mambo con De Sica nelle veci di suo padre e Mariangela D'Abbraccio in quelle della Loren (il personaggio si chiama anche \"donna Sofia\").\nIncassi.\nIl film, in linea con i precedenti, incass\u00f2 molto bene al botteghino italiano, segnalandosi come quarto maggiore incasso della stagione cinematografica 1955-56."}
{"id": "1309428", "revid": "1788047", "url": "https://it.wikipedia.org/wiki?curid=1309428", "title": "UTC-6", "text": "UTC-6 \u00e8 un fuso orario, in ritardo di 6 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC-6 corrisponde a una zona di longitudine compresa tra 97,5\u00b0 W e 82,5\u00b0 W e l'ora utilizzata corrispondeva all'ora solare media del 90\u00ba meridiano ovest (riferimento soppiantato dall'UTC nel 1972).\nNegli Stati Uniti e in Canada, il fuso orario \u00e8 chiamato \"Central Standard Time\" (CST).\nOra legale.\nTra le zone di UTC-6 che adottano l'ora legale ci sono il Canada (eccetto il Saskatchewan, ma la regione di Creighton la osserva ufficiosamente), gli Stati Uniti, il Messico e l'isola di Pasqua, che passano cos\u00ec a UTC-5.\nReciprocamente, le zone a UTC-7 che osservano l'ora legale passano a UTC-6."}
{"id": "1309433", "revid": "767487", "url": "https://it.wikipedia.org/wiki?curid=1309433", "title": "...e giustizia per tutti", "text": "...e giustizia per tutti (\"...And Justice for All\") \u00e8 un film del 1979 diretto da Norman Jewison, interpretato da Al Pacino, Jack Warden e Lee Strasberg.\nDurante i titoli di testa si sentono, in fuori campo, alcuni bambini recitare il \"Pledge of Allegiance\", il giuramento di fedelt\u00e0 alla bandiera degli Stati Uniti d'America, da cui con tutta probabilit\u00e0 \u00e8 tratto il titolo del film e che termina appunto con le parole \"and Justice for all\" (\"e giustizia per tutti\").\nTrama.\nArthur Kirkland \u00e8 un onesto avvocato di Baltimora con un'esperienza pi\u00f9 che decennale. All'inizio si trova in carcere per oltraggio alla corte, avendo infatti colpito con un pugno l'inflessibile giudice Henry T. Fleming per essersi rifiutato di dichiarare innocente uno dei suoi assistiti, Jeff McCullagh, per un semplice cavillo tecnico nonostante le evidenti prove a suo favore.\nNon appena rilasciato, Arthur viene prima contattato da Carl Travens, un altro dei suoi assistiti, per un incidente d'auto, per poi occuparsi del caso di Ralph Agee, un travestito di colore che viene ingiustamente coinvolto in un crimine. Fuori dal lavoro, Arthur si divide tra le visite a suo nonno Sam, l'uomo che lo ha cresciuto e che lo ha fatto studiare, il rapporto sentimentale con Gail Packer, membro della commissione etica, e una particolare amicizia col giudice Francis Rayford, che col tempo riveler\u00e0 tendenze suicide.\nQualche giorno dopo, due suoi amici anch'essi avvocati, Jay Porter e Warren Fressnell, gli comunicano, increduli e tra le risa, che il giudice Fleming \u00e8 stato accusato di stupro e che ha scelto lui come suo difensore, volendo usare la loro nota inimicizia come prova della sua innocenza. Inizialmente Arthur, al primo incontro con Fleming, si rifiuta di difenderlo, ma il giudice lo ricatta rivelandogli di sapere che, in una sua causa precedente, ha violato il segreto professionale, cosa che potrebbe costargli la radiazione dall'albo. Arthur \u00e8 dunque costretto ad accettare.\nUna sera Jay si presenta ubriaco a casa di Arthur, con Gail presente, e rivela all'amico che un suo assistito, evidentemente colpevole ma grazie a lui libero, ha ucciso successivamente due bambini. Pochi giorni dopo lo stesso Jay, dopo essersi rasato i capelli a zero, d\u00e0 ulteriore prova della sua instabilit\u00e0 cominciando a lanciare piatti in un corridoio del tribunale, venendo poi fermato da Arthur stesso e dal giudice Rayford e portato in ospedale. Questo evento si verifica proprio il giorno dell'udienza del processo di Ralph Agee e Arthur chiede a Warren di sostituirlo; quest'ultimo, dimenticandosene, arriva in aula all'ultimo momento e, nonostante i documenti datigli da Arthur, Ralph finisce di nuovo in carcere.\nArthur, quindi, quando lo incontra di nuovo devasta la sua auto con la valigetta e, quando Warren gli dice che il caso \u00e8 comunque di facile soluzione, gli rivela che Ralph si \u00e8 ucciso mezz'ora dopo essere stato riportato in carcere, non sopportando l'ambiente penitenziario. Arthur, intanto, porta avanti anche la causa di Jeff, chiedendo al giudice Fleming di riaprire il caso ma ottenendo solo delle vuote promesse, per poi incontrarsi con Frank Bowen, l'avvocato che rappresenter\u00e0 l'accusa nel processo al giudice e che rivela chiaramente di volere la testa di Fleming, cos\u00ec da ottenere una sensazionale rampa di lancio per la sua carriera.\nA questo punto Jeff, vittima di molteplici violenze fisiche e sessuali da parte degli altri detenuti, prende in ostaggio due agenti di polizia nel reparto sanitario del carcere; Arthur viene chiamato e i due cominciano a parlare, con l'avvocato che riesce a convincere il giovane a desistere. Proprio quando Jeff si alza in piedi, ormai convinto, viene ucciso da un colpo di fucile esploso dall'esterno da un poliziotto.\nIl processo Fleming \u00e8 ormai alle porte e Carl, un giorno, consegna ad Arthur alcune foto che dimostrano la perversione del giudice, cosa che convince definitivamente l'avvocato della colpevolezza del suo assistito. Schifato dallo stesso sistema di cui anch'egli fa parte, durante la sua arringa Arthur dichiara apertamente la colpevolezza di Fleming e il suo odio per il marcio che si annida nella giustizia, venendo poi scortato fuori dall'aula a viva forza su ordine del giudice Rayford, che gestisce il processo.\nArthur si ritrova quindi sulla scalinata che porta al tribunale pensando a ci\u00f2 che ha fatto quando gli passa davanti Jay, apparentemente di nuovo sano e con indosso un vistoso parrucchino, che lo saluta amichevolmente.\nProduzione.\nRiprese.\nLe riprese del film sono state effettuate interamente a Baltimora e si possono infatti vedere la colonna di Washington e il parco di Fort McHenry.\nAccoglienza.\nIl film ha avuto un buon successo al botteghino. Prodotto con un modesto budget di 4 milioni di dollari, infatti, il film ha incassato oltre 33 milioni di dollari, piazzandosi al 24\u00ba posto dei film campioni di incassi del 1979. La pellicola ha anche ricevuto recensioni positive da parte della critica, che elogi\u00f2 in particolare l'interpretazione di Al Pacino: per il ruolo dell'avvocato Kirkland, infatti, l'attore ottenne la sua quinta candidatura al Premio Oscar. Alla pellicola viene inoltre riconosciuta la nomination per la miglior sceneggiatura originale."}
{"id": "1309434", "revid": "1714743", "url": "https://it.wikipedia.org/wiki?curid=1309434", "title": "Enrico I di Baviera", "text": "Origine.\nSecondo il \"Widukindi I\", era il figlio maschio secondogenito del duca di Sassonia e re dei Franchi orientali, Enrico I di Sassonia (876 \u2013 936) e della sua seconda moglie, Matilde di Ringelheim (890 \u2013 968), che secondo la \"Vita Mahthildis Regin\u00e6 Antiquior\" era la figlia del conte Teodorico e della moglie Reinilda di Frisia, discendente dai vichinghi danesi, appartenente alla stirpe degli Immedingi.Enrico I di Sassonia, secondo la \"Thietmari Merseburgensis episcopi chronicon\", era figlio del duca di Sassonia, Ottone I e di Edvige di Babenberg (856 - 903, figlia di Enrico di Franconia e d'Ingeltrude).Enrico di Baviera come conferma l\"Annalista Saxo\" era fratello del re di Germania e futuro imperatore, Ottone I.\nBiografia.\nEnrico lo troviamo citato assieme alla sorella Edvige, nel documento n\u00ba 37 del \"Heinrici I diplomata\", datato 19 maggio 935, inerente ad una donazione fatta dal padre, il re di Germania, Enrico I.\nSecondo il \"Thietmari Merseburgensis episcopi chronicon\" Eberardo di Franconia, che gi\u00e0 l'anno prima si era ribellato al nuovo re di Germania, Ottone I, ed era stato privato del suo ducato, nel 938, cattur\u00f2 e mise in catene Enrico di Baviera, fratello del re.Eberardo, nel 939, dopo essere stato liberato, si alle\u00f2 a Gilberto di Lotaringia, e organizz\u00f2 ancora una rivolta contro Ottone I, a cui partecip\u00f2 anche Enrico, nella speranza di conquistare il trono; secondo lo storico britannico, Timothy Reuter, specializzato nello studio della Germania medievale, nel suo \"Germany in the Early Middle Ages, 800-1056\", sostiene che i ribelli vennero sconfitti a Birten e ad Andernach, e in quest'ultima battaglia, Eberardo fu ucciso, mentre Gilberto anneg\u00f2 nell'attraversamento del Reno, come viene confermato dal \"Reginonis Chronicon, Continuator Reginonis Trevirensis\"; Enrico invece, dopo la sconfitta di Birten era stato costretto a lasciare la Germania, e, dopo la sconfitta di Andernach, a cui non partecip\u00f2, si rec\u00f2 alla corte di Luigi IV di Francia, che, nel frattempo aveva appoggiato i ribelli e, poco dopo, fu perdonato e si riconcili\u00f2 con il fratello dal quale ottenne il Ducato di Lotaringia. Non avendo avuto la capacit\u00e0 di governare effettivamente la Lorena, forse a causa della sua passata ribellione, nel 940, fece ritorno in Sassonia.\nEnrico, tra il 940 ed il 941, assieme ai Sassoni orientali, complott\u00f2 l'uccisione di Ottone I (complotto a cui partecip\u00f2 anche Lotario II di Walbeck), per sostituirlo sul trono; il giorno di Pasqua del 941, Ottone che aveva scoperto l'intrigo, si present\u00f2 a Quedlinburg, con una grande scorta, cattur\u00f2 e fece mettere a morte i congiurati; Enrico, che era riuscito a fuggire, venne catturato e messo in prigione a Ingelheim. Venne rilasciato solo dopo una lunga penitenza, durata sino al Natale di quello stesso anno, pare per l'intervento della madre, Matilde; questa volta la riconciliazione fu definitiva.\nNel 947 acquis\u00ec il ducato di Baviera, che, secondo il \"Thietmari Merseburgensis episcopi chronicon\", gli fu assegnato dal fratello Ottone I. Dapprima difese e poi ampli\u00f2 il suo ducato nelle guerre contro gli Ungari. Secondo i voleri del fratello, scese in Italia, nel 951 per difendere Adelaide contro Berengario II e che dopo l'arrivo di Ottone I, da quest'ultimo fu sposata e fu incoronata regina a Pavia. Nel 952 venne nominato dal fratello margravio di Verona, poich\u00e9 Ottone I voleva avere libero accesso al Regno d'Italia nel caso in cui fosse stato necessario intervenire contro Berengario II d'Ivrea.\nAncora secondo il \"Thietmari Merseburgensis episcopi chronicon\", tra il 953 ed il 954 venne sconfitto e cacciato da Ratisbona, capitale del suo ducato, e dove lasci\u00f2 moglie e figli, dal nipote (il figlio di suo fratello Ottone I), Liudolfo di Svevia e da Corrado di Lorena (genero di Ottone I), ma fu prontamente aiutato dal fratello, il re Ottone I, che invase la Baviera e riport\u00f2 Enrico nel suo ducato, nel 955, come viene confermato dal \"Reginonis Chronicon, Continuator Reginonis Trevirensis\".Poco dopo, in quello stesso anno (955), Enrico mor\u00ec, nel monastero di P\u00f6hlde; gli \"Annales Necrologici Fuldenses\" confermano l'anno della morte (\"annus 955\") e precisano anche il giorno: 1\u00ba novembre (\"Kal Nov\"). Venne sepolto nell'Abbazia di Niederm\u00fcnster a Ratisbona, dove, circa vent'anni dopo, lo seguir\u00e0 la moglie Giuditta. Egli, prima della morte, fu invitato al pentimento di due sue azioni da parte del vescovo Michele di Ratisbona: le sue colpe erano di aver castrato il patriarca di Aquileia Engelfredo e di aver accecato il vescovo di Salisburgo della dinastia Luitpoldingia (la dinastia che reggeva il suo ducato prima dei Liudolfingi) Eroldo; egli si pent\u00ec solo del primo gesto, ma non del secondo.Come duca di Baviera gli succedette il figlio, Enrico II, sotto la tutela della madre Giuditta.\nMatrimonio e discendenza.\nSecondo il \"Widukindi Res Gest\u00e6 Saxonic\u00e6 II\", Enrico aveva sposato, nel 938 circa, Giuditta di Baviera, che era figlia del duca di Baviera, Arnolfo, detto il Cattivo o il Demonio e di Giuditta del Friuli, figlia del conte Eberardo di S\u00fclichgau (discendente dall'Unrochingio, Eberardo del Friuli) e di Gisella di Verona.Enrico da Giuditta ebbe tre figli:"}
{"id": "1309436", "revid": "287204", "url": "https://it.wikipedia.org/wiki?curid=1309436", "title": "Ailefroide", "text": "L'Ailefroide \u00e8 una montagna del Massiccio des \u00c9crins, nelle Alpi del Delfinato. Si trova tra i dipartimenti delle Alte Alpi e dell'Is\u00e8re.\nCaratteristiche.\n\u00c8 situata all'estremit\u00e0 ovest dell'allineamento Pelvoux - Pic Sans Nom - Ailefroide. Queste tre montagne costituiscono una delle maggiori \"trilogie\" del massiccio des \u00c9crins.\nLa montagna culmina in alcune vette:\nIntorno alla montagna prendono forma alcuni ghiacciai:\nAscensioni.\nPrima ascensione.\nLa prima ascensione fu compiuta il 7 luglio 1870 da William Auguste Coolidge, Christian Almer e Ulrich Almer.\nVie alpinistiche.\nVia normale.\nLa via normale all'Ailefroide Occidentale sale lungo il versante sud e parte dal Refuge du S\u00e9l\u00e9 (2.511\u00a0m).\nLa via normale all'Ailefroide Orientale \u00e8 anch'essa sul versante meridionale, partendo dal Refuge du S\u00e9l\u00e9, ed \u00e8 valutata di difficolt\u00e0 PD."}
{"id": "1309438", "revid": "1494169", "url": "https://it.wikipedia.org/wiki?curid=1309438", "title": "Maestre Pie", "text": "Le Maestre Pie sono le religiose di numerose congregazioni cattoliche dedite all'educazione dell'infanzia e della giovent\u00f9:\nIn passato il nome di Maestre Pie era dato a tutte le comunit\u00e0 di donne che, nei paesi dello Stato Pontificio, si occupavano dell'educazione elementare delle fanciulle. Portavano questo titolo anche:"}
{"id": "1309439", "revid": "6923", "url": "https://it.wikipedia.org/wiki?curid=1309439", "title": "Ferrari 456M GT", "text": ""}
{"id": "1309443", "revid": "115751711", "url": "https://it.wikipedia.org/wiki?curid=1309443", "title": "UTC-4", "text": "UTC-4 \u00e8 un fuso orario in ritardo di 4 ore sull'UTC. Rappresenta geograficamente l'ora dell'Argentina, sebbene il paese l\u2019abbia abbandonata per motivi politici.\nZone.\n\u00c8 utilizzato nei seguenti territori:\nInoltre, la base antartica di \"Palmer\" utilizza UTC-4 come ora locale.\nSi sottolinea il caso particolare del Cile che, in quanto attraversato dal 75\u00ba meridiano ovest, adotta questo fuso come espediente artificiale di ora legale permanente, che diventa addirittura doppia nell\u2019estate australe.\nGeografia.\nIn teoria UTC-4 corrisponde a una zona di longitudine compresa tra 67,5\u00b0 W e 52,5\u00b0 W e l'ora utilizzata corrispondeva all'ora solare media del 60\u00ba meridiano ovest, riferimento integrato nell\u2019UTC nel 1972. Tempo fa era detta Ora di Buenos Aires, rappresentando l\u2019ora naturale della metropoli sudamericana, ma poi l\u2019Argentina decise di passare ad una permanente ora legale.\nNegli Stati Uniti e in Canada, il fuso orario \u00e8 chiamato \"Atlantic Standard Time\" (AST).\nOra legale.\nAlcune delle regioni situate in questo fuso orario adottano l'ora legale, passando a UTC-3: Bermuda, Nuovo Brunswick, Nuova Scozia, Isola del Principe Edoardo, Labrador, Groenlandia, Mato Grosso, Mato Grosso do Sul, Cile e Paraguay.\nReciprocamente, le parti dell'America a UTC-5 che adottano l'ora legale si ritrovano in estate a UTC-4."}
{"id": "1309445", "revid": "287204", "url": "https://it.wikipedia.org/wiki?curid=1309445", "title": "Le parole che non ti ho detto (romanzo)", "text": "Le parole che non ti ho detto \u00e8 un libro di Nicholas Sparks e pubblicato dalla casa editrice Frassinelli nel 1998.\nTrama.\nLa protagonista femminile di questo commovente romanzo si chiama Theresa Osborne, giornalista di Boston, divorziata e con un figlio. Durante una vacanza a Cape Cod, Theresa recupera in spiaggia una bottiglia contenente una lettera. Alla sua lettura, resta colpita dalle struggenti parole che il firmatario, un certo Garrett rivolge alla defunta moglie. Quella commovente missiva insinua in Theresa un certo interesse nello scoprire chi realmente l'abbia scritta. Grazie al suo lavoro, Theresa riuscir\u00e0 a trovare l'infelice autore delle lettere, Garrett Blake. L'uomo, vive a Wilmington nel North Carolina, insieme a suo padre Jeb. La sua vita trascorre tra il suo lavoro nel negozio, la sua barca a vela Happenstance, le sue appassionanti lettere ed il ricordo dell'amata compagna. Fra i due, scoppia un amore travolgente e passionale, una storia continuamente tormentata dalle difficolt\u00e0, dalla lontananza e dagli amori passati. Entrambi, hanno perso la fiducia nell'amore, un sentimento che pochi anni prima li aveva traditi. Malgrado ci\u00f2, i due riescono a superare le incomprensioni ed a riscoprire l'amore, fino a quando un improvviso dramma cambier\u00e0 totalmente le loro vite.\nTheresa porter\u00e0 avanti la loro storia, in un modo diverso dal solito, ritrovando il coraggio e la forza per continuare a vivere nonostante tutto."}
{"id": "1309449", "revid": "31092", "url": "https://it.wikipedia.org/wiki?curid=1309449", "title": "Gilberto di Lorena", "text": ""}
{"id": "1309451", "revid": "1788047", "url": "https://it.wikipedia.org/wiki?curid=1309451", "title": "UTC-3", "text": "UTC\u22123 \u00e8 un fuso orario, in ritardo di 3 ore sull'UTC. Rappresenta geograficamente l\u2019ora della Groenlandia.\nZone.\n\u00c8 utilizzato nei seguenti 7 Stati ed altri territori:\nSi sottolinea il caso particolare dell'Argentina che, in quanto attraversata dal 60\u00ba meridiano ovest, adotta questo fuso come espediente artificiale di ora legale permanente.\nGeografia.\nIn teoria UTC\u22123, anche detta Ora di San Paolo per la grande area metropolitana al centro di questo fuso, corrisponde a una zona di longitudine compresa tra 52,5\u00b0 W e 37,5\u00b0 W e l'ora utilizzata corrispondeva all'ora solare media del 45\u00ba meridiano ovest, riferimento soppiantato dal UTC nel 1972.\nOra legale.\nTra le zone di UTC\u22123 che adottano l'ora legale ci sono alcuni stati del Brasile (Distrito Federal, Esp\u00edrito Santo, Goi\u00e1s, Minas Gerais, Para\u00edba, Paran\u00e1, Rio de Janeiro, Rio Grande do Sul, Santa Catarina e San Paolo), Saint-Pierre e Miquelon e la Groenlandia, che passano a UTC-2 nelle estati dei due differenti emisferi.\nReciprocamente, le zone a UTC-4 che osservano l'ora legale, ossia il Cile, l\u2019interno del Brasile e la Nuova Scozia, passano a UTC\u22123."}
{"id": "1309453", "revid": "432882", "url": "https://it.wikipedia.org/wiki?curid=1309453", "title": "The Band", "text": "The Band \u00e8 stato uno storico gruppo rock canadese-statunitense, formatosi nel 1967 a Toronto e scioltosi nel 1976 per poi riformarsi nel 1983 fino al 1999.I componenti, tutti polistrumentisti di grande levatura, erano: Robbie Robertson (chitarra, pianoforte, voce); Richard Manuel (voce, pianoforte, batteria, armonica a bocca, sassofono); Garth Hudson (organo, tastiere, fisarmonica, clavinet, sassofono); Rick Danko (voce, basso, violino, contrabbasso) e Levon Helm (unico statunitense, voce, batteria, mandolino, chitarra).\nCarriera.\nIniziarono a suonare insieme facendosi chiamare The Hawks (e successivamente Levon And The Hawks) come spalla del cantante Ronnie Hawkins; in questo periodo produssero un singolo intitolato \"Canadian Squires\", per la Ware Records.\nLa prima grande occasione, per\u00f2, si present\u00f2 quando Bob Dylan li reclut\u00f2 come propria band di supporto durante il suo \"tour\" del 1966 (documentato nell'album discografico \"\" e nel film documentario \"Eat the Document\"); in studio, il gruppo collabor\u00f2 con il cantautore statunitense durante le \"session\" di quello che molti ritengono il suo capolavoro assoluto, \"Blonde on Blonde \"(pubblicato nel 1966), e in seguito su \"The Basement Tapes\" (raccolta di sedute informali incise durante il 1967 mentre Dylan era convalescente a seguito di un grave incidente motociclistico) e \"Planet Waves\" (1974).\nDopo aver lavorato con Dylan, il gruppo si ritir\u00f2 per la prima volta per incidere del materiale proprio, e da allora \u00e8 iniziata la loro instancabile carriera costellata di successi, con almeno due dischi epocali come \"Music from Big Pink\" (1968) e l'omonimo \"The Band\" (1969). In quegli anni presero parte al festival di Woodstock (pur non comparendo nel celebre film che documenta l'evento) e al festival dell'Isola di Wight.\nLa cifra stilistica del gruppo, il cui materiale originale \u00e8 composto soprattutto da Robertson, consiste in una sorta di zibaldone di tutto quanto di leggendario l'America abbia mai prodotto, un condensato antologico di miti musicali (folk, country, blues, bluegrass, gospel, soul), storici (la frontiera, le prime ferrovie, la guerra di secessione), geografici (le pianure, le catene montuose, le foreste), folkloristici (i medicine shows, i saloon, i predicatori itineranti) e religiosi (i valori della Bibbia, gli inni metodisti, le piccole chiese di provincia). Pi\u00f9 che un gruppo rock si possono considerare una piccola \"orchestra acustica\", il cui asso nella manica \u00e8 costituito senza dubbio dalle straordinarie polifonie vocali con cui vengono colorati i loro brani, sempre saldamente radicati nella tradizione musicale del Nuovo Continente (anticipando di diversi anni la moda del roots rock).\nLa Canadian Music Hall of Fame e la Rock and Roll Hall of Fame li hanno inclusi nella lista degli artisti storici, mentre la rivista \"Rolling Stone\" li ha classificati in posizione numero 50 nella classifica delle band immortali.\nL'ultimo valzer.\n\"L'ultimo valzer\" (titolo originale \"The Last Waltz\") \u00e8 il film-documentario dell'ultimo concerto dal vivo della Band. Il film, diretto da Martin Scorsese, racconta la vita del gruppo canadese con le parole di Robbie Robertson e degli altri componenti della Band. Nel film sono presenti artisti come Bob Dylan, Neil Young, Joni Mitchell, Dr. John, Neil Diamond, Eric Clapton, Muddy Waters, Van Morrison, Emmylou Harris, Ron Wood, Paul Butterfield e Ringo Starr. Oltre che di un documento eccezionale su un concerto memorabile, si tratta anche di un'opera notevole a livello tecnico (luci, montaggio, stile di intervista), che a suo modo ha fatto scuola nel mondo del documentario rock.\nStile musicale.\nThe Hawks fecero la loro gavetta come gruppo a supporto di Ronnie Hawkins, mescolando rhythm and blues e rock and roll e ispirandosi alle sonorit\u00e0 diffuse dalla Chess Records e dalla Sun Records; per diverso tempo ripercorsero i successi di Jerry Lee Lewis, Chuck Berry e Bo Diddley. A met\u00e0 degli anni sessanta, dopo un incontro musicale con l\u2019armonicista blues Sonny Boy Williamson II, Bob Dylan li volle con s\u00e9 in tour, a supportarlo nella sua svolta \u201celettrica\u201d non sempre apprezzata dal pubblico. Con il tempo, le esperienze e il retroterra di provenienza di ciascun musicista crearono un amalgama sonoro in cui confluivano rock'n'roll, rockabilly, country, blues, gospel e rhythm and blues.\nDivenuti The Band nel 1968, seppero interpretare il tramonto della Summer of Love e del movimento hippy con il passaggio al genere country distillato dalle musiche tradizionali dell'America, richiamandosi a gospel, blues, spiritual, soul, cajun, ragtime, rock and roll, con una spolverata di musica barocca da chiesa. Questa miscela di linguaggi musicali si ritrova nel loro primo lavoro \"Music from Big Pink\"; il rock del successivo \"The Band\" mise assieme elementi tradizionali della musica rurale quali rag, honky-tonk, dixie, blues, country e folk, con sprazzi di \"soul bianco\" esaltato dall\u2019uso dei fiati; il disco vide diversi spunti, dal bluegrass di \"The Night They Drove Old Dixie Down\" al soul rock di \"Jemima Surrender\", dal country di \"Rockin' Chair\" condito di violino, fisarmonica e mandolino al soul rock di \"King Harvest (Has Surely Come)\".\nI lavori che seguirono non ebbero la stessa originalit\u00e0 e furono segnati da dissidi interni e dalle conseguenze di un uso sregolato di droghe, anche se videro la collaborazione con artisti di fama. Uno di essi fu il \"bluesman\" Muddy Waters, con il quale due membri storici della formazione, Helm e Hudson, incisero un disco di notevole fattura, apprezzato dalla critica ma trascurato dal pubblico.\nFormazione.\n1964 - 1977\nMembri aggiunti:\n1983\u20131985\nMembri aggiunti:\n1985\u20131986\n1986\u20131989\nMembri aggiunti:\n1990\n1990\u20131991\nMembri aggiunti:\n1991\nMembri aggiunti:\n1992\u20131999"}
{"id": "1309455", "revid": "767487", "url": "https://it.wikipedia.org/wiki?curid=1309455", "title": "Questi fantasmi (film 1967)", "text": "Questi fantasmi \u00e8 un film del 1967 diretto da Renato Castellani.\nIl film, con protagonisti Sophia Loren e Vittorio Gassman, \u00e8 liberamente tratto dalla commedia omonima di Eduardo De Filippo.\nTrama.\nPasquale Lojacono e sua moglie Maria vivono di stenti e finiscono per tentare il suicidio. La svolta avviene quando Pasquale trova una casa in cui non solo non si paga l'affitto, ma addirittura si viene pagati, a patto di restare almeno cinque anni e di farsi notare tutti i giorni. Il perch\u00e9 \u00e8 spiegato dal portinaio: nella grande casa si aggirerebbe il fantasma tormentato di un nobile spagnolo e per sfatare la leggenda il proprietario pagher\u00e0 gli inquilini che dimostreranno la sua abitabilit\u00e0.\nIl ricco Alfredo, spasimante di Maria, cerca in tutti i modi di strapparla al marito, finendo per nascondersi in un armadio, uscendo dal quale Pasquale lo crede il fantasma del nobile spagnolo che gli fa dono di moneta. Ne nascer\u00e0 un malinteso che far\u00e0 credere a Maria che il marito sia disposto a cederla all'amante in cambio di denaro.\nScoperto l'inganno Pasquale e Maria insceneranno la morte di lei cos\u00ec da recuperare l'onore perduto. Scagionato dal tribunale per l'omicidio della moglie Pasquale ritorna a casa ritrovando Maria che si era nascosta nella soffitta della casa, ma costretti a mantenere la facciata i due decidono di emigrare in Scozia, ancora una volta grazie ai soldi di Alfredo."}
{"id": "1309466", "revid": "1318658", "url": "https://it.wikipedia.org/wiki?curid=1309466", "title": "Paesaggio carsico della Cina meridionale", "text": "Il paesaggio carsico della Cina meridionale \u00e8 un sito inserito nel 2007 nell'elenco dei Patrimoni dell'umanit\u00e0 dell'UNESCO; esso si trova nelle province cinesi di Guangxi, Guizhou e Yunnan.\nQuesta regione \u00e8 particolarmente ricca in termini di biodiversit\u00e0 e di paesaggi disegnati da un'intensa attivit\u00e0 carsica."}
{"id": "1309467", "revid": "106356", "url": "https://it.wikipedia.org/wiki?curid=1309467", "title": "With Oden on our Side", "text": ""}
{"id": "1309468", "revid": "842", "url": "https://it.wikipedia.org/wiki?curid=1309468", "title": "Microsoft Windows 3.1", "text": ""}
{"id": "1309469", "revid": "842", "url": "https://it.wikipedia.org/wiki?curid=1309469", "title": "Microsoft Windows 98", "text": ""}
{"id": "1309472", "revid": "1514393", "url": "https://it.wikipedia.org/wiki?curid=1309472", "title": "Microsoft Windows ME", "text": ""}
{"id": "1309475", "revid": "842", "url": "https://it.wikipedia.org/wiki?curid=1309475", "title": "Microsoft Windows NT", "text": ""}
{"id": "1309477", "revid": "842", "url": "https://it.wikipedia.org/wiki?curid=1309477", "title": "Microsoft Windows Vista", "text": ""}
{"id": "1309480", "revid": "1194709", "url": "https://it.wikipedia.org/wiki?curid=1309480", "title": "Trasporti in Giappone", "text": "La rete dei trasporti in Giappone \u00e8 moderna ed efficiente e serve una popolazione di circa 130 milioni di abitanti.\nTrasporti ferroviari.\nI trasporti ferroviari nell'arcipelago sono assicurati da 7 compagnie ferroviarie, una volta propriet\u00e0 statale e privatizzate nel 1987, che coprono quasi tutto il territorio nazionale. A livello prettamente locale operano invece diverse compagnie minori, sia private che gestite da enti locali o, ancora, in comunione. I treni giapponesi godono di una certa fama a livello internazionale per la puntualit\u00e0, per garantire la quale molte compagnie assegnano premi ai macchinisti che terminano le corse con anticipo rispetto agli orari previsti. Inoltre, il Giappone \u00e8 il paese \"leader\" mondiale, assieme alla Francia che tuttavia lo raggiunse pi\u00f9 tardi, per i treni ad alta velocit\u00e0, di cui si pu\u00f2 ritenere la patria a seguito dell'inaugurazione del \"treno proiettile\", lo \"Shinkansen\". Esso collegava inizialmente Tokyo ad Osaka (tratta inaugurata per le olimpiadi di Tokyo del 1964) e adesso praticamente tutto il Giappone con una frequenza e puntualit\u00e0 sorprendenti.\nLa societ\u00e0 delle Ferrovie Pubbliche si chiama Japan Railways Group.\nIl Giappone \u00e8 inoltre in testa alle classifiche di utilizzo \"pro capite\" della rete ferroviaria: 5 stazioni del Paese, infatti, servono ciascuna pi\u00f9 di 2 milioni di passeggeri al giorno e sono, tra cui quelle famose di Shinjuku e Shibuya, entrambe a Tokyo.\nLa rete si estende per 23.670,7\u00a0km.\nLa complessit\u00e0 del trasporto su ferro e l'intricato sistema metropolitano hanno portato negli anni allo sviluppo di diverse tessere abbonamento, alcune delle quali (JR PASS) acquistabili solo dall'estero. Nel 2007, a Tokyo \u00e8 stata introdotta la PASMO, una \"smart card\" che semplifica l'interscambio tra le linee e i viaggi in metropolitana. Adesso la tessera \u00e8 incorporata perfino nei telefoni cellulari, al passaggio dei cancelletti basta avvicinare il telefono al sensore per entrare od uscire.\nIn Giappone sono presenti reti metropolitane nelle seguenti citt\u00e0: Fukuoka, K\u014dbe, Kyoto, Nagoya, Osaka, Sapporo, Sendai, Tokyo e Yokohama, mentre \u00e8 in costruzione a Kawasaki.\nTrasporti stradali.\nLa rete stradale giapponese si estende per 1.152.207\u00a0km. In Giappone, comunque, si preferisce muoversi con i treni, che essendo efficienti, puntuali e ad alta velocit\u00e0, rendono il trasporto stradale secondario, al contrario di quanto avviene in altre potenze come gli USA.\nUna rete autostradale a pedaggio collega tra di loro le maggiori citt\u00e0 delle quattro isole principali dell'arcipelago. Si noti per\u00f2 che mentre le tre isole di Honsh\u016b, Shikoku e Ky\u016bsh\u016b hanno una rete autostradale unitaria, grazie ai ponti che le collegano, la rete di Hokkaid\u014d \u00e8 separata. Anche l'isola di Okinawa, baluardo meridionale del Paese, ha a disposizione un'autostrada, pur essendo situata al largo rispetto alle quattro grandi isole e avendo una superficie di soli 1.201\u00a0km\u00b2, all'incirca met\u00e0 della Valle d'Aosta.\nI trasporti aerei sono molto sviluppati grazie agli aeroporti di Tokyo e di Osaka.\nTrasporti marittimi.\nIn Giappone, \u00e8 consentito lo spostamento privato via nave (definito anche \"shikoufune\"). Una recente legge (la 110/2010), emessa dal governo Hatoyama, ha promosso il trasporto marittimo per decongestionare la rete di trasporti stradali intra-insulare, ormai al collasso. In questo modo, i cittadini giapponesi che devono fare da pendolari (in giapponese \"koutsujin\") tra un'isola e l'altra avranno a disposizione un mezzo di trasporto alternativo.\nIl provvedimento, accompagnato da cospicui incentivi per l'acquisto di imbarcazioni, \u00e8 stato salutato con estremo favore dall'opinione pubblica, che lo ha definito uno dei maggiori successi della legislatura Hatoyama."}
{"id": "1309491", "revid": "125964416", "url": "https://it.wikipedia.org/wiki?curid=1309491", "title": "Nazionale Under-21 di calcio del Portogallo", "text": "La Nazionale di calcio portoghese Under-21 \u00e8 la rappresentativa calcistica Under-21 del Portogallo ed \u00e8 posta sotto l'egida della Federazione calcistica portoghese. La squadra partecipa al campionato europeo di categoria, che si tiene ogni due anni.\nRosa attuale.\nElenco dei convocati per le gare di qualificazione agli Europei 2023.\n\"Presenze e reti aggiornate al 16 novembre 2021\".\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "1309493", "revid": "287204", "url": "https://it.wikipedia.org/wiki?curid=1309493", "title": "Daniel Cohn-Bendit", "text": "\u00c8 stato uno dei protagonisti del movimento del maggio 1968 in Francia. Dal 1994 al 2014 \u00e8 stato membro del Parlamento europeo e dal 2002 co-presidente del gruppo Verdi/ALE.\nProvenienza e formazione.\nCohn-Bendit \u00e8 nato da un padre tedesco e da una madre francese, entrambi di origine ebraica. Il padre era avvocato, la madre lavorava in un liceo. Nel 1933 i suoi genitori fuggirono dalla Germania in Francia per sfuggire al regime nazista tedesco, con l'intenzione di emigrare successivamente negli Stati Uniti. Nel 1936 nacque il fratello di Daniel Cohn-Bendit, Gabriel. Cohn-Bendit nacque in Francia come apolide, dato che i suoi genitori non si iscrissero allo stato civile francese. All'et\u00e0 di 14 anni opt\u00f2 per la nazionalit\u00e0 tedesca per, come egli stesso ha detto, evitare di dover fare il servizio militare in Francia. Egli si definisce tuttavia come \"cittadino europeo\".\nDopo la fine della seconda guerra mondiale il padre torn\u00f2 in Germania e nel 1958 la madre e Cohn-Bendit stesso lo raggiunsero. La madre mor\u00ec quando Cohn-Bendit aveva 14 anni, il padre quando ne aveva 18. Cohn-Bendit frequent\u00f2 la Scuola di Odenwald a Heppenheim, una scuola alternativa. Nel 1965 si iscrisse a un corso propedeutico per stranieri all'universit\u00e0 Sorbona-Censier. Nel 1967 cominci\u00f2 a studiare sociologia presso l'universit\u00e0 di Nanterre.\nMaggio francese e anni Settanta.\nDurante gli anni sessanta Cohn-Bendit era vicino all'anarco-comunismo. Fu brevemente membro della \"Federazione anarchica\" francese, poi nel 1967 entr\u00f2 nel Gruppo anarchico di Nanterre e cominci\u00f2 a collaborare con la rivista \"Nero e rosso\". Tra il 1967 e il 1968 si form\u00f2 un movimento studentesco all'interno dell'universit\u00e0 di Nanterre, che avanzava rivendicazioni marxiste e anarchiche e in favore della libert\u00e0 sessuale. \u00c8 ricordato come \"movimento del 22 marzo\", dopo che in quella data nel 1968\u00a0gli studenti occuparono gli uffici dell'ateneo. Cohn-Bendit rischi\u00f2 l'espulsione dall'universit\u00e0.\nDopo che il 2 maggio 1968 la polizia sgomber\u00f2 l'ateneo di Nanterre, Cohn-Bendit fu tra gli studenti che spostarono la protesta nel centro di Parigi ed occuparono la Sorbona il giorno seguente. Assieme ad Alain Geismar e a Jacques Sauvageot, Cohn-Bendit \u00e8 ricordato come uno dei leader del movimento del maggio francese, anche se il 10 maggio si ritir\u00f2 a Saint-Nazaire. La stampa lo soprannomin\u00f2 \"Dany il Rosso\", sia per le sue idee politiche che per il colore dei suoi capelli. Il 21 maggio 1968, mentre si trovava a Berlino, per via della sua cittadinanza tedesca fu dichiarato \"straniero sedizioso\" e venne emanato nei suoi confronti un divieto di soggiorno in Francia. Anche se pochi giorni dopo Cohn-Bendit riusc\u00ec a rientrare illegalmente nel paese e vi rientr\u00f2 altre volte in seguito, il divieto di soggiorno nei suoi confronti venne revocato solo nel 1978.\nAlla fine degli avvenimenti del maggio francese Cohn-Bendit si trasfer\u00ec a Francoforte ed entr\u00f2 a far parte del movimento di protesta tedesco. Assieme a Joschka Fischer fu tra i fondatori del gruppo autonomo \"Lotta rivoluzionaria\" di R\u00fcsselsheim.\nAutore controverso di \"Grand Bazar\".\nA Francoforte Cohn-Bendit lavor\u00f2 come impiegato nella libreria \"Karl Marx\" fino al 1973 e come aiuto-educatore in una scuola materna autogestita. Nel 1975 pubblic\u00f2 il libro \"Gran Bazar\", dedicato alla sua esperienza nella scuola materna. In linea con alcune idee promosse nell'ambito dei movimenti di contestazione degli anni sessanta e settanta, alcuni passaggi del libro teorizzano il risveglio della sessualit\u00e0 dei bambini da 1 a 6 anni ed assumono la possibilit\u00e0 di rapporti fisici ambigui.\nNel 2001 la giornalista tedesca Bettina R\u00f6hl (figlia di Ulrike Meinhof) rilanci\u00f2 la polemica su \"Gran Bazar\", distribuendo citazioni del libro alla stampa e ritenendo che alcuni passaggi del libro andassero considerate come una intollerabile compiacenza verso la pedofilia. Forti critiche a Cohn-Bendit per quell'opera sono state sollevate in maniera ricorrente anche da alcuni politici, tra cui Marine Le Pen nel 2004, Rocco Buttiglione nel 2005, Oskar Freysinger nel 2009, Fran\u00e7ois Bayrou nel 2009, Alice Schwarzer nel 2013.\nCohn-Bendit si \u00e8 sempre difeso dicendo che le sue affermazioni erano una \u00abprovocazione intollerabile\u00bb, ma che vanno considerate nel contesto degli anni settanta ed erano mirate a \"scioccare i borghesi\". Nessuna denuncia per molestie sessuali \u00e8 stata mai presentata nei suoi confronti, ed anzi i genitori ed i figli che frequentarono la scuola materna hanno sostenuto la sua posizione. Nel 2009 Cohn-Bendit dichiar\u00f2 che \"la pedofilia \u00e8 un reato. L'abuso sessuale \u00e8 una cosa contro cui bisogna combattere. Da parte mia non c'\u00e8 mai stato un atto di pedofilia\", ma aggiunse che \"Grand Bazar\" \u00e8 un testo ormai \"insostenibile\" e che \"nutre il rimorso per aver scritto tutto questo\".\nCarriera politica.\nAlla fine degli anni settanta Cohn-Bendit divenne caporedattore di \"Pflasterstrand\", rivista alternativa di riferimento per il mondo anarchico e spontaneista di Francoforte. In quell'ambiente cominci\u00f2 ad avvicinarsi progressivamente alla lotta ambientalista contro il nucleare e l'allargamento dell'aeroporto di Francoforte. Si allontan\u00f2 progressivamente dalla prospettiva contestataria e dall'impegno all'interno dei movimenti di protesta e formalizz\u00f2 il suo abbandono della prospettiva rivoluzionaria in \"Nous l'avons tant aim\u00e9e, la R\u00e9volution\" nel 1986. Nel 1981 appoggi\u00f2 la candidatura di Coluche come presidente della Repubblica in Francia.\nNel 1984 Cohn-Bendit entr\u00f2 a far parte del movimento de I Verdi. Joschka Fischer lo invit\u00f2 a candidarsi alle elezioni del Land dell'Assia. Nel 1989 venne eletto nella lista dei Verdi al consiglio comunale di Francoforte e venne nominato vicesindaco all'interno di una giunta con l'SPD. Fu il primo responsabile per gli affari multiculturali dell'amministrazione della citt\u00e0.\nEuroparlamentare.\nCohn-Bendit si \u00e8 dichiarato a favore di politiche economiche \"liberal-socialiste\" e sostiene la liberalizzazione di alcuni servizi pubblici, in contrasto con alcuni altri ambientalisti. \u00c8 inoltre a favore di una politica di immigrazione \"aperta\" e sostiene la depenalizzazione delle droghe leggere. \u00c8 contrario all'energia nucleare. Nel 1998 ha definito il suo orientamento politico come \"liberale-libertario\". Appoggi\u00f2 gli interventi militari in Bosnia-Erzegovina e in Afghanistan ed \u00e8 fortemente a favore dell'integrazione europea.\nNel 1994 Cohn-Bendit venne eletto al Parlamento europeo in rappresentanza di Alleanza 90/I Verdi. Nel 1999 venne riconfermato al Parlamento europeo, ma in rappresentanza dei Verdi francesi. Fu capolista dei Verdi e la sua lista ottenne il 9,72% dei voti, il secondo miglior risultato di sempre. Nel 2002 fu eletto co-presidente del gruppo parlamentare del gruppo Verdi/ALE. Nel 2004 guid\u00f2 la formazione del Partito Verde Europeo e ne fu eletto co-presidente.\nNel 2004 torn\u00f2 a far parte del Parlamento europeo per conto di Alleanza 90/I Verdi e venne eletto presidente del gruppo parlamentare del gruppo Verdi/ALE. Durante il periodo 2004-2009, Cohn-Bendit fu presente a quasi il 93% delle sessioni del Parlamento. Si impegn\u00f2 con forza a favore della costituzione europea, proponendo tra l'altro di sottoporla a tutti i cittadini europei con un unico referendum per l'approvazione. Durante la campagna elettorale per il referendum francese sulla costituzione Cohn-Bendit si impegn\u00f2 per la sua approvazione, in linea con la politica del partito ma in contrasto con altri ambientalisti ed altri partiti di sinistra.\nNel febbraio 2007 Cohn-Bendit divenne vicepresidente del \"Movimento europeo della Francia\".\nNel 2009 \u00e8 stato nuovamente eletto al Parlamento europeo, in rappresentanza di Europa Ecologia, di cui era capolista in \u00cele-de-France. All'interno della circoscrizione elettorale la lista raccolse il 20,86% dei voti e fu la seconda pi\u00f9 votata, mentre a livello nazionale ottenne il 16,28% dei voti, conseguendo cos\u00ec il miglior risultato di sempre di una lista ecologista alle elezioni europee. Nel settembre 2010 ha promosso, assieme a Guy Verhofstadt e Andrew Duff, la formazione del Gruppo Spinelli per il rilancio dell'integrazione europea.\nRiconoscimenti.\nIl 24 aprile 2009 l'universit\u00e0 di Saint-Louis a Bruxelles confer\u00ec a Cohn-Bendit una laurea honoris causa."}
{"id": "1309496", "revid": "2084120", "url": "https://it.wikipedia.org/wiki?curid=1309496", "title": "Choanomonada", "text": "I coanoflagellati sono un gruppo di protisti flagellati, precedentemente classificati nel gruppo polifiletico dei protozoi. Etimologicamente possono essere considerati gli \"unici veri protozoi\", dal momento che sono i parenti pi\u00f9 vicini ai metazoi: gli antenati unicellulari degli animali apparivano probabilmente simili ai moderni coanoflagellati.\nOgni coanoflagellato ha un singolo flagello, circondato da un anello di protrusioni formate da actina chiamate microvilli, che formano un collare (, \"ch\u00f3anos\" in greco antico). Il flagello tira l'acqua attraverso il collare e piccole porzioni di cibo sono catturate dai microvilli e ingerite. Il flagello spinge anche le cellule, come negli spermatozoi, mentre altre cellule flagellate sono tirate dai flagelli posti in posizione anteriore. Il collare dei coanoflagellati \u00e8 virtualmente identico ai coanociti della spugne. Alla base del collaretto vi \u00e8 un piccolo pseudopodio che serve a fagocitare le prede raccolte nel collaretto. Presentano un glicocalice che pu\u00f2 essere spesso e formare una teca; in alcuni presentano spicole o scaglie silicee. La riproduzione avviene in primavera ed estate, quando cellule riproduttive diploidi specializzate si dividono per formare una nuova colonia figlia, che rimane nella colonia madre finch\u00e9 non ha raggiunto le dimensioni idonee per fuoriuscire. La riproduzione sessuale avviene principalmente in autunno, con lo sviluppo di cellule sessuali aploidi. Lo zigote pu\u00f2 incistarsi per passare l'inverno e poi svilupparsi in una colonia asessuale matura in primavera. In alcune specie le colonie hanno sessi separati; in altre sia le uova sia gli spermi sono prodotti dalla stessa colonia."}
{"id": "1309498", "revid": "729019", "url": "https://it.wikipedia.org/wiki?curid=1309498", "title": "Arisgator", "text": "L'Arisgator \u00e8 un mezzo anfibio cingolato, progettato dall'azienda italiana A.R.I.S. per le forze anfibie italiane, derivato dalla trasformazione dell'M113 per mezzo dell'aggiunta di cassoni per favorirne il galleggiamento, una nuova prua per favorire la fase di navigazione ed eliche.\nIl suo costo stimato \u00e8 pari ad un quinto dell'equivalente AAV7 in servizio.\nAttualmente l'Arisgator sotto la denominazione di VAL (veicolo anfibio/assalto leggero) \u00e8 in servizio presso i reparti del 1\u00ba Reggimento \"San Marco\" in quattro esemplari, essendo il suo costo, come detto, estremamente ridotto.\nIl veicolo presenta buone capacit\u00e0 di navigazione anche nelle condizioni pi\u00f9 estreme di mare mosso, mentre su terra si comporta in maniera del tutto analoga al VTC-M113.\nQuesto veicolo, grazie alla sua relativa semplicit\u00e0, \u00e8 particolarmente adatto all'uso addestrativo, per i reparti che poi in missione operano sui molto pi\u00f9 complessi AAV7.\nLa produzione, aggiornata al 2020, dovrebbe aver riguardato 4 esemplari per la Brigata Marina San Marco e 20 esemplari per i Marines dell'Indonesia."}
{"id": "1309502", "revid": "10934577", "url": "https://it.wikipedia.org/wiki?curid=1309502", "title": "Ashmiany", "text": ""}
{"id": "1309505", "revid": "122658177", "url": "https://it.wikipedia.org/wiki?curid=1309505", "title": "Giraldus Cambrensis", "text": "Arcidiacono di Brecon dal 1175 al 1203, il suo vero obiettivo fu per tutta la vita il vescovado di St. David\u2019s, che sperava di poter rendere autonomo dall\u2019autorit\u00e0 di Canterbury; il suo sogno, tuttavia, rimase irrealizzato, nonostante i viaggi compiuti a Roma presso la corte papale per far valere i propri diritti (1199-1200; 1201; 1202-3).\nEntrato a far parte della corte di Enrico II intorno al 1184, Giraldo svolse per conto del re diversi incarichi diplomatici, che lo portarono a viaggiare in Irlanda e in Galles. Da questi viaggi trasse quattro delle sue pi\u00f9 importanti opere: la \"Topographia Hibernica\", l\"Expugnatio Hibernica\", l\"Itinerarium Cambriae\" e la \"Descriptio Cambriae\".\n\u00c8 autore di svariate opere, diciassette delle quali sono tuttora conservate. Speriment\u00f2 numerosi generi, tra i quali l\u2019etnografia e l\u2019agiografia.\nVita.\nOrigini.\nGiraldo nacque intorno al 1146 presso il castello di Manorbier, nel Pembrokeshire (Galles), fondato nell\u2019XI secolo proprio dalla sua famiglia; di questa dimora Giraldo offre un\u2019affettuosa e pittoresca descrizione nell\"Itinerarium Cambriae\", definendola \u201cil pi\u00f9 piacevole luogo del Galles\u201d.\nGiraldo era il figlio minore di William FitzOdo de Barry e della sua seconda moglie, Angareth; il fratellastro Walter \u00e8 nominato nell\"Expugnatio Hibernica\", mentre non se ne ha traccia in nessuna opera dei suoi fratelli Philip e William.\nLa famiglia paterna dei De Barry, che prende il nome dall\u2019isola di Barry vicino a Cardiff, era di origine anglo-normanna. I guerrieri de Barry erano stati fondamentali per la conquista dell\u2019Irlanda sotto la guida di Riccardo di Clare \u201cStrongbow\u201d e il loro nome era leggendario.\nLa madre di Giraldo, Angareth, era figlia del cavaliere normanno Gerald di Windsor (Gerald FitzWalter) e della seducente Nest, soprannominata \u201cElena del Galles\u201d a causa dei numerosi amanti; Angareth era inoltre nipote, per parte materna, del celebre Rhys Ap Tewdwr, principe del Galles meridionale. Giraldo, grazie alla nonna Nest, era imparentato con le pi\u00f9 importanti famiglie gallesi del tempo: i FitzHenry, i FitzGerald e i FitzStephen.\nGiraldo dunque era per tre quarti normanno e per un quarto gallese. La sua ambivalenza gli fu spesso utile durante gli incarichi diplomatici ed \u00e8 da lui stesso ricordata con orgoglio: per esempio, nel \"De Principis Instructione\", si definisce gallese per nascita (\"natio\") e famiglia (\"cognatio\") e inglese per formazione (\"morum institutio\") e frequentazioni (\"conversatio\"). Tuttavia, le sue origini miste gli diedero anche svariati problemi ed \u00e8 costretto ad ammettere, sempre nel \"De Principis Instructione\", che \u00abentrambi i popoli mi considerano straniero e mi respingono: uno mi sospetta, l\u2019altro mi odia\u00bb.\nPrimi anni di vita e giovent\u00f9.\nGiraldo cov\u00f2 fin da bambino ambizioni ecclesiastiche, a tal punto che il padre lo soprannomin\u00f2 affettuosamente \u201cil mio vescovo\u201d. A questo proposito, nell\u2019autobiografia \"De rebus a se gestis\", si legge un curioso aneddoto: mentre i fratelli da bambini costruivano castelli di sabbia, lui erigeva monasteri di sabbia.\nPer dare corpo all\u2019ambizione del figlio, William de Barry affid\u00f2 Giraldo alle cure dello zio David FitzGerald, vescovo di St. David\u2019s, che probabilmente gli insegn\u00f2 le basi del latino. \nIntorno ai dieci anni fu mandato presso l\u2019abbazia benedettina di St. Peter\u2019s (Gloucester), dove fu educato da un certo maestro Haimon. Qui perfezion\u00f2 il proprio latino e inizi\u00f2 a studiare logica e retorica.\nInfine, studi\u00f2 per qualche anno a Parigi (c. 1165-1174), dove si dedic\u00f2 alle discipline del Trivio e divenne celebre per la sua arte retorica (come si legge nel \"De rebus a se gestis\", I, 2). A Parigi fu allievo del celebre Pietro Comestore, teologo e scrittore francese, ed ebbe modo di conoscere Pietro Cantore, sostenitore della riforma gregoriana della Chiesa.\nTornato in Inghilterra intorno al 1172 (o intorno al 1174), si diede l\u2019obiettivo di riformare il clero gallese, da lui accusato di non rispettare il celibato e di essere eccessivamente controllato dai politici. Per questa ragione, intorno al 1175, destitu\u00ec e prese il posto dell\u2019arcidiacono Brecon (contea di Powys), accusato di vivere con una concubina. I suoi costumi rigidi lo resero malvoluto presso i fedeli, che arrivarono addirittura ad assediarlo nella chiesa di Llanbadarn Fawr; tuttavia Giraldo venne ben presto liberato grazie all\u2019intervento del cugino Cadwallon ap Madog, governatore locale.\nSuccessivamente esplose una contesa tra Giraldo e il vescovo Adam di St. Asaph, a proposito della consacrazione della nuova chiesa di Kerry: se il vescovo l\u2019avesse consacrata, la diocesi di St. David\u2019s avrebbe subito una pesante perdita di territorio. L\u2019arcidiacono part\u00ec dunque per Kerry e occup\u00f2 la chiesa, impedendo al vescovo Adam di entrare. Dopo svariate accuse e tentativi reciproci di scomunica, non privi di risvolti comici (Giraldo arriv\u00f2 a coprire le minacce del rivale con il suono delle campane), il vescovo fu costretto ad arrendersi.\nNel 1176 mor\u00ec lo zio David, vescovo di St. David\u2019s, e il clero locale lo candid\u00f2 come suo successore: Giraldo, grazie alla sua formazione scolastica e ai suoi costumi rigidi, era infatti il miglior candidato per ottenere l\u2019autonomia di St. David\u2019s da Canterbury e il rango di sede metropolitana. Re Enrico II, tuttavia, temendo i suoi legami con la ribelle aristocrazia gallese, rifiut\u00f2 di ratificare la nomina ed elesse al suo posto Peter de Leia, monaco cluniacense e priore di Wenloch.\nDeluso dalla mancata nomina, Giraldo torn\u00f2 a Parigi per completare i propri studi di teologia e diritto canonico; in particolare, si dedic\u00f2 allo studio della Costituzione Imperiale e dei Decreti. Se ci possiamo fidare di quanto Giraldo stesso racconta nel \"De rebus a se gestis\", la sua conoscenza delle varie branche della giurisprudenza divenne tale da farne uno dei pi\u00f9 stimati e seguiti maestri di Parigi.\nVita di corte e viaggi.\nNel 1184 re Enrico II Plantageneto si trovava in Galles per tentare di migliorare i rapporti con l\u2019aristocrazia locale: Giraldo, in virt\u00f9 della sua parentela con le maggiori famiglie gallesi e in particolare con il signore locale Rhys ap Gruffydd di Deheubarth, viene scelto come mediatore e diplomatico.\nCon il ruolo di cappellano Giraldo entra a far parte della corte di Enrico II, che nella seconda met\u00e0 del XII secolo era un vivace centro culturale: Enrico, che appariva come la perfetta incarnazione del binomio \"clerc\"-\"chevalier\" e dell\u2019ideale del \"princeps litteratus\", raccolse intorno a s\u00e9 le menti pi\u00f9 brillanti del tempo, con lo scopo di promuovere anche sul versante culturale e mondano la grandezza del proprio regno. In questi dieci anni alla corte plantageneta, Giraldo compose alcune delle sue pi\u00f9 importanti opere, in particolare quelle storico-etnografiche, e raccolse molto del materiale che poi convoglier\u00e0 nel \"De principis instructione\".\nNel 1185 Enrico affid\u00f2 al figlio diciannovenne Giovanni l\u2019incarico di rinsaldare i rapporti tra la Corona e i capi irlandesi pi\u00f9 ostili, attribuendogli per l\u2019occasione il titolo di \u201cDominus Hiberniae\u201d. Con lui part\u00ec anche Giraldo, che aveva gi\u00e0 visitato l\u2019isola nel 1183 al seguito del fratello Philip; inoltre, viveva in Irlanda un ramo della famiglia di Giraldo, quello dei FitzStephen. La missione si rivel\u00f2 un disastro, non solo a causa dell\u2019ostilit\u00e0 dell\u2019aristocrazia locale ma anche per il carattere del principe, che viene considerato da Giraldo irresponsabile e manovrabile dai suoi rozzi amici.\nIl principe torn\u00f2 in Inghilterra gi\u00e0 nell\u2019inverno del 1185, mentre Giraldo si ferm\u00f2 in Irlanda fino alla Pasqua del 1186, continuando a raccogliere il materiale che convoglier\u00e0 negli anni successivi sia nella \"Topographia Hibernica\" sia nella \"Expugnatio Hibernica\".\nDurante la Quaresima del 1185, Eraclio, patriarca di Gerusalemme, visit\u00f2 la corte plantageneta e offr\u00ec le chiavi della Citt\u00e0 Santa a Enrico, a patto che questi bandisse una crociata. Il re si dimostr\u00f2 inizialmente disinteressato a questa missione e solo nel 1188 decise di reclutare un esercito, mandando in Galles l\u2019arcivescovo Baldovino di Ereter con lo scopo di predicare la crociata; in realt\u00e0, questa visita offriva al re anche l\u2019importante opportunit\u00e0 di controllare la situazione gallese senza suscitare sospetti e ostilit\u00e0. Insieme a Baldovino partirono anche Giraldo, lo statista Ranulf de Glanville, il vescovo Peter di St. David\u2019s e l\u2019arcidiacono Alexander Cuhelyn, che fece anche da interprete. \nIl viaggio cominci\u00f2 da Hereford e prosegu\u00ec lungo Radnor, Landeu, Talgarth, Abergavenni, Newport e Cardiff. Successivamente, mantenendosi sulla costa, la congregazione regale visit\u00f2 Swansea, Carmarthen, Whitland, Haverford, St. David\u2019s e Cardigan. Da Cardigan proseguirono verso Lampeter, Strathflur, Llanpadarn Vawr. Infine, dopo aver doppiato il promontorio di Llyn, Giraldo e i suoi compagni di viaggio si avviarono nuovamente verso Hereford passando da Carnarvon, Bangor, Conway, St. Asaph, Chester, Whitchurch, Oswaldstree, Wroxeter, Wenlock e Ludlow. Non si era mai compiuto un viaggio simile in Galles, n\u00e9 da parte dei forestieri n\u00e9 degli stessi gallesi.\nGiraldo, nell\u2019opera tratta dal viaggio, ovvero l\"Itinerarium Cambriae\", dichiara che il risultato di questa spedizione fu l\u2019arruolamento di circa tremila uomini. Tuttavia, gli sforzi di Baldovino e Giraldo vennero annullati dalla crisi dinastica consumatasi all\u2019interno della casata plantageneta: nell\u2019estate del 1189, il figlio di Enrico II, il futuro Riccardo I, si alle\u00f2 con il re francese Filippo II per spodestare il padre, che mor\u00ec assediato presso il castello di Chinon il 6 luglio 1189. La morte di Enrico II rallent\u00f2 la partenza per la Terra Santa e Giraldo, insieme a numerosi soldati gallesi e al vescovo Peter di St. David\u2019s, ottenne il permesso di non unirsi alla Crociata e si limit\u00f2 a supportarla finanziariamente.\nRitiratosi dalla corte intorno al 1192, Giraldo si trasfer\u00ec a Lincoln per dedicarsi agli studi; Lincoln era, ai tempi, una celebre scuola teologica, guidata da William de Monte.\nTentativi di diventare vescovo di St. David's.\nSotto il regno di Riccardo Cuor di Leone, a Giraldo vennero offerti sia il vescovado di Bangor che l\u2019episcopato di Llandaff ma entrambe le proposte vennero rifiutate: l\u2019obiettivo di Giraldo rimaneva infatti St. David\u2019s.\nL\u2019occasione gli si present\u00f2 nel luglio del 1198, con la morte di Peter de Leia. Come gi\u00e0 era accaduto nel 1176, i canonici di St. David\u2019s elessero Giraldo ma l\u2019arcivescovo di Canterbury, Hubert Walter, si rifiut\u00f2 di ratificare la nomina, giurando che nessun gallese avrebbe mai ottenuto un importante vescovado in Galles e proponendo come candidati o il monaco cistercense Alexander o Geoffrey, priore di Lanthony.\nGiraldo, consapevole dell\u2019ostilit\u00e0 dell\u2019arcivescovo di Canterbury, decise di scavalcarlo e di ottenere la nomina direttamente dal pontefice, che al tempo era Innocenzo III. Il 16 agosto del 1199 Giraldo lasci\u00f2 Strathflur alla volta di Roma, dove giunse alla fine di novembre. \nMentre Giraldo si trovava a Roma, l\u2019arcivescovo di Canterbury approfitt\u00f2 della sua assenza per guadagnarsi il favore del clero di St. David\u2019s. L\u2019arcivescovo mand\u00f2 inoltre un\u2019epistola allo stesso Papa, in cui accusava Giraldo di aver cercato di impossessarsi del vescovado di St. David\u2019s in maniera scorretta (\"De gestis\" III 19\").\"\nIl Papa, nonostante l\u2019affetto che aveva maturato per Giraldo, non os\u00f2 inimicarsi l\u2019arcivescovo e dunque, nel 1200, decise di rimettere l\u2019elezione ad una commissione di giudici inglesi; nel frattempo, Giraldo sarebbe tornato in Inghilterra e avrebbe presieduto all\u2019amministrazione temporale e spirituale di St. David\u2019s.\nTuttavia, prima che la commissione prendesse una decisione definitiva, Giraldo fu accusato di aver tradito la Corona inglese a vantaggio dei ribelli gallesi, dal momento che la sua elezione era stata appoggiata dai principi del Galles, in particolare da Llywelyn il Grande e da Gruffydd ap Rhys II. Dopo un lungo e periglioso viaggio, l\u2019arcidiacono giunse a Roma il giorno dell\u2019epifania del 1203 e, nonostante le accuse, fu accolto dal Papa \u00ab\"more solito cum honore et osculo\"\u00bb. Ancora una volta, tuttavia, Innocenzo III si rifiut\u00f2 di ratificare la nomina di Giraldo, rimettendo la decisione finale al clero inglese. \nGiraldo fu cos\u00ec costretto a tornare in Galles ma il suo viaggio fu lungo e tormentato. Privo di soldi, fu catturato in Francia e portato a Ch\u00e2tillon-sur-Sa\u00f4ne, dove venne imprigionato da John of Tinmouth, alleato dell\u2019arcivescovo di Canterbury. Dopo essere stato liberato, Giraldo torn\u00f2 in Inghilterra e, rinunciando alla nomina, appoggi\u00f2 l\u2019elezione a vescovo di St. David\u2019s di Geoffrey di Henlaw. In cambio della sua rinuncia, Giraldo ottenne per il nipote Gerald FitzPhilip alcuni importanti uffici ecclesiastici.\nUltimi anni di vita.\nDopo aver rinunciato a St. David\u2019s, Giraldo si ritir\u00f2 a vita privata a Lincoln, anche se non smise mai di viaggiare: nel 1206 torn\u00f2 per la terza volta a Roma e inoltre continu\u00f2 a visitare regolarmente i suoi contatti gallesi.\nGli ultimi anni della sua vita gli riservarono numerose delusioni. L\u2019amato nipote Gerald, a cui nel 1203 Geraldo aveva ceduto il titolo di arcidiacono di Brecon, smise nel 1208 di consegnargli parte delle entrate della chiesa, rompendo il patto stipulato anni prima. Inoltre, re Giovanni Senzaterra non gli concesse n\u00e9 il vescovado di Lincoln n\u00e9 quello di St. David\u2019s, resosi vacante nel 1214.\nGiraldo mor\u00ec intorno al 1223, all\u2019et\u00e0 di settantasette anni, e fu probabilmente sepolto nell\u2019amata chiesa di St. David\u2019s.\nOpere.\nLe opere storico-geografiche.\nTopographia Hibernica.\nComposta tra il 1185 e il 1888, la \"Topographia Hibernica\" \u00e8 stata pi\u00f9 volte modificata dallo stesso Giraldo per un totale di cinque edizioni d\u2019autore. L\u2019opera godette di grande successo, come dimostra il gran numero di manoscritti tuttora esistenti (36 manoscritti, appartenenti ai vari stadi redazionali) e la notizia di una lettura pubblica dell\u2019opera avvenuta a Oxford nel 1188.\nNella dedica dell\u2019opera ad Enrico II sono anticipati i temi che verranno trattati, in particolare la natura misteriosa e magica dell\u2019Irlanda, terra agli estremi confini del mondo occidentale. Con uno schema ad anello, l\u2019opera si chiude con un elogio di Enrico II, definito l\u2019\u201cAlessandro dell\u2019Occidente\u201d.\nL\u2019opera \u00e8 divisa in tre \"distinctiones\": la prima \"distinctio\", intitolata \"De situ Hiberniae\", \u00e8 relativa alla natura dell\u2019Irlanda e alla sua fauna; la seconda \"distinctio\", intitolata \"De mirabilibus Hiberniae et miraculis\", racconta dei prodigi e dei miracoli di questa terra; la terza \"distinctio\", intitolata \"De terrae istius habitaboribus\", funge da riassunto della storia irlandese, vista come un susseguirsi di occupazioni da parte di genti straniere.\nAll\u2019interno dell\u2019opera, Giraldo dimostra di aver ereditato lo stereotipo di un\u2019Irlanda barbara e rozza. Tace invece un\u2019importante caratteristica dell\u2019Irlanda del XII secolo, ovvero la sua vivacit\u00e0 culturale e religiosa: l\u2019Irlanda, infatti, era nota come \u201cterra di sapienti, santi e evangelizzatori\u201d.\nExpugnatio Hibernica.\nCompletata nel 1189, l\"Expugnatio Hibernica\" contra tre edizioni d\u2019autore. L\u2019opera \u00e8 trasmessa da quindici manoscritti.\nIl testo \u00e8 dedicato al conte di Poitiers, il futuro Riccardo I. Prima di iniziare la narrazione, l\u2019autore risponde alle critiche che gli erano state mosse per la \"Topographia Hibernica\", in particolare relative alle leggende e ai prodigi raccontati nella seconda \"distinctio\" dell\u2019opera: Giraldo sostiene che molti libri, tra cui anche quelli sacri, sono ricchi di eventi prodigiosi e miracolosi, dal momento che l\u2019operato di Dio \u00e8 spesso imperscrutabile.\nL\"Expugnatio Hibernica\" \u00e8 la continuazione ideale della precedente opera dedicata all\u2019Irlanda: come scrive Giraldo, \u00abretroacti siquidem temporis gesta locaque \"Topographia\" describit; presencia vero presens historia comprehendit\u00bb [trad: La \"Topographia\" racconta eventi e luoghi del tempo passato; invece questa storia descrive gli eventi presenti].\nIl testo \u00e8 diviso in tre \"distinctiones\". La prima \"distinctio\", divisa in 46 capitoli, narra la conquista dell\u2019Irlanda per mano dei FitzGerald e dei FitzStephen e l\u2019arrivo sull\u2019isola da parte di Enrico II. La seconda \"distinctio\", divisa in 39 capitoli, copre un arco temporale molto pi\u00f9 breve, che va dal 1173 al 1186; in essa si trova anche il racconto della spedizione in Irlanda di Giovanni Senzaterra, a cui partecip\u00f2 lo stesso Giraldo. La terza \"distinctio\", composta da un unico capitolo, fa riferimento al lavoro di traduzione di Giraldo delle profezie contenute nel testo e termina con una lode del latino: \u00abbarbare lingue tenebras Latini luce sermonis illustravi\u00bb [trad: Ho illuminato le tenebre della lingua barbara con la luce del latino].\nRispetto alla \"Topographia\", l\"Expugnatio\" \u00e8 retoricamente pi\u00f9 elaborata. Tuttavia, sono presenti alcuni elementi che stonano con l\u2019ambientazione irlandese, come i nomi dal suono grecizzante (per esempio, scrive \u201cStephanides\u201d per \u201cFitzStephen\u201d) e le citazioni latine inserite nei discorsi degli illetterati capi irlandesi.\nItinerarium Cambriae.\nComposto intorno al 1191, l\"Itinerarium Cambriae\" conta tre edizioni autoriali (1191, 1197, 1214). L\u2019opera \u00e8 trasmessa da sette manoscritti.\nNel manoscritto pi\u00f9 antico, R (London, British Library, Royal 13 B viii), non \u00e8 presente alcuna dedica, caratteristica estremamente strana per Giraldo. Nel manoscritto B (Bodleian Library, Rawlinson B. 188), poco pi\u00f9 tardo, la dedica \u00e8 a William de Longchamp, vescovo di Ely. La seconda e la terza edizione, invece, sono rispettivamente dedicate a Hugh di Lincoln e a Stephen Langton.\nIl testo, che narra il viaggio affrontato da Giraldo e Baldovino in Galles nel 1188, \u00e8 diviso in due \"distinctiones\". Nella prima \"distinctio\" si narra il viaggio da Hereford fino alla diocesi di Menevia, mentre nella seconda \"distinctio\" il viaggio di ritorno verso Hereford. L\u2019opera termina con una descrizione dell\u2019arcivescovo Baldovino, contenuta nella seconda \"distinctio\".\nAl di l\u00e0 di quello che i titoli dei capitoli possono suggerire, l\"Itinerarium\" \u00e8 molto pi\u00f9 di un racconto di viaggio: in esso, infatti, trovano posto racconti storici, topografici e aneddotici, raccolti da Giraldo proprio durante la visita del Galles.\nDescriptio Cambriae.\nComposta intorno al 1194 e modificata intorno al 1215, la \"Descriptio Cambriae\" \u00e8 trasmessa da sei manoscritti.\nLa prima edizione dell\u2019opera \u00e8 dedicata all\u2019arcivescovo Hubert di Canterbury, all\u2019epoca non ancora suo nemico per l\u2019assegnazione del vescovado di St. David\u2019s; la seconda edizione \u00e8 invece dedicata all\u2019arcivescovo Stephen Langton. Si ipotizza che possa esistere un\u2019edizione intermedia, dedicata al vescovo Hugh of Lincoln.\nL\u2019opera \u00e8 composta da due \"distinctiones\". La prima \"distinctio\", suddivisa in diciotto capitoli, descrive la natura fisica del Galles (cap. I-VII) e le qualit\u00e0 positive del popolo gallese (cap. VIII-XVIII). La seconda \"distinctio\", che conta dieci capitoli, narra le caratteristiche negative del popolo gallese.\nLe opere religiose.\nGemma Ecclesiastica.\nComposta nel 1199, la \"Gemma ecclesiastica\" \u00e8 trasmessa da un unico manoscritto (London, Lambeth Palace Library, 236), estremamente prezioso.\nCome si legge nel secondo proemio, il pubblico ideale del testo \u00e8 il clero gallese e in particolare quello dell\u2019arcidiocesi di Brecon; questa annotazione spiega perch\u00e9 l\u2019opera sia scritta con uno stile molto semplice e privo di ornamenti e inoltre perch\u00e9 sia cos\u00ec ricca di \"exempla\" (sebbene non manchino anche citazioni scritturali e ragionamenti teologici).\nNel testo, diviso in due \"distinctiones\", vengono evidenziati gli errori che quotidianamente venivano compiuti durante la celebrazione della messa; si fa inoltre riferimento alla scarsa conoscenza del latino e ai problemi che questa ignoranza pu\u00f2 causare. Il peccato pi\u00f9 grave, comunque, risulta essere il mancato celibato dei chierici gallesi, un peccato con conseguenze non solo morali ma anche economiche.\nLa \"Gemma ecclesiastica\" \u00e8 certamente uno dei testi a cui Giraldo era pi\u00f9 legato, come testimonia il fatto che, durante la sua prima visita alla corte papale, don\u00f2 a Innocenzo III proprio un manoscritto di questo testo. Il Papa stesso dovette apprezzarlo molto se, come scrive Giraldo, lo conserv\u00f2 nel comodino accanto al letto e non lo prest\u00f2 mai a nessuno.\nSpeculum Ecclesiae.\nLo \"Speculum Ecclesiae\", composto dopo il 1216, \u00e8 tramandato da un unico manoscritto (London, British Library, Cotton Tiberius B. XIII) e la totale mancanza di una tradizione indiretta ci fa pensare che questo manoscritto sia l\u2019unico mai esistito. Quest\u2019unico manoscritto, peraltro, non \u00e8 nelle migliori condizioni, dal momento che alcune parti sono irrimediabilmente rovinate e sono inoltre numerosi gli errori di trascrizione.\nLo scarso successo dello \"Speculum ecclesiae\", tuttavia, non ci deve stupire. Il testo, composto da un Giraldo ormai anziano e disilluso, parla degli ordini monacali inglesi (ordine benedettino, ordine cluniacense e ordine cistercense) e in particolare dei peccati e degli errori compiuti dai monaci. Dal momento che nel Medioevo i principali amanuensi erano proprio i monaci, si pu\u00f2 ben capire per quale ragione questo testo non sia mai stato copiato.\nIl testo \u00e8 diviso in quattro \"distinctiones\". La prima \"distinctio\", estremamente lacunosa, \u00e8 dedicata ai monaci benedettini; la seconda \"distinctio\" ai monaci cluniacensi; la terza \"distinctio\" ai monaci cistercensi. La quarta \"distinctio\" si distingue dalle altre per contenuto, dal momento che tratta delle chiese e delle basiliche di Roma.\nLa trilogia della contesa per St. David's.\nDe rebus a se gestis.\nComposto intorno al 1206, il \"De rebus a se gestis\" \u00e8 trasmesso da un solo manoscritto (London, British Library, Cotton Tiberius B. XIII). Quest\u2019unico manoscritto, sfortunatamente, sembra essere mutilo, dal momento che contiene solo diciotto capitoli della terza \"distinctio\", che originariamente doveva essere composta da 236 capitoli; sebbene la mancanza di una tradizione indiretta relativa a questi capitoli possa far pensare che essi non siano mai esistiti, l\u2019insistenza di Giraldo su questa parte nel \"De iure et statu Menevensis ecclesiae\" deve far abbandonare questa ipotesi.\nIl \"De rebus a se gestis\" narra la vita di Giraldo ed \u00e8 composto da tre \"distinctiones\": la prima \"distinctio\" tratta la nascita e la giovent\u00f9 di Giraldo, la seconda la vita adulta, la terza la contesa per il titolo di vescovo di St. David\u2019s. Sebbene sia scritto in terza persona, non vi \u00e8 alcun dubbio che si tratti di un testo autobiografico.\nDe invenctionibus.\nComposto tra il 1200 e il 1216, il \"De invenctionibus\" \u00e8 trasmesso da un unico manoscritto (Citt\u00e0 del Vaticano, Biblioteca Apostolica Vaticana, Reg. lat. 470).\nIl testo, diviso in sei \"distinctiones\", fa parte della trilogia autobiografica di Giraldo e contiene le difese dell\u2019autore contro le calunnie che i suoi nemici, con lo scopo di impedirgli l\u2019ascesa al vescovado di St. David\u2019s, avevano fatto circolare su di lui mentre si trovava a Roma.\nDe iure et statu Menevensis ecclesiae.\nComposto intorno al 1214, il \"De iure et statu Menevensis ecclesiae\" \u00e8 trasmesso da quattro manoscritti. Il testo, sebbene sia scritto in terza persona e non venga mai annoverato da Giraldo tra le proprie opere, \u00e8 stato senza dubbio composto dallo stesso Giraldo.\nLo scopo dichiarato dell\u2019opera, dedicata a Stephen Langton, \u00e8 quello di far conoscere meglio all\u2019arcivescovo di Canterbury l\u2019arcidiocesi di St. David\u2019s e in generale la chiesa gallese che, secondo Giraldo, non erano mai rientrate nell\u2019interesse dei suoi predecessori e per questo erano cadute in uno stato di barbarie e immoralit\u00e0.\nDe principis instructione.\nComposto tra il 1190 e il 1217, il \"De principis instructione\" \u00e8 trasmesso da un unico manoscritto (London, British Library, Cotton Julius B. XIII). Sebbene la tradizione diretta sia decisamente scarna, il \"De principis instructione\" gode di una tradizione indiretta piuttosto notevole.\nIl fine di questo trattato \u00e8 esplicitamente dichiarato nella prefazione dell\u2019opera ed \u00e8 quello di mostrare le iniquit\u00e0 e le debolezze della monarchia inglese contemporanea a Giraldo. Questo scopo, tuttavia, non \u00e8 quello per cui il trattato era stato originariamente concepito e questo spiega la differenza tra la prima \"distinctio\" e le altre due.\nLa prima \"distinctio\" ha uno scopo prettamente didattico e tratta, in modo del tutto teorico, le qualit\u00e0 e le virt\u00f9 che un principe dovrebbe possedere. Il testo procede in maniera molto regolare: dopo aver nominato alcune virt\u00f9, l\u2019autore si dedica a chiarirle per mezzo di citazioni, sia classiche che scritturali, e di aneddoti.\nLa seconda e la terza \"distinctiones\", pi\u00f9 tarde della precedente, hanno un\u2019impronta storiografica e trattano del regno di Enrico II, con un punto di vista decisamente negativo nei confronti del re. L\u2019animosit\u00e0 di Giraldo, tuttavia, non \u00e8 limitata al re ma si estende all\u2019intera famiglia plantageneta, a tal punto che l\u2019autore arriva a criticare quattro dei predecessori di Enrico II; per quanto riguarda i figli del re, Giovanni \u00e8 ampiamente criticato, mentre a Riccardo, seppur non venga descritto in modo positivo, sono riconosciute alcune qualit\u00e0.\nSpeculum duorum.\nLo \"Speculum Duorum\", composto tra il 1208 e il 1216, \u00e8 trasmesso da un unico manoscritto (Citt\u00e0 del Vaticano, Biblioteca Apostolica Vaticana, Reg. lat. 470). Il manoscritto, pur non essendo probabilmente autografo, \u00e8 stato trascritto in un ambiente molto vicino a quello di Giraldo.\nIl testo \u00e8 diviso in due \"distinctiones\": la prima \"distinctio\" costituisce il testo originale, mentre la seconda \u00e8 composta dalle aggiunte successive. Alle due \"distinctiones\" sono inoltre state aggiunte otto epistole, che servono a completare la storia del testo principale (sebbene non sia del tutto chiaro il criterio selettivo di queste lettere).\nLo \"Speculum Duorum\" si basa su una lettera mandata da Giraldo al nipote Gerald FitzPhilip, che aveva ereditato il titolo di arcidiacono di Brecon nel 1203 e che si era ribellato allo zio nel 1208. L\u2019opera, dunque, deriva da una lettera realmente scritta e inviata, solo successivamente ampliata e approfondita con lo scopo di farne un libello. La sua origine spiega perch\u00e9 alcuni passi siano oscuri per il lettore moderno, dal momento che Giraldo allude a certi fatti senza spiegarli, certo che il nipote e un lettore a lui contemporaneo sarebbero comunque stati in grado di contestualizzare.\nLa lingua e la scrittura.\nSebbene non esistano conferme testuali di ci\u00f2, \u00e8 ragionevole pensare che la lingua quotidiana di Giraldo fosse il franco-normanno, un dialetto del francese antico parlato in Normandia e, dopo la conquista normanna (1066), anche in Inghilterra. \u00c8 inoltre possibile che capisse il dialetto gallese, ma con ogni probabilit\u00e0 non sapeva parlarlo, come dimostra il fatto che, durante la spedizione in Galles al seguito di Baldovino, la compagnia regale necessitasse di un interprete per conversare con i nativi del luogo.\nTuttavia, la lingua pi\u00f9 congeniale a Giraldo \u00e8 certamente il latino, in cui compone tutte le proprie opere. Il latino di Giraldo \u00e8 ben lontano dai canoni classici di questa lingua e risente delle caratteristiche del cosiddetto \u201clatino medievale\u201d, dal momento che utilizza idiomi e costrutti ignoti agli scrittori classici. Inoltre, nei suoi \"carmina\" pi\u00f9 giovanili, Giraldo viola le regole della prosodia e della sintassi classiche.\nTuttavia, al di l\u00e0 di questi \u201cerrori\u201d dovuti alle consuetudini dell\u2019epoca e non ad una scarna conoscenza della lingua, Giraldo dimostra di padroneggiare la letteratura latina; le sue opere sono ricche di rimandi e citazioni, usati in modo pertinente e mutuati dai vari generi e dalle varie epoche della letteratura latina (Terenzio, Virgilio, Orazio, Ovidio, Giovenale, Stazio, Cicerone e Seneca). Inoltre, non mancano i rimandi scritturali e patristici.\nInfine, la scrittura di Giraldo sembra risentire di un tipo di retorica che si potrebbe definire vicina all\u2019asianesimo.\nGiraldo e il sovrannaturale.\nGiraldo \u00e8 caratterizzato da una forte curiosit\u00e0 per tutto ci\u00f2 che lo circonda e che fa parte della natura. Per questa ragione narra nei suoi scritti anche eventi e fenomeni sovrannaturali, da lui trattati con rigore scientifico; tuttavia, non accoglie indiscriminatamente ogni evento sovrannaturale ma fa una selezione privilegiando gli eventi da lui stesso esperiti o comunque raccontatigli da persone affidabili. \nCome scrive nell\u2019introduzione dell\"Expugnatio Hibernica\", ci\u00f2 che \u00e8 naturale e ci\u00f2 che \u00e8 sovrannaturale sono ambedue riconducibili alla volont\u00e0 di Dio e alla sua creazione. Nella sua opera vengono dunque descritti miracoli, profezie, scontri tra demoni e santi e leggende fiabesche.\nTra gli altri racconti, particolarmente interessante \u00e8 quello relativo al poltergeist di Pembroke contenuto nell\"Itinerarium Cambriae\", dal momento che si tratta della prima attestazione e descrizione di questo fenomeno nella letteratura europea."}
{"id": "1309506", "revid": "729019", "url": "https://it.wikipedia.org/wiki?curid=1309506", "title": "Chenard &amp; Walcker", "text": "La Chenard &amp; Walcker \u00e8 stata una Casa automobilistica francese attiva dal 1898 al 1951.\nStoria.\nSi tratta di una delle Case automobilistiche francesi pi\u00f9 antiche. La sua attivit\u00e0, specialmente quella sportiva, riscossero molto successo in Francia, ma molto meno all'estero. Infatti, al di fuori dei confini della madrepatria, tale Casa automobilistica risulta ancor oggi quasi sconosciuta, tranne presso gli appassionati.\nLa Casa nacque quando Ernest Chenard nel 1898 apr\u00ec uno stabilimento ad Asni\u00e9res per la costruzione di biciclette, motocicli, tricicli e vetturette. Pochi mesi dopo, Chenard si associ\u00f2 con Henri Walcker, uno dei suoi migliori clienti, in maniera tale da rendere pi\u00f9 agevole la gestione dell'azienda. Fu cos\u00ec che il 19 gennaio 1899 nacque ufficialmente la \"Soci\u00e9t\u00e9 en Commandite des Etablissements Chenard &amp; Walcker\".\nPer i primi due anni furono commercializzati esclusivamente tricicli a motore.\nLa prima autovettura prodotta fu invece lanciata nel 1901, era denominata 12CV ed era una vetturetta mossa da un bicilindrico che combinava soluzioni superate gi\u00e0 all'epoca con soluzioni innovative. Per esempio, assieme al classico telaio in legno rinforzato con inserti in acciaio, si trovava un radiatore a serpentina ed una trasmissione a doppio giunto cardanico. Innovativa fu anche la tecnica impiegata per ridurre il consumo. Tra il 1901 ed il 1903 la \"12CV\" fu impiegata in numerose prove di regolarit\u00e0 ed in gare di consumo. Ci\u00f2 fece diffondere in Francia la fama della Casa di Asni\u00e9res, ed il pubblico scopr\u00ec la parcit\u00e0 delle vetture della Casa.\nNel 1905 la \"12CV\" fu tolta di produzione e furono presentati due nuovi modelli, la 14/16 CV e la 18/24 CV, entrambe mosse da un motore a 4 cilindri, anch'esse caratterizzate dall'essere un miscuglio tra classico e moderno.\nNel 1908, la Chenard &amp; Walcker si trasfer\u00ec a Gennevilliers, in uno stabilimento pi\u00f9 grande, in modo da poter far fronte agli ordini sempre pi\u00f9 numerosi.\nDi l\u00ec a poco nacque la 8CV, prima vettura della Casa a montare un cambio a 4 marce. Nel 1911, per la prima volta nella storia dell'automobile, la Chenard &amp; Walcker mont\u00f2 dei pistoni in lega d'alluminio.\nNel 1912, la Casa assorb\u00ec una carrozzeria, che divenne cos\u00ec la sua carrozzeria ufficiale.\nIn questi anni, la Chenard &amp; Walcker balz\u00f2 al quarto posto tra i costruttori francesi; ma una gravissima notizia ridimension\u00f2 gli animi: il 20 giugno 1912, infatti, Henri Walcker mor\u00ec a causa di una peritonite. Il suo posto verr\u00e0 preso da Ren\u00e9 Donnay.\nNel 1913 furono lanciati due nuovi modelli, la 7CV e la 15CV, che si segnalarono per la loro robustezza ed affidabilit\u00e0.\nCon lo scoppio della Prima guerra mondiale, l'attivit\u00e0 fu convertita alla produzione bellica e in tale periodo si occup\u00f2 prevalentemente della produzione di proiettili da cannone.\nTerminato il conflitto, la Chenard &amp; Walcker ebbe l'idea di ripromuovere le sue vetture con una campagna pubblicitaria mirata all'esaltazione della sportivit\u00e0 delle vetture stesse. Fu quindi intrapresa una fiorente attivit\u00e0 agonistica e le stesse vetture di serie erano gi\u00e0 pi\u00f9 sportiveggianti.\nNel 1923, la Chenard &amp; Walcker pilotata da Andr\u00e9 Lagache e Ren\u00e9 L\u00e9onard si aggiudic\u00f2 la prima 24 ore di Le Mans della storia a 92\u00a0km/h di media. Nel 1925 gli stessi piloti, sempre al volante di una Chenard &amp; Walcker, si aggiudicarono la seconda edizione della 24 Ore di Spa-Francorchamps.\nTali successi ebbero un'eco notevole, ma costrinsero ben presto i vertici della Casa ad una scelta: o lo sport o la produzione massiccia di vetture da turismo sull'onda crescente delle richieste.\nFu cos\u00ec che nel 1927 la Casa di Genneviliers si ritir\u00f2 dalle competizioni e si dedic\u00f2 a fondo alla produzione di vetture da turismo.\nSempre nel 1927 cominci\u00f2 la collaborazione con la Delahaye per la produzione in joint-venture di autovetture e mezzi commerciali, ma il successo arriv\u00f2 solo a sprazzi e la Delahaye moll\u00f2 tutto e ricominci\u00f2 a produrre autovetture per conto proprio. Dal canto suo, la Chenard &amp; Walcker attravers\u00f2 un periodo di crisi lungo alcuni anni, fino a che nel 1935 non fu rilevata dalla \"Chausson\", un'azienda specializzata in carrozzerie. La produzione prosegu\u00ec a singhiozzo proponendo modelli con carrozzerie simili a quelle delle contemporanee Matford e motori di origine Citro\u00ebn o Ford.\nDopo la Seconda guerra mondiale, la produzione automobilistica cess\u00f2 e la Casa si dedic\u00f2 alla produzione di veicoli commerciali leggeri.\nNel 1950 la Chenard &amp; Walcker fu completamente assorbita dalla Chausson, la quale la rivender\u00e0 l'anno dopo alla Peugeot."}
{"id": "1309507", "revid": "339392", "url": "https://it.wikipedia.org/wiki?curid=1309507", "title": "Nazionale di calcio portoghese Under-21", "text": ""}
{"id": "1309510", "revid": "775372", "url": "https://it.wikipedia.org/wiki?curid=1309510", "title": "Fast", "text": "Fast (in inglese \"veloce\") pu\u00f2 riferirsi a:"}
{"id": "1309513", "revid": "29244", "url": "https://it.wikipedia.org/wiki?curid=1309513", "title": "Doris peregrina", "text": ""}
{"id": "1309514", "revid": "29244", "url": "https://it.wikipedia.org/wiki?curid=1309514", "title": "Hervia peregrina", "text": ""}
{"id": "1309515", "revid": "29244", "url": "https://it.wikipedia.org/wiki?curid=1309515", "title": "Rizzolia peregrina", "text": ""}
{"id": "1309519", "revid": "1924342", "url": "https://it.wikipedia.org/wiki?curid=1309519", "title": "Boyzone", "text": "I Boyzone sono stati una \"boy band\" irlandese nata negli anni Novanta. Hanno avuto il loro maggior successo in Irlanda, Australia, Nuova Zelanda e Regno Unito, dove hanno piazzato 6 singoli al primo posto in classifica, ma a che in altri Stati dell'Europa e dell'Asia.\nAttivi dal 1993 al 2000, dopo un periodo di pausa, dal 2007 hanno deciso di riunirsi nuovamente inaugurando la loro \"seconda volta\" con un tour in Regno Unito. Nell'ottobre 2019 si sono nuovamente sciolti dopo un concerto di addio a Birmingham.\nBiografia.\nL'origine del gruppo: 1993-1995.\nNel novembre 1993, sulla scia del successo ottenuto dai Take That, si aprirono a Dublino le audizioni per creare una nuova \"boy band\". Delle oltre 300 persone che avevano risposto all'annuncio dopo alcune selezioni ne rimasero 10, tra cui tutti i membri della futura band tranne Mikey Graham. Fu durante quelle audizioni che, tra l'altro, Ronan Keating interpret\u00f2 \"Father and Son\" di Cat Stevens, cover che pubblic\u00f2 ufficialmente qualche tempo dopo. Il gruppo musicale fu completato con l'aggiunta di Graham. \nLa band fece il suo debutto nel 1994 cantando in vari pub e club e nello stesso anno firm\u00f2 il suo primo contratto con la Polygram. Il primo singolo ufficiale fu una cover di \"Working My Way Back to You\", che raggiunse la terza posizione nelle classifiche irlandesi. Fu questo l'anno della famosa cover di \"Love Me For a Reason\" degli \"O'smond's\", divenuto uno dei brani pi\u00f9 famosi del gruppo.\nQuest'ultima canzone fece da colonna portante del loro album di debutto del 1995, intitolato \"Said and Done\".\nSuccessivi album e primo scioglimento: 1996-2000.\nTra il 1996 e il 1998 pubblicarono due album. Il primo fu \"A Different Beat\", contenente successi quali la cover di \"Words\" dei \"Bee Gees\" e \"Isn't It a Wonder\" nel 1996. Quest'album vendette 2 milioni di copie nel mondo. Nel 1997 usc\u00ec il singolo \"Picture of You\", mentre l'anno successivo fu la volta del nuovo album \"Where We Belong\". Quest'album contiene altre hit, tra cui \"No Matter What\", cover di una canzone di un musical di due anni prima, e \"All That I Need\".\nNel 1999 usc\u00ec il greatest hits \"By Request\", l'album pi\u00f9 venduto della band con oltre 4 milioni di dischi, seguito da un tour. Nello stesso anno Stephen Gately rese pubblica la sua omosessualit\u00e0 e Ronan Keating pubblic\u00f2 da solista la sua \"When You Say Nothing At All\".\nNel gennaio 2000, dopo una breve serie di concerti nella madrepatria, i ragazzi decisero di prendersi una pausa dal lavoro nella band dedicandosi ognuno alla propria carriera da solista o alla propria vita privata.\nIl ritorno sulle scene e la morte di Stephen Gately: 2007-2009.\nNel novembre 2007, a distanza di 7 anni, il gruppo torn\u00f2 a cantare durante la trasmissione \"Children in Need.\" L'anno seguente, dal 25 maggio al 25 agosto, tenne un nuovo tour nel Regno Unito e poco dopo pubblic\u00f2 i singoli \"Love You Anyway\" e \"Better\".\nNel 2009 fu la volta del \"Better Tour\" a promozione della nuova musica, ma il 10 ottobre il cantante Stephen Gately mor\u00ec improvvisamente nel suo appartamento a Mallorca, in Spagna, dove si trovava in vacanza con suo marito. Gli esami rivelarono che il decesso, avvenuto nel sonno, era stato causato da un edema polmonare.\nBrother e BZ20: 2010-2013.\nRimasti in 4, pubblicarono nel marzo 2010 il loro album \"Brother\" contenente una canzone scritta da Mika, ossia il singolo \"Give It All Away\". Questa canzone fu l'ultimo inedito con alcune parti vocali registrate da Gately prima della sua scomparsa. Tra il febbraio e il marzo 2011 fu la volta del \"Brother Tour\", composto da 21 date fra Regno Unito e Irlanda.\nIl 12 giugno 2013 sul canale irlandese RTE ONE and\u00f2 in onda lo speciale \"Boyzone - For One Night Only\", durante il quale i 4 ragazzi cantarono tutti i loro maggiori successi. Nel novembre dello stesso anno usc\u00ec il loro album \"BZ20\", il cui titolo stava ad indicare i 20 anni dal loro esordio. Il disco vendette 200.000 copie circa.\nGli ultimi anni e lo scioglimento: 2014-2019.\nTra il 2014 e il 2018 sono stati prodotti gli ultimi due album della band. Il primo \u00e8 stato \"Dublin to Detroit\", contenente 12 canzoni fra cui alcune cover, pubblicato mentre era ancora in corso il \"BZ20 Tour\", che \u00e8 proseguito alcuni altri anni. Nell'aprile 2018 \u00e8 uscito l'ultimo album, \"Thank You &amp; Goodnight\", seguito da un tour tra il settembre 2018 e l'ottobre 2019. \"Thank You &amp; Goodnight\" \u00e8 l'unico disco del gruppo a contenere esclusivamente brani inediti. \nL'ultimo concerto si \u00e8 tenuto nell'ottobre 2019 in Regno Unito."}
{"id": "1309520", "revid": "125879247", "url": "https://it.wikipedia.org/wiki?curid=1309520", "title": "L'isola dei famosi (prima edizione)", "text": "La prima edizione del reality show L'isola dei famosi \u00e8 andata in onda dal 19 settembre al 14 novembre 2003 in prima serata su Rai 2, con la conduzione di Simona Ventura, affiancata in studio dagli opinionisti Pierluigi Diaco, Selvaggia Lucarelli, Andrea Pinketts, Alfonso Signorini e Maria Venturi e con la partecipazione dell'inviato Marco Mazzocchi. \u00c8 durata 57 giorni, ha avuto 11 naufraghi e 9 puntate e si \u00e8 tenuta presso Saman\u00e1 (Repubblica Dominicana). La trasmissione \u00e8 l'adattamento italiano del programma inglese \"Celebrity Survivor\", come indicato nei titoli di coda.\nIl programma riscuote un ottimo successo, cosa che spinge la direzione della seconda rete, a realizzare negli anni successivi diverse altre edizioni.\nL'edizione si \u00e8 conclusa con la vittoria di Walter Nudo, che si \u00e8 aggiudicato il montepremi di 200\u00a0000 \u20ac.\nProduzione.\nIl regolamento prevede che al gioco partecipino 10 concorrenti VIP che per 8 settimane dovranno vivere su un'isola deserta basandosi solo e soltanto sulle loro forze. Ogni settimana i concorrenti si sottoporranno alla cosiddetta \"prova leader\" che decreter\u00e0 appunto il leader della settimana. Quest'ultimo sar\u00e0 immune dalle nomination di quella settimana e decider\u00e0 il nome di uno dei due nominati, mentre l'altro nome verr\u00e0 scelto tramite le nomination settimanali che si svolgeranno nel corso delle puntate, il pi\u00f9 votato dal pubblico abbandoner\u00e0 poi l'isola, il meccanismo del gioco continuer\u00e0 in questo modo fino a quando non verr\u00e0 decretato il vincitore dell'edizione.\nQuesto reality show \u00e8 stato oggetto di una parodia, realizzata nel 2003\u20132004 da Ezio Greggio ed Enzo Iacchetti, chiamata ironicamente \"L'Isola dei Fetusi\". La figlia della contessa De Blanck (Giada) \u00e8 interpretata da Enzo Iacchetti, mentre Adriano Pappalardo (Pastalardo) \u00e8 interpretato da Ezio Greggio.\nIl luogo in cui i novelli naufraghi dovranno vivere \u00e8 la penisola di Saman\u00e1 collocata a 245\u00a0km da Santo Domingo, capitale della Repubblica Dominicana.\nQuesta edizione si conclude il 28 novembre con una puntata soprannominata \"L'isola dei famosi: Il film\".\nI naufraghi.\nL'et\u00e0 dei concorrenti si riferisce al momento dello sbarco sull'isola.\nBarbara Chiappini.\nNasce il 2 novembre 1974. Consegue il diploma scientifico e studia violino per 4 anni al Conservatorio di Piacenza. mentre nel 1993 partecipa al concorso \"Un'italiana per Miss Mondo\" dove vince la finale nazionale e partecipa di diritto alla finale di Miss Mondo dove si aggiudica il titolo di Miss Fotogenea. Muove i primi passi nello spettacolo grazie al ruolo di valletta in \"Buona Domenica\" offertole da Gerry Scotti dopodich\u00e9 partecipa a numerosi programmi accanto a Raimondo Vianello e Giorgio Mastrota.\nGiada De Blanck.\nNasce il 18 febbraio 1981. \u00c8 figlia della contessa Patrizia De Blanck. Ha studiato Lingue all'Universit\u00e0 di Roma e lavora come modella. \u00c8 stata una delle protagoniste di \"Chiambretti c'\u00e8\", variet\u00e0 di Rai 2 condotto da Piero Chiambretti e diretto da Gianni Boncompagni.\nWalter Nudo.\nNasce il 2 giugno 1970. Numerosi sono stati i lavori di Walter in Italia e USA: barista, spogliarellista, lavapiatti, cameriere, buttafuori, ma il successo lo trova quando, dopo aver frequentato a Los Angeles il The Actor Space, diventa ospite frequentissimo al \"Maurizio Costanzo Show\" raccontando ironicamente le sue esperienze. Conduce su Italia 1 \"Colpo di fulmine\", partecipa a film come \"Fantozzi - Il ritorno\" di Neri Parenti e \"Quello che le ragazze non dicono\" di Carlo Vanzina, ha parti nelle soap opera \"\"Beautiful\" e \"Un posto al sole\"\"..\nNel 2018 vince anche la terza edizione del \"Grande Fratello VIP\", entrando cos\u00ec nella storia della televisione italiana per essere il primo concorrente ad aver fatto la storica \"doppietta\" \"Isola dei Famosi\" - \"Grande Fratello\".\nAdriano Pappalardo.\nNasce il 25 marzo 1945. Cantante prodotto inizialmente da Lucio Battisti, di cui diviene grande amico, trova il grande successo nel 1979 grazie al brano \"Ricominciamo\", prodotto dalla RCA. Dopodich\u00e9 partecipa come attore a fiction e film cinematografici. Ha un figlio, Laerte, che parteciper\u00e0 alla ottava edizione del reality.\nRingo.\nNasce il 25 febbraio 1961.\n\u00c8 il fondatore di alcune discoteche milanesi tra cui il Synthesis, fondata insieme a Giorgio Baldaccini e Roberto Galli, e la Hollywood. Dopodich\u00e9 negli anni novanta approda in Radio: dal 1993 al 1999 lavora a Radio 105 per poi passare successivamente a RTL 102.5. Successivamente partecipa alla co-conduzione di \"Night Express\" su Italia 1.\nCarmen Russo.\nNasce il 3 ottobre 1959.\nLa sua carriera comincia all'et\u00e0 di 14 anni quando vince il titolo di Miss Liguria. Poi comincia ad esibirsi nei locali notturni, recita in alcuni film accanto a Paolo Villaggio e Gianfranco D'Angelo.\nDebutta in televisione nel gennaio 1978 in \u201cLa Bustarella\u201d su Antena 3; nel giugno 1983 \u00e8 a \u201cColosseum\u201d su Rai 2, e a ottobre dello stesso anno diventa la \"prima donna\" del variet\u00e0 di Antonio Ricci \u201cDrive In\u201d, dove canta, recita e balla, guidata dal coreografo e suo compagno Enzo Paolo Turchi; negli anni successivi si trasferisce in Spagna per provare a lavorare a Telecinco.\nMaria Teresa Ruta.\nNasce il 23 aprile 1960.\nLavora come fotomodella, indossatrice, giornalista, attrice di teatro, poi conduce circa otto edizioni del programma per bambini lo Zecchino d'Oro, quattro di Uno Mattina, tre di Giochi senza frontiere e due di Sala giochi. Grazie alla sua popolarit\u00e0 vince quattro telegatti. Maria Teresa \u00e8 stata sposata con il giornalista Amedeo Goria con il quale ha avuto due figli, Guenda e Gianamedeo. La stessa Guenda ha successivamente partecipato alla settima edizione del programma. Nel 2020 partecipa alla quinta edizione del \"Grande Fratello VIP\", con sua figlia Guenda Goria.\nDavide Silvestri.\nNasce il 17 maggio 1981.\nLa sua carriera ha inizio nel 1993 quando comincia a lavorare come modello, poi collabora con la compagnia di marionettisti \u201cCarlo Colle &amp; figli\u201d con cui partecipa alla rappresentazione de \u201cIl pifferaio magico\u201d al Festival di Spoleto nel 1997. \u00c8 stato uno dei protagonisti della soap opera Vivere.\nStefano Tacconi.\nNasce il 13 maggio 1957.\nFin da piccolo \u00e8 cresciuto con il sogno di diventare un grande calciatore, e ci \u00e8 riuscito infatti ha militato nel ruolo di portiere in diverse squadre di calcio italiane, tra cui , Avellino, , ecc. nel corso della sua carriera ha vinto scudetti, Champions League, Coppe Italia e vanta anche alcune presenze nella nazionale italiana di calcio.\nFabio Testi.\nNasce il 2 agosto 1941. Frequenta l'accademia di arte drammatica dopodich\u00e9 debutta come attore con \"Straniero... fatti il segno della croce!\". Fa una breve apparizione in un film di Sergio Leone nel 1968 e nel 1970 lavora con Vittorio De Sica. \u00c8 famoso anche per le sue interpretazioni da malavitoso in \"Camorra\" e \"I guappi\". Nel corso della sua carriera ha lavorato anche con Claude Chabrol e Monte Hellman.\nSusanna Torretta.\nNasce il 27 maggio 1971.\nConseguito il diploma frequenta i primi due anni all'accademia di pedagogia; dopodich\u00e9 si avviciner\u00e0 molto alla moda. Ha lavorato con stilisti del calibro di Salvatore Ferragamo, Malo, Gentry Portofino. Susanna \u00e8 famosa anche per essere stata indagata per l'omicidio della contessa Francesca Vacca Agusta con la quale aveva stretto una grande amicizia.\nHa posato nuda per Capital e ha partecipato a diversi programmi televisivi.\nTabella delle nomination e dello svolgimento del programma.\nLegenda\nNota 1: Il giorno 22 settembre Dj Ringo si \u00e8 ritirato per problemi di salute, al suo posto entra in gioco Walter Nudo\nNota 2: Alla fine dell'ottava puntata Simona Ventura apre un televoto fra i 3 naufraghi rimasti sull'isola cio\u00e8 Walter Nudo, Giada De Blanck e Adriano Pappalardo, ad avere la peggio \u00e8 proprio quest'ultimo che viene eliminato con il 60% dei voti\nNota 3: Il voto del pubblico non \u00e8 pi\u00f9 per \"chi vuoi eliminare\" ma per \"chi vuoi che vinca\""}
{"id": "1309522", "revid": "511096", "url": "https://it.wikipedia.org/wiki?curid=1309522", "title": "Luigia Tincani", "text": " Nel 2011 la Chiesa cattolica l'ha riconosciuta \"venerabile\".\nBiografia.\nNacque nel 1889 a Chieti, citt\u00e0 in cui il padre Carlo Tincani, di origini modenesi, ebbe la cattedra di docente di greco e latino e fu provveditore agli studi: a causa degli impegni lavorativi del padre, Luigia trascorse gli anni della giovinezza in varie citt\u00e0 d'Italia (Bologna, Cuneo, Messina).\nDal 1912 si stabil\u00ec a Roma, dove nel 1916 consegu\u00ec la laurea in pedagogia presso la facolt\u00e0 di magistero. Nel 1925 si laure\u00f2 invece in filosofia presso l'Universit\u00e0 Cattolica di Milano. Durante gli anni universitari fu attiva nella FUCI e fond\u00f2 nel 1914 il \"Circolo Universitario Femminile Cattolico Romano\".\nDopo alcuni anni di docenza, radun\u00f2 un gruppo di insegnanti cattoliche ed il 30 aprile 1917 avvi\u00f2 la fondazione della \"Unione Santa Caterina da Siena delle Missionarie della Scuola\", congregazione di terziarie domenicane che, rinunciando ad indossare un abito religioso, fossero dedite all'insegnamento presso le scuole pubbliche e ad ogni altra professione di natura educativa in mezzo alla societ\u00e0. Nel 1950 papa Pio XII nomin\u00f2 la Tincani superiora generale a vita del suo istituto, che nel frattempo si era diffuso in Italia e all'estero.\nNel suo intento di qualificare culturalmente il contributo della donna nella societ\u00e0 e nella Chiesa, la Tincani collabor\u00f2 con le organizzazioni delle universitarie e delle laureate cattoliche e, avvertendo l'urgenza della formazione delle religiose insegnanti in Italia, nel 1939 fond\u00f2 a Roma l'Istituto Universitario Pareggiato di Magistero \"Maria Santissima Assunta\", che poi si apr\u00ec a studentesse e studenti laici e divenne la Libera Universit\u00e0 Maria Santissima Assunta (LUMSA).\nMor\u00ec a Roma nel 1976: il 5 dicembre 1987 la Santa Sede ha dato il via al suo processo di canonizzazione. Il 6 luglio 2000 fu conclusa l'inchiesta diocesana. Il 27 giugno 2011 papa Benedetto XVI ha autorizzato la Congregazione delle Cause dei Santi a promulgare il Decreto riguardante le virt\u00f9 eroiche della serva di Dio Luigia Tincani. Da questo momento a Luigia Tincani \u00e8 attribuito il titolo di venerabile, che nella Chiesa Cattolica distingue quanti hanno vissuto il Vangelo in maniera eroica e possono costituire un modello di santit\u00e0.\n\u00c8 sepolta nella basilica domenicana di S. Maria sopra Minerva."}
{"id": "1309523", "revid": "14318", "url": "https://it.wikipedia.org/wiki?curid=1309523", "title": "Monti pisani", "text": ""}
{"id": "1309529", "revid": "287204", "url": "https://it.wikipedia.org/wiki?curid=1309529", "title": "Antonio Busc\u00e9", "text": ""}
{"id": "1309530", "revid": "114542042", "url": "https://it.wikipedia.org/wiki?curid=1309530", "title": "Parco nazionale degli \u00c9crins", "text": "Il parco nazionale degli \u00c9crins \u00e8 per estensione il quinto parco nazionale francese ed \u00e8 situato nelle Alpi del Delfinato, copre una grande parte del massiccio des \u00c9crins. Dal 1990 il parco \u00e8 insignito del diploma europeo delle aree protette.\nGeografia.\nIl territorio del parco (91.800 ettari), creato nel 1973, si estende tra le citt\u00e0 di Grenoble, Gap e Brian\u00e7on. \u00c8 delimitato dalle vallate della Romanche, della Guisane, della Durance e del Drac. Il parco enumera un centinaio di montagne pi\u00f9 alte di 3.000 metri ed una quarantina di ghiacciai (i quali coprono circa 17.000 ettari). Possiede 740 km di sentieri numerati e segnati ed una trentina di rifugi alpini. Possiede numerose montagne la cui scalata \u00e8 rimasta celebre; dalla Meije che raggiunge l'altezza di 3.983 m, sopra il villaggio di La Grave al monte Pelvoux (3.946 m, per lungo tempo considerato, a torto, il punto culmine del massiccio) e passando per la Barre des \u00c9crins, culmine del parco a 4.101 m. \nComuni.\nRicade nel territorio dei seguenti comuni:\nAncelle, Aspres-l\u00e8s-Corps, B\u00e9n\u00e9vent-et-Charbillac, Besse-en-Oisans, Buissard, Chabottes, Champcella, Champol\u00e9on, Chantelouve, Ch\u00e2teauroux-les-Alpes, Chauffayer, Clavans-en-Haut-Oisans, Crots, Embrun, Entraigues, Freissini\u00e8res, L'Argenti\u00e8re-la-Bess\u00e9e, La Chapelle-en-Valgaud\u00e9mar, La Grave, La Motte-en-Champsaur, Lavaldens, Le Bourg-d'Oisans, Le Mon\u00eatier-les-Bains, Le P\u00e9rier, Les Costes, Les Infournas, Les Vigneaux, Mizo\u00ebn, Mont-de-Lans, Orci\u00e8res, Oris-en-Rattier, Ornon, Oulles, Pelvoux, Pruni\u00e8res, Puy-Saint-Vincent, Puy-Saint-Eus\u00e8be, Puy-Sani\u00e8res, R\u00e9allon, R\u00e9otier, Saint-Apollinaire, Saint-Bonnet-en-Champsaur, Saint-Christophe-en-Oisans, Saint-Cl\u00e9ment-sur-Durance, Saint-Eus\u00e8be-en-Champsaur, Saint-Firmin, Saint-Jacques-en-Valgodemard, Saint-Jean-Saint-Nicolas, Saint-Julien-en-Champsaur, Saint-L\u00e9ger-les-M\u00e9l\u00e8zes, Saint-Maurice-en-Valgodemard, Saint-Michel-de-Chaillol, Savines-le-Lac, Valbonnais, Valjouffrey, Vallouise, V\u00e9nosc, Villar-d'Ar\u00eane, Villard-Notre-Dame, Villard-Reymond, Villar-Loubi\u00e8re.\nAmbiente.\nFauna.\nNumerose specie di animali sono presenti nel parco. Ad esempio:\nGli uccelli non sono da meno con l'aquila reale (37 coppie censite), il falco pellegrino, il gufo reale e il fagiano di monte."}
{"id": "1309534", "revid": "197229", "url": "https://it.wikipedia.org/wiki?curid=1309534", "title": "Autore di canzoni", "text": ""}
{"id": "1309536", "revid": "1725819", "url": "https://it.wikipedia.org/wiki?curid=1309536", "title": "Telebelluno Dolomiti", "text": "Telebelluno \u00e8 una emittente televisiva locale che trasmette in provincia di Belluno. La sede si trova a Belluno in via Zuppani 5.\nDescrizione.\nTelebelluno, attraverso una serie di passaggi e aggiornamenti, opera da quasi quarant'anni in provincia di Belluno; si tratta dell'unica emittente nata e operante esclusivamente in tutto il territorio provinciale. Telebelluno \u00e8 una societ\u00e0 a responsabilit\u00e0 limitata con sede a Belluno, in via Zuppani 5, con capitale sociale, al 31 dicembre 2009, di 1.000.000 \u20ac.\nMultiplex Tbl.\nIl multiplex Tbl trasmette sul canale UHF 22 nella provincia di Belluno."}
{"id": "1309539", "revid": "174852", "url": "https://it.wikipedia.org/wiki?curid=1309539", "title": "Pitiriasi Rosea", "text": ""}
{"id": "1309540", "revid": "124133926", "url": "https://it.wikipedia.org/wiki?curid=1309540", "title": "Bombetta", "text": "La bombetta \u00e8 un copricapo di feltro rigido e bombato, normalmente di colore nero, che ha conosciuto la sua massima diffusione a cavallo tra il XIX e XX secolo, originaria del Regno Unito.\nNata nel 1860 a Southwark (Londra) dalle mani di Thomas William Bowler (da cui il nome \"bowler\" con cui \u00e8 nota nel mondo anglosassone), la bombetta divenne in breve tempo il cappello formale maschile per eccellenza nella moda occidentale, raggiungendo la massima popolarit\u00e0 tra il 1890 e il 1920. Tuttavia, nello stesso periodo il copricapo pi\u00f9 elegante rimase il cilindro. In particolare, la bombetta divenne, assieme all'ombrello, una caratteristica dell'abbigliamento maschile inglese, tanto da divenirne un suo tratto distintivo. Si pensi ad esempio al personaggio di George Banks, integerrimo bancario nel famoso film Disney Mary Poppins. \nPresso alcune popolazioni andine (Quechua ed Aymara in Per\u00f9 e Bolivia) la bombetta ha trovato una patria d'adozione ed \u00e8 diventato parte dell'abbigliamento tradizionale femminile.\nNegli Usa \u00e8 chiamato cappello derby, nome derivante dal conte Edward George Derby che lo indossava.\nLa bombetta \u00e8 stata indossata da molti attori che ne hanno fatto un tratto distintivo dei loro personaggi. Tra gli altri ricordiamo Charlie Chaplin (Charlot), Stan Laurel e Oliver Hardy (Stanlio e Ollio), Tot\u00f2.\nGalleria d'immagini.\n Tot\u00f2"}
{"id": "1309543", "revid": "1369234", "url": "https://it.wikipedia.org/wiki?curid=1309543", "title": "Joschka Fischer", "text": "\u00c8 stato Ministro degli affari esteri della Germania e vice-cancelliere nei due governi di Gerhard Schr\u00f6der dal 1998 al 2005. \u00c8 un membro di spicco di Alleanza 90/I Verdi (\"gr\u00fcnen\") ed \u00e8 stato tra i protagonisti delle proteste studentesche del 1968 in Germania. Dal giugno del 2009 siede nel board della societ\u00e0 che costruir\u00e0 il gasdotto Nabucco in qualit\u00e0 di consulente.\n\u00c8 membro del Gruppo Spinelli per il rilancio dell'integrazione europea.\n\u00c8 celebre la sua frase espressa in piena seduta parlamentare il 18 ottobre 1984: \u00abcon il suo permesso, signor presidente, lei \u00e8 uno stronzo (\"Arschloch\")\u00bb.\nBiografia.\nJoschka Fischer \u00e8 il terzo figlio di una coppia di minoranza tedesca dell'Ungheria che hanno lasciato Budapest nel 1946 dopo l'occupazione dell'Ungheria da parte dell'Armata Rossa. Si stabilirono a Langenburg nel Baden-W\u00fcrttemberg.\nIl suo soprannome \"Joschka\" deriva da \"Joska\" diminutivo del nome ungherese J\u00f3zsef.\nNel 1965 ha lasciato la scuola (\"Gymnasium\") e ha iniziato il lavoro di fotografo esperto fermandosi un anno dopo.\nNel 1967, entra a far parte della Lega tedesca degli studenti socialisti (SDS) che viene descritto nel 1986 come anarco-Mao-Spontex\". La sua carriera include, nel 1971 pochi mesi il periodo di lavoro come un operaio della Opel. Per un momento \u00e8 anche un tassista o venditore \"Libreria Karl-Marx\".\nDurante l'Autunno tedesco (\"Deutscher Herbst\") nel 1977, il leader dei datori di lavoro tedeschi Hanns-Martin Schleyer viene rapito e ucciso dal Rote Armee Fraktion (RAF) ed un aereo della Lufthansa viene dirottato, questi eventi si sviluppano in Joschka Fischer ed abbandona le azioni violente della scena (\"Lasciate che le bombe, i compagni, riprendano il selciato\").\nCarriera politica.\nEntrato nel partito dei Verdi (Die Gr\u00fcnen) nel 1982, \u00e8 stato deputato al Bundestag, la camera bassa del Parlamento tedesco, dal 1983 al marzo 1985.\nDal dicembre 1985 al febbraio 1987 \u00e8 stato Ministro dell'ambiente e dell'energia dell'Assia, nel governo del socialdemocratico Holger B\u00f6rner. Ha nuovamente ricoperto tale posizione negli anni 1991-1994, durante il quale \u00e8 anche ministro per gli affari federali.\nDall'aprile 1987 all'aprile 1991 \u00e8 stato membro e presidente del gruppo parlamentare dei Verdi in Assia, poi portavoce del partito tra l'ottobre 1994 e l'ottobre 1998.\nRieletto al Bundestag nell'ottobre 1994, \u00e8 rimasto in carica fino al settembre 2006.\nDal 27 ottobre 1998 al 22 novembre 2005 \u00e8 stato inoltre vice-cancelliere e Ministro federale degli affari esteri della Repubblica federale di Germania nei governi Schr\u00f6der I e II.\nDurante questo periodo, egli conduce i Verdi tedeschi alla \"rottura con il pacifismo per sostenere l'intervento militare-umanitario nei Balcani ed in Afghanistan\". Con il cancelliere Gerhard Schr\u00f6der ed il ministro della difesa Rudolf Scharping, la Germania si trova in Kosovo nella sua prima guerra dal 1945. La guerra ha provocato un intenso dibattito in Germania, alcune dichiarazioni hanno convinto il pubblico risultando essere false o fuorvianti, come ad esempio Der Betrieb Horseshoe. Il giornalista tedesco J\u00fcrgen Els\u00e4sser \u00e8 particolarmente critico su questi annunci, e denuncia nel suo libro \"La Germania nella guerra in Kosovo\".\nNel settembre 2006, rinuncia al suo mandato di deputato al Bundestag e annuncia di lasciare la politica.\nUn ritiro finale?\nIl 20 luglio 2006, i Verdi europei hanno proposto Fischer come mediatore nel conflitto in Medio Oriente: vi era gi\u00e0 stato con lui nel 2004 uno scambio di prigionieri tra Israele ed Hezbollah. Alla domanda su questa idea dal settimanale 'Die Zeit', Fischer ricord\u00f2 \"dobbiamo fare di tutto quanto umanamente possibile per limitare il conflitto\". Detto questo, dopo il bombardamento di Haifa, Israele non accetter\u00e0 un semplice ritorno allo status quo in Libano.\nFigura pubblica sempre attiva, prende regolarmente posizione a favore dell'Europa federale. A questo proposito ha firmato il Gruppo Spinelli, un gruppo interparlamentare per difendere la visione di un'Europa federale nel Parlamento europeo.\nNel settembre 2010 ha partecipato alla creazione del Gruppo Spinelli per avanzare il federalismo europeo in Europa, di cui \u00e8 uno dei leader. A 63 anni Joschka Fischer \u00e8 il candidato preferito per sostituire la tedesca Angela Merkel alla cancelleria, se i Verdi e l'SPD vincono le elezioni nel 2013. Ma anche se si sente \"onorato con tanta fiducia, il suo tornare alla politica \u00e8 escluso\" dichiar\u00f2 al Bild am Sonntag, in cui gli ambientalisti tedeschi superarono il loro alleato, il partito socialdemocratico nei sondaggi. \u00c8 stato il politico pi\u00f9 popolare in Germania, \u00e8 stato vice-cancelliere e ministro degli esteri dal 1998 al 2005 nei governi Schr\u00f6der. Dopo aver lasciato il parlamento nel 2006, ha insegnato presso l'universit\u00e0 americana di Princeton e ha lavorato come consulente per il progetto del gasdotto Nabucco. \u00c8 uno dei padri della Arab Democracy Foundation, con sede in Qatar."}
{"id": "1309544", "revid": "1543377", "url": "https://it.wikipedia.org/wiki?curid=1309544", "title": "Primo scontro aereo del golfo della Sirte", "text": "La battaglia aerea sul golfo della Sirte del 19 agosto 1981 fu un confronto armato tra aerei militari libici e statunitensi nel cielo sopra il Mediterraneo.\nLa tensione tra i due paesi scatur\u00ec dall'azione unilaterale libica di estendere il limite delle proprie acque territoriali con la dichiarazione del 19 ottobre 1973, giustificata facendo ricorso ai principi delle baie storiche e rivendicando l'intero golfo come territorio nazionale tracciando una linea di base della lunghezza di 302 mn coincidente con il parallelo 32\u00b0 30' N detta \"linea della morte\", il cui attraversamento avrebbe comportato una risposta di tipo militare. La crisi sort\u00ec come prima risposta l'invio in quel teatro delle portaerei USS \"Forrestal\" (CV-59) e USS \"Nimitz\" (CVN-68) nell'ambito della United States Sixth Fleet, che inizi\u00f2 ad operare a ridosso di essa.\nStoria.\nNegli anni settanta, dopo che la Libia aveva esteso le proprie acque territoriali di ulteriori dodici miglia al largo del Golfo della Sirte, spingendo gli Stati Uniti a condurre operazioni coercitive nei confronti della Libia e creando una cosiddetta \"line of death\" (linea della morte), che se oltrepassata da velivoli della aeronautica libica avrebbe avuto come conseguenza un attacco immediato da parte delle forze statunitensi presenti nel golfo, le tensioni tra Libia e Stati Uniti andarono ad inasprisi fino a quando le forze americane presenti nel golfo della Sirte furono decisamente aumentate nel 1981, anno in cui fu eletto Ronald Reagan presidente degli Stati Uniti. Nell'Agosto del 1981 Reagan autorizz\u00f2 un incremento della componente navale e aerea nel Golfo della Sirte, inviando sul posto le due portaerei, la USS Forrestal (CV-59) e la USS Nimitz (CVN-68). In risposta la Libia dispieg\u00f2 un elevato numero di caccia in quella zona.\nLa mattina del 18 agosto tre MiG-25 tentarono di avvicinarsi al gruppo navale composto dalle due portaerei ma furono allontanati da degli F-4 Phantom II decollati dalla portaerei Forrestal e da degli F-14 decollati dalla Nimitz. Nel tentativo di individuare la posizione esatta delle portaerei l'aviazione libica fece decollare nel corso della giornata 35 coppie di velivoli tra i quali MiG-23 'Flogger', MiG-25, Sukhoi Su-20 'Fitter-C', Su-22M 'Fitter-J' e Mirage F1. Nonostante questo creasse forti tensioni in nessuno di questi casi si fece ricorso alla forza, anche quando alcuni MiG-25 tentarono di oltrepassare il blocco aereo sfruttando la loro velocit\u00e0 superiore.\nLa crisi.\nLa mattina del 19 agosto due F-14 VF-41 \"Black Aces\" con il nome in codice (call sign) Fast Eagle 102 (Cdr Henry \"Hank\" Kleemann/Lt David \"DJ\" Venlet) e Fast Eagle 107 (Lt Lawrence \"Music\" Muczynski/LtJg James \"Amos\" Anderson), decollarono dalla portaerei Nimitz per condurre un pattugliamento aereo a lungo raggio, quando un E-2 Hawkeye individu\u00f2 due Su-22 'Fitter' che erano appena decollati dalla Okba Ben Nafi Air Base nei pressi di Tripoli.\nImmediatamente fu ordinato ai due F-14 di intercettare i due caccia libici. Una volta intercettati in prossimit\u00e0 della cosiddetta \"linea della morte\", uno dei \"Fitter\" poco prima di varcare la linea apr\u00ec il fuoco sparando un AA-2 \"Atoll\" contro uno dei due \"Tomcat\" mancando per\u00f2 il bersaglio. Nel successivo tentativo di fuggire i due caccia furono abbattuti dai due F-14. Stando a quanto riferito dai piloti americani, i due aviatori libici riuscirono ad eiettarsi anche se il paracadute di uno di essi non dovrebbe essersi aperto.\nUn'ora pi\u00f9 tardi, mentre la marina libica conduceva le operazioni di recupero dei due piloti abbattuti, due MiG-25 si avvicinarono nuovamente alla flotta americana in modo minaccioso, ma anche questa volta il deterrente messo in campo dalla marina statunitense con i suoi F-14 fu sufficiente per fare desistere i libici. Un terzo e ultimo tentativo fu poi intrapreso ancora il giorno stesso da parte della aeronautica libica nell'intento di individuare la posizione della flotta americana, anche se in questo caso come in quello precedente non si fece uso della forza.\nIn seguito all'incidente avvenuto le tensioni tra Libia e Stati Uniti aumentarono notevolmente.\nFilmografia.\nSegue una lista di film vagamente ispirati alla crisi tra i due Paesi:"}
{"id": "1309545", "revid": "78131", "url": "https://it.wikipedia.org/wiki?curid=1309545", "title": "Telebelluno", "text": ""}
{"id": "1309547", "revid": "767487", "url": "https://it.wikipedia.org/wiki?curid=1309547", "title": "Glory to the Filmmaker!", "text": " \u00e8 un film del 2007 diretto da Takeshi Kitano.\n\u00c8 stato presentato fuori concorso alla 64\u00aa Mostra del cinema di Venezia.\nTrama.\nUn regista vorrebbe realizzare un film che abbia un successo planetario. Per farlo, cercher\u00e0 di realizzare un'opera che racchiuda, in un unico film, ogni genere cinematografico esistente: dall'horror al romanticismo, dalla tragedia alla commedia pi\u00f9 demenziale per sfociare poi perfino nella fantascienza. Il tutto in un'unica pellicola."}
{"id": "1309550", "revid": "1516566", "url": "https://it.wikipedia.org/wiki?curid=1309550", "title": "Drakkar (araldica)", "text": "Il drakkar compare raramente in araldica, particolarmente negli stemmi di localit\u00e0 che si affacciano sui mari un tempo solcati da tali imbarcazioni."}
{"id": "1309552", "revid": "76963", "url": "https://it.wikipedia.org/wiki?curid=1309552", "title": "Shin'ichir\u014d Watanabe", "text": "Biografia.\nWatanabe \u00e8 riconosciuto per la sua capacit\u00e0 di fondere insieme molti generi, come in \"Cowboy Bebop\" (1998), dove il classico western si sposa con i film noir statunitensi degli anni cinquanta, i film d'azione della scuola di Hong Kong, il jazz, e altre influenze, il tutto in un'ambientazione fantascientifica. In \"Samurai Champloo\" (2004) invece, Watanabe mescola la cultura di Okinawa, l'hip-hop, i samurai e l'odierno Giappone.\nHa anche scritto e diretto due cortometraggi di \"Animatrix\", \"Kid's Story\" e \"Detective Story\", nel 2003. Nel 2008 ha prodotto le musiche della serie TV \"Michiko e Hatchin\" della Manglobe. Nel 2012 torna, dopo 8 anni da \"Samurai Champloo\", alla regia di un anime dirigendo la serie \"Sakamichi no Apollon.\" Nel 2014 dirige \"Space Dandy\" e \"Zanky\u014d no terror\".\nNel 2017 dirige il cortometraggio \"Blade Runner Black Out 2022\" che, assieme ad altri tre cortometraggi, anticipa gli avvenimenti di Blade Runner 2049.\nOpere.\nLe regie si intendono generali dove non diversamente specificato."}
{"id": "1309554", "revid": "174852", "url": "https://it.wikipedia.org/wiki?curid=1309554", "title": "Giraldus Cambriensis", "text": ""}
{"id": "1309563", "revid": "125420576", "url": "https://it.wikipedia.org/wiki?curid=1309563", "title": "Flash Thompson", "text": "Eugene \"Flash\" Thompson, pi\u00f9 noto semplicemente come Flash Thompson e conosciuto anche come Agente Venom, \u00e8 un personaggio immaginario dei fumetti creato da Stan Lee (testi) e Steve Ditko (disegni), pubblicato dalla Marvel Comics. La sua prima apparizione \u00e8 in \"Amazing Fantasy\" n. 15 dell'agosto 1962.\nBiografia del personaggio.\nFlash \u00e8 stato compagno di classe di Peter Parker, alias l'Uomo Ragno, ed \u00e8 un grande fan del supereroe ignorando che il suo idolo e il \"pavido Parker\" siano la stessa persona. Al liceo non faceva altro che prendere in giro Peter e non sopportava che Liz Allan, la sua ragazza, fosse attratta da lui. Successivamente si arruol\u00f2 nell'esercito e, sconvolto dagli orrori della guerra del Vietnam, una volta tornato cambi\u00f2 atteggiamento verso Peter, diventando suo amico. Ha poi avuto una relazione con Felicia Hardy, alias la Gatta Nera, e con Betty Brant. In seguito partecipa alla guerra in Iraq dove, in seguito ad uno scontro in cui si dimostra un eroe, gli vengono amputate le gambe.\nVenom.\nDopo Eddie Brock e MacDonald \"Mac\" Gargan (alias Scorpione) \u00e8 stato Flash a vestire i panni di Venom con le sembianze di un militare al servizio degli Stati Uniti; quando lo utilizza, il simbionte crea delle gambe per lui. Flash pu\u00f2 restare attaccato al simbionte per un tempo limitato o questo comincer\u00e0 a fare effetto sulla sua personalit\u00e0 e lo far\u00e0 diventare aggressivo e pericoloso; di recente ha rivelato a Betty di essere il nuovo Venom e lei lo ha lasciato. Flash \u00e8 poi entrato nei Vendicatori Segreti, ha stretto amicizia con la giornalista Katy Kiernan e ha cominciato a frequentare la supereroina Valchiria; si \u00e8 poi trasferito a Filadelfia, dove ha ripreso il mestiere di insegnante. Dopo vari scontri con Eddie Brock ha stabilito con lui una sorta di tregua.\nIn Italia la collana \"Venom\" con protagonista Flash Thompson \u00e8 stata pubblicata dal gennaio 2012 sulla collana \"Spider-Man Universe\" (Panini Comics).\nSuperior Venom.\nFlash torna temporaneamente a New York per indagare sull'avvistamento degli scagnozzi del Signore del Crimine e in questa occasione viene attaccato da Superiore Spiderman , che riesce a sfuggirgli, per poi decidere di farsi ospitare proprio da Peter. Otto, successivamente, convince Flash a farsi installare delle protesi robotiche e, nel far ci\u00f2, ne approfitta per rubargli il simbionte, che si impossessa di lui mutandolo in Superior Venom. Lo spirito di Peter, tuttavia, mostrando di essere sopravvissuto, espelle il simbionte che torna da Flash facendolo ridiventare l'Agente Venom.\nGuardiani della Galassia.\nPer cercare di avere un collegamento con loro, i Vendicatori mandano Flash ad unirsi ai Guardiani della Galassia, dove fa rapidamente amicizia con Drax il distruttore.\nPoteri e abilit\u00e0.\nGrazie al simbionte alieno Flash possiede gli stessi poteri di Spiderman, ma di gran lunga superiori: possiede infatti una forza sovrumana che gli permette di sollevare fino a 40 tonnellate senza sforzo e pu\u00f2 aumentare la sua forza a un margine illimitato, riuscendo ad affrontare qualunque avversario.\nEsattamente come Peter pu\u00f2 arrampicarsi sui muri e lanciare ragnatele organiche dal costume. Il simbionte gli dona anche un eccellente fattore rigenerante riuscendo a guarire in pochissimo tempo ferite anche mortali. Come gli altri Venom anche Flash pu\u00f2 creare tentacoli dal simbionte e sembra inoltre che possieda una specie di \"senso di ragno\", simile a quello di Spiderman, che lo avverte dei pericoli.\nIl simbionte lo rende immune a qualsiasi veleno, malattia, droga e composto chimico esistente mentre grazie al suo passato da militare \u00e8 molto abile nel corpo a corpo, nelle arti marziali e nell'uso di armi bianche, da fuoco, da lancio, esplosivi e nella strategia: infatti in un'occasione riesce a cavarsela anche dopo essere stato colpito da ultra-suoni e dal fuoco.\nGrazie ai suoi riflessi eccezionali \u00e8 in grado di schivare proiettili anche da distanza ravvicinata e di afferrare frecce e coltelli lanciati verso di lui anche fuori dal suo campo visivo. Flash, sempre grazie all'addestramento ricevuto sotto le armi, riesce a lanciare un oggetto qualsiasi riuscendo a colpire in pieno il bersaglio anche senza guardare.\nGrazie al costume pu\u00f2 assumere l'aspetto di chiunque e diventare liquido, ma come tutti i simbionti risulta vulnerabile ai suoni e alle alte temperature. Quando Flash perde il controllo del simbionte diventa enorme, identico al Venom originale e la sua forza aumenta ulteriormente, diventando aggressivo e rendendolo pericoloso e temibile per qualunque avversario.\nAltre versioni.\nFlash Thompson appare anche nella versione Ultimate di Spider-Man: qui \u00e8 il capitano della squadra di basket e si diverte a prenderlo in giro assieme al suo amico Kong. Quando Peter acquisisce i suoi poteri, umilia Flash a basket e gli rompe accidentalmente una mano durante una rissa. Il suo vero nome inoltre non \u00e8 Eugene, ma Frederick.\nIn un paio di occasioni Flash tenta di avvicinarsi a Peter per parlargli, ma questi lo respinge credendo che Flash voglia infastidirlo in privato. Dopo la morte di Gwen Stacy, Flash si complimenta perfidamente con Peter per averla protetta, venendo poi picchiato da Mary Jane Watson. Successivamente si scopre che Flash aveva una cotta per Gwen e che le volte in cui aveva cercato di parlare con Peter era per chiedergli aiuto per avere un appuntamento. Questo comunque non suscita simpatia n\u00e9 compassione in Peter nei confronti di Flash: infatti \u00e8 convinto che quando Flash sarebbe cresciuto, siccome nessuno lo aveva educato a dovere lasciandogli fare il bullo, sarebbe diventato avido ed egoista.\nFlash \u00e8 stato rapito da Silver Sable ma \u00e8 riuscito a fuggire abilmente. In questa versione, Flash non \u00e8 un fan di Spider-Man e non diventa amico di Peter, ma dopo la morte di quest'ultimo e la rivelazione della sua identit\u00e0 al mondo intero comincia a idolatrarlo.\nAltri media.\nAnimazione.\nFlash \u00e8 comparso in quasi tutte le serie animate di Spider-Man, tra cui \"L'Uomo Ragno e i suoi fantastici amici\", \"Spider-Man - L'Uomo Ragno\", \"The Spectacular Spider-Man\", \"Ultimate Spider-Man\" e \"Spider-Man\". In \"Spider-Man\" Flash \u00e8 molto fedele alla versione originale del personaggio, tranne per il fatto che avvia una relazione con Debra Whitman. In \"The Spectacular Spider-Man\" appare inizialmente come il bullo della scuola e l'antipatico fidanzato di Liz Allan ma nonostante ci\u00f2 aiuta Peter per ben due volte, prima quando \u00e8 vittima del simbionte, poi quando Venom rivela la sua identit\u00e0 pubblicamente. Flash, dopo essersi lasciato con Liz, si fidanza con Sha-Shan Nguyen. Compare anche in \"Ultimate Spider-Man\", in cui \u00e8 rappresentato come un bulletto che prende in giro Peter e in seguito anche Alex O'Hirn (il futuro Rhino) ma che \u00e8 anche un codardo, infatti teme Taskmaster e ancor di pi\u00f9 Alex dopo che questi si trasforma in Rhino; anche in questa versione rimane il fan pi\u00f9 fedele di Spider-Man e in seguito lo si vedr\u00e0 come Agente Venom."}
{"id": "1309566", "revid": "2519", "url": "https://it.wikipedia.org/wiki?curid=1309566", "title": "Parco nazionale di Brioni", "text": "Il Parco nazionale di Brioni \u00e8 una area naturale protetta della Croazia istituito nel 1983.\nIl suo territorio comprende le omonime isole e le acque circostanti.\nFlora.\nLa maggior parte della flora che ricopre l'arcipelago delle Brioni ha tipiche caratteristiche mediterranee. Nell'isola di Brioni maggiore, infatti, si possono rintracciare associazioni vegetali come la \"macchia mediterranea\" con boschi di lecci, di lauri e di conifere.\nOltre a queste, nell'isola sono abbastanza diffuse anche specie istriane a rischio di estinzione come i papaveri marittimi, le zucchine selvatiche e alcune specie erbacee."}
{"id": "1309573", "revid": "339392", "url": "https://it.wikipedia.org/wiki?curid=1309573", "title": "Bartolomeo Valori il giovane", "text": ""}
{"id": "1309576", "revid": "5588", "url": "https://it.wikipedia.org/wiki?curid=1309576", "title": "Ape siciliana", "text": ""}
{"id": "1309579", "revid": "324090", "url": "https://it.wikipedia.org/wiki?curid=1309579", "title": "I nuovi bestsellers", "text": "I nuovi bestsellers \u00e8 una collana di libri rosa, di storie di donne con amori, amicizie, e sentimenti, stampati dal 1984 dalla Harlequin Mondadori Italia, una societ\u00e0 nata nel marzo del 1981 con una joint venture fra l'italiana Arnoldo Mondadori Editore e la canadese Harlequin Enterprises.\nDal 1999 vengono pubblicati quattro libri ogni due mesi, poi sono stati ristampati o proposti in due versioni di questa collana, nei quali si troveranno romanzi all'insegna del giallo e del mistero. La versione \"HM\" non ha una numerazione riporta solo tale scritta sul dorso, invece la versione \"Special\", riporta due tipi di numerazione la prima \u00e8 dall'1 al 30 e la seconda dall'1s al 72s, invece dal 73s in copertina viene rinominato con il nome \"Noir Extreme\" facendo sempre parte della serie i nuovi bestsellers special. Questi libri sono scritti al 90% dalla mano femminile."}
{"id": "1309580", "revid": "1305772", "url": "https://it.wikipedia.org/wiki?curid=1309580", "title": "Oto\u010dac", "text": "Oto\u010dac (in italiano anche \"Ottocio\") \u00e8 una citt\u00e0 della montuosa regione della Lika e di Segna in Croazia.\nStoria.\nIn passato gli insediamenti di \"Brlog\" e \"Prozor\" furono insediamenti romani rispettivamente con i nomi di \"Avendo\" e \"Arupium\". Dal 1460 al 1534 Oto\u010dac fu sede vescovile.\nGeografia.\n\u00c8 situata ad un'altitudine di 459 metri sul livello del mare.\nLocalit\u00e0.\nIl comune di Oto\u010dac \u00e8 diviso in 22 insediamenti (\"naselja\"):"}
{"id": "1309584", "revid": "486946", "url": "https://it.wikipedia.org/wiki?curid=1309584", "title": "Beata Villana", "text": ""}
{"id": "1309586", "revid": "109996091", "url": "https://it.wikipedia.org/wiki?curid=1309586", "title": "Episodi di Close to Home - Giustizia ad ogni costo (seconda stagione)", "text": "La seconda e ultima stagione di Close to Home - Giustizia ad ogni costo viene trasmessa in prima visione assoluta negli Stati Uniti d'America sul canale CBS dal 22 settembre 2006 all'11 maggio 2007. Invece in Italia viene trasmessa su Rai 2 dal 24 giugno al 3 settembre 2008."}
{"id": "1309588", "revid": "1543377", "url": "https://it.wikipedia.org/wiki?curid=1309588", "title": "WikiScanner", "text": "WikiScanner (abbreviazione di Wikipedia Scanner) era uno strumento web creato da Virgil Griffith, online dal 14 agosto 2007 che consisteva in un database pubblicamente interrogabile che mette in relazione milioni di modifiche anonime di pagine di Wikipedia con le organizzazioni che apparentemente hanno apportato tali modifiche, operando dei riferimenti incrociati con i dati relativi ai proprietari di determinati blocchi di indirizzi IP.\nWikiScanner non poteva distinguere le modifiche fatte da utenti autorizzati all'uso dei computer di una organizzazione da quelle fatte da o da utenti di postazioni aperte al pubblico messe a disposizione dalla stessa organizzazione.\nNon era inoltre in grado di rilevare le modifiche fatte da utenti registrati di Wikipedia, in quanto per le modifiche apportate da questi ultimi veniva pubblicato il nome utente anzich\u00e9 l'indirizzo IP.\nNon era poi in grado neanche di intercettare le modifiche fatte dai componenti delle citate organizzazioni se costoro avessero utilizzato connessioni dial-up dal proprio posto di lavoro o da casa propria, ovvero se per apportare le modifiche si sono recati presso un Cybercafe.\nIl sito risulta inutilizzabile dall'aprile 2013."}
{"id": "1309594", "revid": "1305772", "url": "https://it.wikipedia.org/wiki?curid=1309594", "title": "Madrid Skylitzes", "text": "Il Madrid Skylitzes (\"Codex Matritensis gr. Vitr.\" 26-2) \u00e8 un manoscritto illustrato che riporta la \"Sinossi della Storia\" () di Giovanni Scilitze, che copre i regni degli imperatori bizantini dalla morte di Niceforo I nell'811 alla deposizione di Michele VI Bringa nel 1057.\nIl manoscritto \u00e8 stato prodotto in Sicilia nel XII secolo ed ora \u00e8 conservato alla Biblioteca Nacional de Espa\u00f1a a Madrid, per questo \u00e8 conosciuto come \"Madrid Skylitzes\", \"Codex Gr\u00e6cus Matritensis Ioannis Skyllitzes\", o \"Skyllitzes Matritensis\".\nSi tratta dell'unico manoscritto illustrato di una cronaca greca giunto fino a noi, ed include 574 miniature. Non \u00e8 tuttora chiaro se siano originali oppure copie di immagini bizantine."}
{"id": "1309596", "revid": "63756", "url": "https://it.wikipedia.org/wiki?curid=1309596", "title": "Sala del Regno", "text": "Sala del Regno \u00e8 il nome tradizionale del luogo di culto usato dai testimoni di Geova. Le Sale del Regno possono contenere varie congregazioni, ovvero gruppi diversi che tengono le loro \"adunanze\" settimanali. Questo significa che nella \"stessa sala\" ed in orari diversi si terranno, per esempio, in alcuni giorni della settimana le adunanze del gruppo di lingua spagnola, in altri giorni le adunanze di uno di lingua italiana di una certa zona della citt\u00e0 dove \u00e8 ubicata la Sala del Regno, e in altri ancora le adunanze di un altro gruppo di lingua italiana di un'altra diversa zona della citt\u00e0. Le Sale del Regno dei Testimoni di Geova sono caratterizzate dalla dall'assenza di qualsiasi icona e immagine religiosa e risultano sobrie, disadorne ed estremamente semplici. Le funzioni religiose settimanali sono chiamate \"adunanze\" e non hanno alcuna ritualit\u00e0 liturgica; consistono infatti in discorsi su specifici temi biblici con applicazioni pratiche che riguardano il comportamento cristiano nella vita quotidiana. Parte di queste adunanze prevedono inoltre il coinvolgimento dell'intera assemblea che ha la possibilit\u00e0 di esprimere commenti su un tema specifico gi\u00e0 precedentemente deciso. Esercitazioni pratiche su come presentare il messaggio biblico e la lettura della Bibbia stessa completano, insieme allo studio della loro rivista ufficiale \"La Torre di Guardia\" le sessioni di queste adunanze. Tali adunanze sono aperte e chiuse con un canto, la cui base musicale \u00e8 preregistrata su supporti e diffusa dagli altoparlanti (non vi sono organi o altri strumenti musicali all'interno delle Sale del Regno) e cantato da tutti i componenti (non esiste il coro) della comunit\u00e0 (che nel linguaggio dei Testimoni di Geova si chiama \u201ccongregazione\u201d) ed una preghiera di un solo componente che prega rappresentando l'intera congregazione. Alle adunanze non vengono fatte collette, ma in un luogo della Sala del Regno c'\u00e8 una cassetta per le offerte (le cosiddette \"contribuzioni volontarie\")\nI locali delle Sale del Regno ospitanti le congregazioni vengono in genere affittati. Ci sono per\u00f2 in molte nazioni, fra cui l'Italia, locali di propriet\u00e0 dei Testimoni di Geova. Tali locali di propriet\u00e0, (comprese le sale di assemblee) vengono acquistati con il denaro proveniente da donazioni e da contribuzioni volontarie dei singoli Testimoni appartenenti alle congregazioni che useranno la Sala. I locali costruiti utilizzano principalmente il lavoro volontario e non retribuito nonch\u00e9 le conoscenze tecniche di Testimoni esperti in edilizia come muratori, carpentieri, geometri, ingegneri ed architetti provenienti anche dalle pi\u00f9 disparate zone e citt\u00e0 della nazione in cui le Sale sono costruite. Sono sempre pi\u00f9 frequenti gli acquisti di locali o terreni per l'edificazione di stabili idonei al culto. Con l'apporto di corpose squadre di volontari, comprendenti anche personale non specializzato, tali edifici possono essere costruiti in tempi rapidissimi.\nOrigine del nome.\nIl nome Sala del Regno fu suggerito nel 1935 da J. F. Rutherford, che allora era presidente dell'associazione dei testimoni di Geova (Watch Tower Society). Era stato disposto che venisse costruita una sala in cui tenere le adunanze, a Honolulu, nelle Hawaii. Secondo la testimonianza di James Harrub, Rutherford in risposta al come avrebbe chiamato l'edificio, questi rispose: \u201cChe ne dici, non dovremmo chiamarlo \u2018Sala del Regno\u2019, dal momento che \u00e8 questo ci\u00f2 che facciamo, predicare la buona notizia del Regno?\u201d. Da quella data in poi le sale usate regolarmente dai Testimoni cominciarono un po' alla volta a essere contraddistinte dall'insegna \u201cSala del Regno\u201d."}
{"id": "1309597", "revid": "1410376", "url": "https://it.wikipedia.org/wiki?curid=1309597", "title": "Nicola Pasetto", "text": "Biografia.\nIscritto a 14 anni al Fronte della Giovent\u00f9 di Verona, nel 1980 \u00e8 eletto consigliere comunale, .\nLa sera del 4 aprile 1981 in Piazza Cittadella a Verona aggredisce con spranghe, tubi metallici ed un crick, insieme ad altre persone, alcuni giovani che stavano affiggendo manifesti contro la pena di morte; Pasetto fu arrestato, pass\u00f2 un mese in carcere, poi ci fu il processo. In fase istruttoria sopravvenne un'amnistia che estinse il reato di \u201clesioni\u201d. Per il reato di \u201cviolenza privata\u201d, cio\u00e8 per aver impedito con violenza l'espressione del libero pensiero, fu condannato, a Verona, a nove mesi di reclusione e ad una contravvenzione \u201cper aver portato fuori dalle proprie abitazioni e dalle appartenenze (garage) tubi e spranghe metalliche e un crick\u201d trovati poi, dai carabinieri, con tracce di sangue. Successivamente, in Appello a Venezia, fu assolto per insufficienza di prove dall'accusa di violenza privata perch\u00e9 il Tribunale ritenne che l'aggressione, restando pur sempre un'aggressione, potesse anche non avere avuto, come scopo, impedire l'affissione dei manifesti ma, \u201dsolo\u201d, quello di aggredire.\nLaureatosi in giurisprudenza e sposatosi nel 1991 con Roberta Benedetti, Pasetto resta nel consiglio comunale della citt\u00e0 scaligera sino al 1992, quando \u00e8 eletto alla Camera dei deputati per il Movimento Sociale Italiano, nella circoscrizione VII - Veneto 1. Viene rieletto nel 1994 e nel 1996, per Alleanza Nazionale.\nDurante la XI legislatura \u00e8 componente della commissione permanente Finanze e della commissione speciale per l'esame dei progetti sull'immunit\u00e0 parlamentare. Nella XII legislatura \u00e8 componente della commissione permanente Giustizia, e nella XIII componente della commissione permanente Affari sociali.\nMuore il 29 marzo 1997 all'et\u00e0 di 35 anni in un incidente stradale sull'Autostrada Serenissima.\nDediche e intitolazioni.\nDal 2008 su iniziativa del gruppo consiliare di Alleanza Nazionale, gli viene intitolato un tratto del lungadige di Verona.\nIl gruppo di musica alternativa La Compagnia dell'Anello gli ha dedicato la canzone \"Vivere davvero\"."}
{"id": "1309607", "revid": "84184", "url": "https://it.wikipedia.org/wiki?curid=1309607", "title": "Curtis", "text": ""}
{"id": "1309608", "revid": "767487", "url": "https://it.wikipedia.org/wiki?curid=1309608", "title": "Bolt - Un eroe a quattro zampe", "text": "Bolt - Un eroe a quattro zampe (\"Bolt\") \u00e8 un film del 2008 diretto da Chris Williams e co-diretto da Byron Howard.\nConsiderato il 48\u00ba Classico Disney e debutto alla regia di Williams (che aveva lavorato in precedenza su \"Mulan\" e \"Le follie dell'imperatore\") e Howard (che aveva lavorato in precedenza su \"Lilo &amp; Stitch\" e \"Koda, fratello orso\"), \u00e8 un film animato al computer, prodotto dai Walt Disney Animation Studios e uscito negli Stati Uniti il 21 novembre 2008, distribuito dalla Walt Disney Studios Motion Pictures. In Italia \u00e8 uscito invece il 28 novembre 2008. \nLa trama del film \u00e8 incentrata su un cagnolino bianco di nome Bolt che, dopo aver trascorso tutta la sua vita sul set di una serie televisiva, pensa di avere dei superpoteri. Quando crede che la sua padroncina, Penny, sia stata rapita, si mette in viaggio attraverso il paese per \"salvarla\". Come con i precedenti film Disney in CGI \"Chicken Little - Amici per le penne\" e \"I Robinson - Una famiglia spaziale\", \"Bolt\" venne distribuito anche in Disney Digital 3-D nelle sale attrezzate per esso. Il film venne nominato per una serie di premi, uno dei quali fu l'Oscar al miglior film d'animazione, che venne per\u00f2 vinto da \"WALL\u2022E\".\nTrama.\nPenny \u00e8 una ragazzina di 12 anni che vive a Los Angeles con la madre e il suo cane Bolt. Da 5 anni Penny e il cane sono i protagonisti di una serie in cui Bolt, dotato di superpoteri, protegge la sua padroncina dal malvagio dottor Calico, che vuole rapirla per convincere il padre, tenuto prigioniero, a rivelargli un segreto; tuttavia Calico viene sconfitto alla fine di ogni episodio. Bolt, per\u00f2, \u00e8 inconsapevole di essere un attore e, fuori dagli studios, crede ancora di avere i superpoteri. Un giorno, dopo aver terminato di girare una puntata, il regista discute con Mindy Parker, la rappresentante del network, la quale rivela che il lieto fine ormai annoia il pubblico. Intima, cos\u00ec, al regista di fare cambiamenti.\nIl giorno dopo il regista, per accontentare Mindy, decide di girare una puntata con un finale aperto. Infatti, alla fine di quell'episodio, Penny viene rapita da Calico. Bolt, credendo che il rapimento sia reale, scappa dagli studios per cercare Penny e viene accidentalmente portato a New York. Una volta l\u00ec, Bolt comincia a cercare Penny e chiede informazioni ad alcuni piccioni. Questi gli fanno credere di conoscere qualcuno che lavori per Calico e lo portano da Mittens, una gatta cinica che sfrutta i piccioni costringendoli a portarle del cibo in cambio della sua protezione, della quale si vogliono liberare. In realt\u00e0 lei non sa niente, ma finge di essere una spia di Calico dopo che Bolt minaccia di gettarla da un cavalcavia. Vedendo che la medaglietta di Bolt porta il nome di Hollywood, Mittens lo indirizza l\u00e0 e chiede in cambio di essere liberata, ma lui la costringe a seguirlo, cos\u00ec i due prendono un passaggio su un camion diretto a Hollywood.\nGiunti in Ohio, una scatola cade addosso a Bolt e delle noccioline di polistirolo si rovesciano su di lui, facendogli credere che fossero armi create da Calico per indebolirlo; impaurito, si getta dal camion in corsa assieme a Mittens. Bolt prova i primi morsi della fame e, non sapendo cosa significhino, accusa Mittens di averlo avvelenato, ma lei lo porta dove \u00e8 certa di trovare del cibo, cio\u00e8 in un parcheggio per camper e roulotte di turisti. In quell'occasione incontrano Rhino, un criceto chiuso in una palla di plastica trasparente, fan di Bolt al punto da essere convinto che abbia davvero dei superpoteri. Rhino si unisce al gruppo e convince il cane a prendere un passaggio su un treno.\nI tre si lanciano quindi da un ponte per atterrare su un treno in corsa, e proprio in quell'occasione Rhino svela a Mittens di aver visto Bolt compiere pi\u00f9 volte atti straordinari in televisione. A quel punto Mittens intuisce la verit\u00e0: Bolt \u00e8 l'inconsapevole attore di uno show televisivo. Dopo una rocambolesca discesa dal treno Mittens rivela a Bolt la verit\u00e0, ma lui rifiuta di crederci. Bolt e Mittens vengono quindi catturati da un accalappiacani, mentre Rhino, rimasto libero, cerca di raggiungerli per liberarli. Bolt e Mittens cercano disperatamente di liberarsi, ma invano. Arriva finalmente Rhino, che apre lo sportello della gabbia in cui Bolt \u00e8 rinchiuso, e il viaggio pu\u00f2 riprendere.\nDopo essere saliti su un altro camion, Bolt si deprime ancora, credendo di essere inutile, ma Mittens lo conforta. Arrivati a Las Vegas, Mittens decide di fare una sorpresa a Bolt preparando due cucce, una per lei stessa, l'altra per lui, ma il cane vuole tornare da Penny. Di fronte all'insistenza di Bolt, che continua a essere sicuro che la sua padroncina gli voglia bene, Mittens rimane a Las Vegas, mentre Bolt parte da solo per Hollywood. Arrivato sul set per\u00f2 vede Penny abbracciare un altro cane, identico a lui, e se ne va ferito, credendo che anche l'affetto della ragazza per lui fosse solo finzione, proprio come diceva l'amica gatta. In realt\u00e0 quello che vede \u00e8 il finale di una nuova puntata girata con un suo sostituto su ordine dei produttori, allo spegnimento delle telecamere Penny lascia il sosia di Bolt e si dispera sentendo la mancanza del vero Bolt. Mittens, che aveva seguito Bolt di nascosto, assiste a tutta la scena.\nNel frattempo nel teatro di posa il sosia di Bolt ribalta accidentalmente una torcia e in breve l'intero teatro prende fuoco; tutta la troupe si mette in salvo, tranne Penny, bloccata all'interno. Mittens intanto raggiunge Bolt, rivelandogli la verit\u00e0, ma il cane si accorge delle grida disperate di Penny e i due accorrono per salvarla. Arrivati nel piazzale del teatro, si imbattono in Rhino che, nel tentativo di creare un passaggio tra i calcinacci, rischia di rimanere schiacciato ma viene salvato da Mittens. Bolt riesce ad entrare, ma il pertugio crolla; Bolt riesce a raggiungere Penny ma i due non trovano una via di fuga. Si fermano davanti a un condotto d'aerazione, e vengono quindi messi in salvo dai vigili del fuoco, avvertiti dall'abbaiare del cane; Bolt dimostra cos\u00ec che non sono i poteri a fare di qualcuno un eroe.\nPenny e sua madre chiudono con lo show (che continua con un sostituto della ragazza e di Bolt) e la bambina adotta Mittens e Rhino e tutti insieme si trasferiscono in una citt\u00e0 di campagna dove la ragazza pu\u00f2 avere finalmente una vita tranquilla e felice con Bolt ed i suoi nuovi amici.\nProduzione.\n\u00c8 il secondo film Disney su un cane supereroe, dopo il film live-action \"Underdog - Storia di un vero supereroe\".\nIl film fu messo in produzione con il titolo \"American dog\", da una storia di Chris Sanders (l'autore del film \"Lilo &amp; Stitch\") che lo avrebbe dovuto anche curare e dirigere. A dicembre 2006 il neo-direttore creativo della Disney John Lasseter decise di togliere il film dalla supervisione di Sanders, il quale poco tempo dopo abbandon\u00f2 il suo impiego presso la Disney. Il film fu cos\u00ec affidato all'esordiente Chris Williams, la storia di Sanders fu completamente rivisitata ed anche il titolo venne cambiato.\nIl primo trailer del film \u00e8 stato distribuito il 27 giugno 2008 in occasione dell'uscita americana di \"WALL\u2022E\".\nPer avere un'idea dei luoghi in cui il trio avrebbe viaggiato, i produttori hanno visitato varie parti degli Stati Uniti, tra cui gli Stati di New York, Ohio, Kentucky e Virginia Occidentale.\nColonna sonora.\nNell'edizione italiana, la canzone \"Barking at the Moon\" (diventata \"Una nuova vita\") \u00e8 interpretata da Gabriella Scalise. \u00c8 inoltre presente la canzone \"I Thought I Lost You\", interpretata da John Travolta e Miley Cyrus (Bolt e Penny nella versione originale del film). Un terzo brano, \"Dog Face Boy\", scritto dai Mot\u00f6rhead, doveva entrare a far parte del film, ma \u00e8 stato rimosso. Le musiche sono state composte da John Powell.\nDistribuzione.\nIn russo, il nome Bolt \u00e8 stato trasformato in \"Volt\" per evitare confusione con una parola ritenuta volgare.\nIl film \u00e8 uscito nelle sale statunitensi il 21 novembre, seguita dall\u2019Italia il 28 novembre.\nEdizione italiana.\nQuesta \u00e8 la seconda volta che Raoul Bova presta la sua voce ad un eroe di un film Disney, avendolo gi\u00e0 fatto nel 1997 per \"Hercules\".\nAccoglienza.\nIncassi.\nIl film ha ottenuto un discreto successo tra il pubblico incassando 309,979,994 di dollari.\nCritica.\nIl film \u00e8 stato accolto positivamente dalla critica. Sul sito Rotten Tomatoes detiene un 89% di gradimento basato su 184 recensioni professionali, con un voto medio di 7, 8 su 10. Su Metacritic il film ha un punteggio del 67 su 100 basato su 29 recensioni. La rivista The Los Angeles Times lo ha definito simile al film \"The Truman Show\" per la trama e per il modo in cui il protagonista vive all'inizio del film.\nCortometraggio.\nIl cortometraggio \"Super Rhino\", con protagonista il personaggio del criceto Rhino, \u00e8 stato inserito nell'edizione DVD e BD del film."}
{"id": "1309610", "revid": "95993", "url": "https://it.wikipedia.org/wiki?curid=1309610", "title": "Beishaolin changquan", "text": ""}
{"id": "1309611", "revid": "1305772", "url": "https://it.wikipedia.org/wiki?curid=1309611", "title": "Bei Shaolin", "text": "Bei Shaolin (\u5317\u5c11\u6797, Shaolin del nord, Bak Siulam in cantonese) pu\u00f2 riferirsi o al famoso tempio del S\u014dngsh\u0101n, in Henan (il tempio Sh\u00e0ol\u00edn-s\u00ec), oppure ad un presunto tempio che sarebbe sorto alle pendici del Panshan in Hebei, nella contea di Jixian; dell'esistenza di questo secondo tempio rimane solo una pagoda e sono in molti a ritenere che non sia mai esistito. \nMa Bei Shaolin \u00e8 anche una abbreviazione di Bei Shaolinquan (\u5317\u5c11\u6797\u62f3, Pugilato Shaolin del Nord) che \u00e8 un termine molto utilizzato nelle arti marziali cinesi. Oltre ad indicare l'insieme di pugilati del nord della Cina, esso \u00e8 utilizzato come nome da alcuni stili:\nIl Bei shaolin di Gu Ruzhang (Ku Yu Cheung, \u987e\u6c5d\u7ae0).\nAnche chiamato Bei Shaolinmen.\nQuesto stile \u00e8 il risultato delle molteplici esperienze di Gu Ruzhang.\nIl cuore dello stile \u00e8 rappresentato da 10 Taolu appresi da Gu da Yan Yunqi (\u56b4\u860a\u9f4a) in Shandong, che chiamava il proprio stile familiare Shaolinquan.\nIl maestro Chin Kam, allievo di Gu Ruzhang, \u00e8 convinto che esso \u00e8 una variante dello stile Chaquan, anche se la maggior parte dei praticanti lo riconduce al tempio Shaolin del Songshan.\nL'ordine di apprendimento varia, seppur di poco, da scuola a scuola. Se ci sono pochissime eccezioni all'insegnamento di Duan Da e Mei Hua come forme introduttive, le successive tre forme corte possono essere insegnate secondo l'ordine Wu Yi - Chuan Xin - Ba Bu, oppure Chuan Xin - Wu Yi - Ba Bu o ancora Wu Yi - Ba Bu - Chuan Xin, a seconda di quale aspetto si ritiene caratterizzi la difficolt\u00e0 di apprendimento: quello puramente tecnico o quello squisitamente fisico/atletico.\nOltre ai 10 Taolu, Gu Ruzhang era molto versato ed insegnava Tieshazhang (\u9435\u6c99\u638c) e Xiao jinzhong (\u5c0f\u91d1\u937e), l'uso delle armi (Meihua shuangdao -\u6885\u82b1\u96d9\u5200-, Tilan qiang -\u63d0\u6514\u69cd-, Ersi qiang -\u4e8c\u56db\u69cd-, Longxingjian -\u9f8d\u5f62\u528d-, Damo jian -\u9054\u6469\u528d-, Wuhu qin yang gun -\u4e94\u864e\u64d2\u7f8a\u68cd-), ed altri Taolu addizionali come Lianbuquan, Tantui (\u5341\u8def\u5f48\u817f).\nIl Bei shaolin di Han Qingtang (\u97d3\u6176\u5802).\nQuesta scuola diffusa principalmente a Taiwan e negli Stati Uniti \u00e8 l'insieme degli apprendimenti del maestro Han Qingtang. Anche chiamato Bei Shaolin Changquan (\u5317\u5c11\u6797\u957f\u62f3) si riferisce proprio alla categoria a cui appartengono gli stili che compongono la scuola, tutti del nord della Cina.\nDallo Zhongyang Guoshu Guan (\u4e2d\u592e\u570b\u8853\u9928):\nDal Jiaomen Changquan (\u6559\u95e8\u957f\u62f3, pugilato lungo dei musulmani):\nDal Meihuaquan (in questo caso si compone di tre forme):\nAltro:\nQixie (le armi):\nDuilian (che in questa scuola vengono chiamati Duida):"}
{"id": "1309612", "revid": "123145805", "url": "https://it.wikipedia.org/wiki?curid=1309612", "title": "Cl\u00e9ment-Bayard", "text": "La Cl\u00e9ment-Bayard \u00e8 stata una casa automobilistica e aeronautica attiva dal 1900 al 1919.\nStoria.\nNel 1900, l'industriale Adolphe Cl\u00e9ment (il figlio Albert fu pilota di discreto livello), gi\u00e0 a capo dell'omonima fabbrica di biciclette, volt\u00f2 pagina e pass\u00f2 alla produzione di automobili, fondando una nuova azienda, a M\u00e9zi\u00e8res (oggi Charleville-M\u00e9zi\u00e8res), denominata \"Cl\u00e9ment-Bayard\", in onore dell'eroe francese Pierre Terrail de Bayard, cui era dedicato un monumento nella principale piazza cittadina.\nIn realt\u00e0, sotto lo stesso capannone, venivano assemblate autovetture con due marchi differenti: da una parte le \"Cl\u00e9ment-Bayard\" e dall'altra le \"Cl\u00e9ment-Gladiator\", societ\u00e0 fondata con Alexandre Darracq.\nIl 1903 fu forse l'anno pi\u00f9 significativo nella storia della Cl\u00e9ment-Bayard: Adolphe Cl\u00e9ment si stacc\u00f2 dalla Cl\u00e9ment-Gladiator e, nello stesso tempo, lanci\u00f2 tre modelli ed apr\u00ec una filiale in Inghilterra, denominata Cl\u00e9ment-Talbot, dal nome del finanziatore inglese della nuova impresa, Lord Charles Chetwynd-Talbot. Le vetture prodotte venivano vendute in Francia con il marchi Clement ed in Inghilterra con il marchio Talbot che, dopo numerose vicissitudini, sopravvisse fino alla seconda met\u00e0 degli anni ottanta.\nNello stesso anno, gli ex-soci della Gladiator, proibirono ad Adolphe Cl\u00e9ment di utilizzare il suo cognome per i suoi prodotti. Per un breve tempo, quindi, il patron della neonata casa automobilistica fu costretto ad utilizzare il nome \"Bayard\". Poco dopo, la ragione sociale fu mutata in \"Bayard-Cl\u00e9ment\", ed infine torn\u00f2 ad essere Cl\u00e9ment-Bayard.\nMa la sfortuna non abbandoner\u00e0 Adolphe Cl\u00e9ment, anzi, raggiunger\u00e0 il suo apice quando egli perder\u00e0 il figlio in un incidente automobilistico, durante il test di una vettura.\nDa l\u00ec cominci\u00f2 l'inesorabile declino, che port\u00f2 nel 1919 a cedere gli impianti alla Citro\u00ebn."}
{"id": "1309615", "revid": "36426", "url": "https://it.wikipedia.org/wiki?curid=1309615", "title": "Giovan Battista Cavalcaselle", "text": ""}
{"id": "1309616", "revid": "287204", "url": "https://it.wikipedia.org/wiki?curid=1309616", "title": "Ossidabilit\u00e0 secondo Kubel", "text": "L'ossidabilit\u00e0 secondo Kubel, nota anche come \"ossidabilit\u00e0 al permanganato\", \u00e8 un parametro aspecifico che definisce il carattere riducente di un corpo idrico. Questa propriet\u00e0 \u00e8 legata alla presenza di composti indesiderati e potenzialmente dannosi, quali ad esempio solfiti, solfuri, nitriti, ferro(II), fenoli e altre sostanze organiche. \nI parametri di legge fissano il limite massimo di ossidabilit\u00e0 secondo Kubel per l'acqua potabile in 5\u00a0mg/l di ossigeno consumato.\nIl metodo.\nL'esecuzione pratica consiste nello sfruttare una soluzione di permanganato di potassio a titolo noto, che viene consumato per effettuare l'ossidazione delle sostanze presenti in un campione di acqua. A un volume noto del campione in esame viene aggiunto acido solforico al 20% (se concentrato digerirebbe la sostanza organica) e un eccesso di permanganato; la reazione va condotta tenendo a lieve ebollizione per 10 minuti. Se invece si lascia sobbollire 3 minuti si pu\u00f2 stimare quella che viene definita domanda immediata di ossigeno (IOD, \"immediate oxygen demand\"). Si procede poi ad aggiungere - a caldo - una quantit\u00e0 di acido ossalico eguale al permanganato aggiunto in precedenza: si avr\u00e0 quindi un eccesso di acido ossalico, che viene titolato a caldo (a freddo la reazione risulterebbe troppo lenta) aggiungendo la stessa soluzione di permanganato utilizzata. \nLa reazione redox utilizzata \u00e8: 2 MnO4- + 5 C2O42- + 16 H+ \u2192 2 Mn2+ + 10 CO2 + 8 H2O .\nLa titolazione si deve considerare conclusa quando compare una debole colorazione rosa persistente, indice del riformarsi di un eccesso minimo di permanganato. \nIl risultato va poi espresso in mg/l di ossigeno consumato, ricavati moltiplicando i milliequivalenti di permanganato consumati al punto finale per il peso equivalente dell'ossigeno (pari a 8 g) e dividendo poi questo prodotto (una massa in mg) per il volume di campione utilizzato, normalmente 0,1 l. "}
{"id": "1309623", "revid": "124811857", "url": "https://it.wikipedia.org/wiki?curid=1309623", "title": "Yaki Kadafi", "text": "Ha fatto parte degli Outlawz, una crew di rapper conosciuta per la collaborazione con Tupac Shakur.\nBiografia.\nFula nacque il 9 ottobre 1977 nel Bronx dalla madre Yaasmyn Fula e dal padre Sekou Odinga, entrambi membri delle Pantere Nere. Ha origini a Montclair, nel New Jersey. Quando Fula aveva quattro anni, suo padre fu arrestato e accusato di sei accuse di tentato omicidio, nove atti di predicato per estorsione influenzata da un'organizzazione criminale (RICO), assistenza nella fuga di Assata Shakur dalla prigionia e furto violento di un camion blindato. Yafeu e i suoi sette fratelli sono stati cresciuti dalla madre, da cui gli fu adottato il cognome.\nYafeu in lingua fanti (parlata prevalentemente nel Ghana) significa \"coraggioso\", mentre il suo secondo nome Akiyele deriva dalla lingua yoruba (parlata in Nigeria).\nLa morte.\nIl 10 novembre 1996 Fula venne trovato riverso nelle scale del terzo piano di un condominio situato al 325 Mechanic Street ad Orange, nel New Jersey, in seguito ad una ferita d'arma da fuoco alla testa. Fula fu trovato dalla polizia locale alle 3:48 del mattino. A ucciderlo fu il cugino di Napoleon, componente degli Outlawz, che in seguito si costitu\u00ec alla polizia e scont\u00f2 tra 7-8 anni di carcere.\nNel 2000 Napoleon in una intervista afferm\u00f2 come ad uccidere Fula fosse stato suo cugino Roddy: lui e Fula erano probabilmente ubriachi e il colpo sarebbe partito per errore, mentre Roddy giocava con la pistola. Si \u00e8 per\u00f2 ipotizzato anche che Fula fosse stato ucciso perch\u00e9 avrebbe potuto identificare l'assassino di Tupac Shakur (essendo al momento della sparatoria presente sull'auto che viaggiava direttamente dietro quella del rapper).\nNel 2004 il produttore Don Rizzo e la madre di Fula hanno pubblicato un disco postumo intitolato \"Son Rize Vol. 1\", che raccoglie varie tracce inedite e remix del rapper. La sua morte \u00e8 stata raccontata in numerose pubblicazioni, tra cui il libro \"The Killing of Tupac Shakur\" della giornalista Cathy Scott.\nCarriera.\nNel 1992 Fula forma il trio \"Thoro Heads\" con i rapper Kastro ed E.D.I. Mean, assumendo il soprannome di \"Young Hollywood\". La loro prima apparizione \u00e8 nella traccia \"Holler If Ya Hear Me\" di Tupac, il quale era amico di Fula dai tempi della loro infanzia. Al gruppo si un\u00ec nel 1994 un altro amico d'infanzia di Fula, Napoleon.\nIl gruppo cambia dapprima nome in \"Dramacydal\" e poi in \"Outlawz Immortal\" quando si uniscono con i rapper Mopreme, Syke, Storm e Fatal. Il gruppo segue Tupac nell'album \"All eyez on me\", uno dei pi\u00f9 grandi successi della storia dell'hip hop, ed appare in alcuni video del rapper.\nIn seguito all'attentato (7 settembre 1996) e alla morte (13 settembre 1996) di Tupac Shakur, lui e Fatal decisero di abbandonare il rap e di tornare in New Jersey."}
{"id": "1309625", "revid": "466539", "url": "https://it.wikipedia.org/wiki?curid=1309625", "title": "Ian Ziering", "text": "Biografia.\nHa debuttato nel 1981 nel film di Franco Zeffirelli \"Amore senza fine\", film che ha visto l'esordio anche di Tom Cruise. In seguito ha interpretato per due anni Cameron Stewart nella soap opera \"Sentieri\". La notoriet\u00e0 \u00e8 arrivata negli anni novanta, interpretando il ruolo di Steve Sanders nella serie tv \"Beverly Hills 90210\". Dopo essere stato nel cast per tutta la durata della serie, ha ottenuto parti in film tv e in serie come \"JAG - Avvocati in divisa\" e \"Le cose che amo di te\". Nel 2005, assieme all'ex-collega Brian Austin Green, ha interpretato s\u00e9 stesso nel film di Tony Scott \"Domino\", inoltre ha partecipato all'edizione americana di \"Ballando con le stelle\". Nel 2013 gli \u00e8 stata affidata la parte principale nel film \"Sharknado\".\nVita privata.\nZiering ha divorziato dalla prima moglie, l'ex coniglietta di Playboy Nikki Schieler, nel marzo 2002, dopo 5 anni di matrimonio. I due si erano sposati nel 1997 dopo essersi conosciuti proprio sul set di \"Beverly Hills 90210\", dove lei faceva la comparsa.\nNel 2010 ha sposato l'infermiera Erin Ludwig; la coppia ha due figlie, Mia Loren e Penna Mae, nate entrambe il 25 aprile, la prima nel 2011, la seconda nel 2013.\nDoppiatori italiani.\nNelle versioni in italiano dei suoi film, Ian Ziering \u00e8 stata doppiato da:\nDa doppiatore \u00e8 sostituito da:"}
{"id": "1309627", "revid": "8153", "url": "https://it.wikipedia.org/wiki?curid=1309627", "title": "Fanny Brice", "text": "Biografia.\nFu una delle pi\u00f9 famose cantanti e attrici di palcoscenico americane della prima met\u00e0 del XX secolo, in cui conobbe una grande fama nelle scintillanti riviste delle Ziegfeld Follies di Broadway, alle quali partecip\u00f2 con assoluta continuit\u00e0 tra il 1910 e il 1923.\nIn \"Ziegfeld Follies of 1910\" \u00e8 nel cast con Anna Held, Lillian Lorraine e Bert Williams.\nDotata di una verve comica spiccata e auto-ironica, grazie alla bella voce unita ad una fisicit\u00e0 poco conforme ai canoni di bellezza dell'epoca (alta, magra, dotata di una bocca ampia e di un naso importante, decisamente non aggraziata), Fanny conobbe notevole popolarit\u00e0 presso il pubblico statunitense anche grazie alle incisioni di canzoni di successo negli anni venti e trenta, tra cui le celebri composizioni del marito compositore Billy Rose.\nPur non sfondando mai al cinema, malgrado alcune sue apparizioni in pellicole musicali in bianco e nero, visse una seconda giovinezza grazie ad una serie di spettacoli radiofonici e televisivi nel corso degli anni quaranta.\nMor\u00ec a 60 anni a causa di un'emorragia cerebrale.\nAlla sua vita fu liberamente ispirato il musical \"Funny Girl\", fortemente voluto dal genero Ray Stark (marito della figlia Frances), che lanci\u00f2 Barbra Streisand nell'olimpo dei grandi artisti dello show-business mondiale e fu occasione per far conoscere il nome di Fanny al di fuori degli Stati Uniti. Il film ebbe un \"sequel\": \"Funny Lady\", diretto da Herbert Ross nel 1975 e interpretato, oltre che dalla Streisand, da James Caan.\nRiconoscimenti.\nA Fanny Brice sono state assegnate due stelle sulla Hollywood Walk of Fame, una per il suo contributo all'industria cinematografica che si trova al 6415 del Hollywood Blvd., l'altra per la sua attivit\u00e0 musicale, che si trova al 1500 di Vine Street."}
{"id": "1309628", "revid": "767487", "url": "https://it.wikipedia.org/wiki?curid=1309628", "title": "Wakefield (gruppo musicale)", "text": "I Wakefield sono una rock band originaria di Mechanicsville, nel Maryland. La band \u00e8 formata dal cantante Ryan Escolopio, il fratello batterista (ed ex batterista dei Good Charlotte) Aaron Escolopio, il loro cugino bassista Mike Schoolden, e il chitarrista J.D. Tennyson.\nI primi anni.\nRyan Escolopio insieme al suo amico Mike Schoolden form\u00f2 la band nel 2000. In seguito si unirono alla band anche il fratello di Ryan, Aaron, che aveva appena lasciato i Good Charlotte, come batterista e J.D. Tennyson come chitarrista. Nello stesso anno la band firm\u00f2 con due diverse etichette discografiche: la Jive Records, e la Zombat Music. Nel 2003 usc\u00ec il primo album della band, intitolato \"American Made\", annunciato dai singoli \"Say you will\", e \"Suffragette city\". A distanza di due anni dal primo, nel tardo 2005 usc\u00ec il secondo lavoro della band, ovvero \"Which side are you on?\", annunciato dall'unico singolo \"C'mon baby\"."}
{"id": "1309629", "revid": "122361511", "url": "https://it.wikipedia.org/wiki?curid=1309629", "title": "Douglas Emerson", "text": "Ha interpretato Scott Scanlon, l'amico di David Silver (Brian Austin Green), nel telefilm cult degli anni '90 Beverly Hills 90210 nella prima e seconda stagione. Esce di scena quando, armeggiando la pistola del padre, viene per errore colpito a morte.\nLa sua rapida uscita dal cast lo ha fatto ben presto dimenticare, al contrario dei suoi colleghi pi\u00f9 \"fortunati\". Con Beverly Hills 90210 infatti si pu\u00f2 dire che abbia chiuso con il cinema e la tv nonostante avesse in precedenza recitato in altri film, tra cui Blob - Il fluido che uccide nel 1988, e abbia fatto da comparsa in altre fiction televisive. Sposato, \u00e8 entrato nell'United States Air Force da cui ha preso congedo nel 2003."}
{"id": "1309630", "revid": "13604", "url": "https://it.wikipedia.org/wiki?curid=1309630", "title": "Campo di Marte (Firenze)", "text": ""}
{"id": "1309633", "revid": "709565", "url": "https://it.wikipedia.org/wiki?curid=1309633", "title": "Episodi di NCIS - Unit\u00e0 anticrimine (seconda stagione)", "text": "La seconda stagione della serie televisiva NCIS - Unit\u00e0 anticrimine \u00e8 stata trasmessa in prima visione negli Stati Uniti d'America da CBS dal 28 settembre 2004 al 24 maggio 2005.\nIn Italia \u00e8 stata trasmessa in prima visione su Rai 2 dal 16 luglio al 22 ottobre 2006.\nNon vedere il male.\nTrama.\nLa moglie e la figlia non vedente di 9 anni del capitano Mike Watson vengono prese in ostaggio. Il sequestratore stabilisce un contatto con l'uomo tramite il computer che si trova nel suo ufficio. Grazie a uno stratagemma, Watson riesce ad informare l'NCIS che subito si mette sulle tracce del sequestratore. Quest'ultimo pretende 2 milioni di dollari che Watson preleva dai conti delle operazioni speciali della Marina. Gibbs riesce ad ottenere la liberazione della bambina, la quale, grazie al suo udito pi\u00f9 sviluppato, prova ad aiutare gli investigatori. Dopo aver individuato il luogo dal quale il rapitore sta trasmettendo, Gibbs e Todd provvedono alla liberazione della moglie di Watson, arrestando il rapitore, un ex militare rancoroso che era stato radiato per merito di Watson. Seguendo il percorso del riscatto, Abby e McGee scoprono per\u00f2 che il mandante del rapimento era lo stesso capitano, che aveva ingaggiato anonimamente il rapitore contro la sua famiglia, con il fine ultimo di intascare i soldi.\nLa moglie perfetta.\nTrama.\nI resti mummificati di una donna vengono ritrovati in un sotterraneo, scavato innanzi a una casa abbandonata in una base della marina. Il team scopre che la donna era sparita mesi prima e che indossava un abito da sposa al momento della morte, incatenata nella stanza, probabilmente vittima di un killer maniaco. Le ricerche portano il team in Florida, dove un'altra donna dal profilo analogo \u00e8 stata rapita e si sospetta possa essere la prossima vittima. Si scopre che il responsabile \u00e8 un cappellano militare, che rapiva giovani donne nel tentativo di trovare la \"sposa ideale\". Questi si suicida prima della cattura, e gli agenti riescono dopo un'ulteriore ricerca a ritrovare l'ultima donna rapita prima che muoia.\nSvanito.\nTrama.\nIn un campo di mais nei pressi di una piccola comunit\u00e0 rurale viene ritrovato un elicottero dei marine, abbandonato in perfette condizioni sopra a un cerchio nel grano, e non vi sono tracce dei piloti. Ben presto gli uomini dell'NCIS scoprono che solo uno dei due piloti previsti a bordo si trovava effettivamente sul mezzo. Nella zona \u00e8 in corso da decenni una faida tra due famiglie, che tra le varie cose ostacola la storia d'amore di una coppia di giovani appartenenti alle fazioni opposte. Il giovane innamorato di questa coppia viene rinvenuto morto, mentre la squadra scopre che il pilota scomparso \u00e8 suo fratello. Gibbs capisce che il pilota era l\u00ec per aiutare il fratello e che dopo la sua morte si \u00e8 nascosto nei paraggi, attendendo il momento propizio per vendicare l'assassinio. Gli agenti dell'NCIS lo fermano prima che possa consumare la sua vendetta.\nIl passato ritorna.\nTrama.\nUna donna violentata e uccisa, in uniforme della marina, viene rinvenuta da due marinai. Si scopre per\u00f2 che era una civile alla quale era stata messa l'uniforme dopo la morte, e da un segno sul cadavere Ducky collega l'omicidio ad un caso analogo di 10 anni prima, irrisolto, in cui l'assassino aveva lasciato un biglietto promettendo che sarebbe tornato. La squadra riesce ad individuare l'assassino del primo caso, il quale era per\u00f2 morto alcune settimane prima dell'ultimo delitto: si scopre che la donna era stata uccisa da un'ufficiale della base, la quale aveva usato i campioni di reperti biologici del vecchio caso per contaminare il cadavere e sviare cos\u00ec i sospetti.\nIl cimitero.\nTrama.\nLa squadra indaga sulla morte di un agente dell'FBI in incognito, trovato morto all'interno di uno spazio utilizzato dalla marina come bersaglio per le esercitazioni di bombardamento. Mentre perlustrano la zona, gli uomini dell'NCIS trovano i resti di altri cadaveri. Fornell rivela a Gibbs che la vittima era un agente infiltrato nel clan mafioso dei Napolitano e che molto probabilmente \u00e8 stato tradito da una talpa all'interno dei federali. Questi ultimi sospettano di Fornell (che i Napolitano stanno cercando di incastrare) e lo arrestano. Gibbs si offre di aiutarlo ad individuare la talpa: arresta il figlio del boss Napolitano e simula il suicidio in carcere di Fornell, quindi organizza un incontro con il boss promettendogli il rilascio del figlio in cambio del nome della talpa. Gibbs si presenta insieme all'agente FBI responsabile dell'indagine contro i Napolitano: l'incontro \u00e8 una trappola, ma Gibbs l'aveva previsto e mette al collo del figlio del boss un giro di miccia detonante, che \u00e8 pronto a innescare. Messo alle strette, per salvare il figlio il boss rivela il nome della talpa, la quale \u00e8 proprio l'agente dell'FBI che sta accompagnando Gibbs, e che viene immediatamente ucciso da un cecchino appostato nei dintorni.\nCongedo definitivo.\nTrama.\nUna veterana della guerra in Iraq, il capitano Michaela Shields, sfugge ad un attentato che si presume organizzato da un gruppo di terroristi. L'FBI indaga sui terroristi mentre l'NCIS \u00e8 incaricato di proteggerla, dunque la squadra di Gibbs organizza un servizio di sorveglianza della loro casa. La donna sfugge a un secondo attentato esplosivo, molto pi\u00f9 rudimentale, e la cellula terroristica viene neutralizzata dai federali. La squadra di Gibbs scopre per\u00f2 che il secondo attentato era stato organizzato da una vicina, amante segreta del marito che era stata lasciata da quest'ultimo, la quale viene uccisa dal capitano quando entra armata nella loro casa dopo la dipartita degli agenti, cercando di completare il suo piano delittuoso.\nAutoaccusa.\nTrama.\nErnie Yost, un ottantenne veterano dei marine, si presenta all'NCIS e confessa di aver ucciso il suo migliore amico 60 anni prima, durante la guerra. Yost \u00e8 reduce della battaglia di Iwo Jima, dove ha ottenuto la medaglia d'onore per aver affrontato e sconfitto da solo un intero plotone giapponese, proteggendo le posizioni americane da una sortita. I ricordi del reduce sono confusi per via del trauma da stress e questi \u00e8 inoltre provato dalla recente perdita della moglie, per cui Gibbs non d\u00e0 peso alla sua autoaccusa. Yost aveva per\u00f2 inviato una confessione scritta al segretario della marina, per cui il tenente Coleman, del Jag, insiste perch\u00e9 venga condotta un'indagine e il reduce venga messo sotto processo. Il commilitone morto viene riesumato e si scopre che il calcio della pistola d'ordinanza di Yost \u00e8 compatibile con un trauma presente nel suo cranio. Gibbs allora interroga Yost alla presenza di Coleman, rievocando l'atmosfera di Iwo Jima per favorire i ricordi dell'uomo, anche grazie all'aiuto di un reduce dell'esercito imperiale giapponese. Si scopre che Yost, al momento della morte del commilitone, si stava nascondendo con i suoi uomini dai giapponesi e aveva colpito il suo commilitone, gravemente ferito da una mina e incapace di contenere le urla, per farlo tacere ed evitare che la squadra venisse individuata dagli incursori giapponesi. Commossa alle lacrime, il tenente Coleman ritira le accuse.\nCuori spezzati.\nTrama.\nIl comandante Dornan, appena operato per la riparazione della valvola aortica, \u00e8 vittima di un incendio nel suo letto d'ospedale. Sembrerebbe che la causa sia un'esplosione e che la vittima avesse dell'ossigeno accumulato nell'addome. La squadra di Gibbs indaga sui suoi nemici, mentre il dottor Mallard invita a cena la dottoressa che ha compiuto l'operazione. Il dottore e Abby scoprono per\u00f2 che i dati clinici della vittima negli ultimi minuti di vita erano stati falsificati, e si rendono conto che il comandante era morto per i postumi dell'operazione. La dottoressa avrebbe dovuto sostituire la valvola ma aveva ceduto all'insistenza del comandante, che voleva la riparazione perch\u00e9 quest'ultima non lo obbligava a ritirarsi dal servizio attivo; per evitare la responsabilit\u00e0 della morte, che le avrebbe stroncato la carriera, lei ha organizzato l'esplosione del cadavere nel tentativo di mascherare le cause della morte e sviare i sospetti.\nIntrusione.\nTrama.\nNella base dei marine di Quantico la signora Rowans, moglie di un militare, spara a un uomo che si \u00e8 introdotto in casa sua e ha tentato di violentarla. L'uomo, ferito gravemente ma sopravvissuto, afferma che \u00e8 stata lei ad invitarlo e dalle tracce informatiche sembrerebbe vero che la donna avesse contattato l'uomo su un sito erotico. Si scopre per\u00f2 che quest'ultimo aveva organizzato tutto e seminato le false tracce sul computer della vittima, e viene arrestato dalla squadra di Gibbs.\nI fuggitivi.\nTrama.\nTony finge di essere un pregiudicato e inscena un'evasione per conquistare la fiducia di Jeffrey White, un criminale accusato di furto e ricettazione di reperti archeologici, trafugati in Iraq da lui insieme ad un complice nei giorni successivi alla caduta del regime di Saddam Hussein. Gibbs e Kate seguono il loro uomo mediante un collegamento GPS che per\u00f2 smette di funzionare. DiNozzo si trova cos\u00ec da solo in balia di un uomo che ha gi\u00e0 commesso degli omicidi e non ha esitato a far fuori il suo complice per intascare tutto il ricavato della vendita dei manufatti. Nel frattempo, a causa delle complicazioni del caso, la Vicesegretario di Stato vuole parlare con Gibbs, ma quest'ultimo non vuole essere disturbato mentre cerca DiNozzo e affida il compito a McGee. La donna chiama ripetutamente l'NCIS e McGee, molto nervoso, non riesce ad essere molto convincente, subendo le continue provocazioni e minacce del Vicesegretario. Alla fine, dopo averne parlato con Gibbs, dice alla donna di smettere di interrompere il suo lavoro e di impiccarsi, lasciando basita la Vicesegretario, ma conquistando il rispetto dei suoi collaboratori, che non riuscivano a loro volta a sopportarla.\nLa pecora nera.\nTrama.\nIn un lago viene trovata da un investigatore privato la carcassa di un'auto contenente i resti di un ufficiale di Marina che era sparito da 2 anni. Il ritrovamento di un proiettile calibro 45 esclude l'ipotesi dell'incidente.\nDue gocce d'acqua.\nTrama.\nL'operatore di una compagnia telefonica denuncia l'omicidio di un marinaio, il sottufficiale Lambert, avvenuto mentre quest'ultimo stava ricevendo una proposta commerciale. L'NCIS indaga per scoprire la verit\u00e0: senza ombra di dubbio l'uomo ha simulato la sua morte. Gibbs scopre che Lambert aveva organizzato un fruttuoso traffico di medicinali a base di oppiacei attraverso il lavoro che svolgeva per conto della Marina. Grazie ad un codice inserito nel programma era riuscito ad entrare in possesso di farmaci per oltre un milione di dollari. Alle indagini collabora la squadra di Polizia diretta dal Detective Cheney, che stranamente sembra avere molti punti di contatto con quella comandata da Gibbs. In questo episodio Gibbs racconta la strage di Capaci dove morirono Giovanni Falcone, sua moglie e gli agenti della scorta.\nUn brutto guaio.\nTrama.\nLa squadra NCIS svolge un'indagine su un puzzle fatto di resti di cadaveri. Ducky scopre che i tre resti ritrovati appartenevano a uno sceriffo e ad un p.m. che dieci anni prima avevano lavorato con lui per accusare un violentatore. Gibbs teme che Ducky possa essere la prossima vittima.\nTestimone.\nTrama.\nErin Kendall, impiegata del Ministero della Difesa, afferma di aver visto compiersi un omicidio di un militare della Marina nell'appartamento di fronte al suo. Il caso viene affidato a Tim che pensa di potersela cavare da solo. L'indagine si concentra sulla scomparsa di un marinaio e sul proprietario dell'appartamento nel quale \u00e8 avvenuto l'omicidio, un uomo che sembra non esistere. McGee stabilisce un profondo legame con Erin, suscitando la gelosia di Abby. Quando viene rinvenuto il cadavere del marinaio, Kate e Tony appurano che si tratta della stessa persona che, con un nome falso, ha affittato l'appartamento. Da tempo, oltre al suo lavoro nella Marina, l'uomo arrotondava facendo il sicario. L'assassino agisce di nuovo ed uccide Erin davanti agli occhi di Tim, eliminando cos\u00ec l'unica testimone.\nPrimo piano.\nTrama.\nUn Marine precipita da una rupe e la sua fotocamera registra la caduta. I primi sospettati sono la moglie e il suo migliore amico con i quali era in campeggio. Gibbs scopre che erano amanti e cerca di metterli a confronto, uno contro l'altra. Nel frattempo, Abby riesce a recuperare il filmato dalla videocamera che si era danneggiato nella caduta e scopre che un precedente sospettato, ormai rilasciato, era nelle vicinanze al momento della morte.\nTutto per il successo.\nTrama.\nUn barista di un club frequentato da Marines si sveglia a letto con una donna morta, un sottufficiale. Interrogato, sostiene che, nonostante fosse ubriaco, non fosse la donna che pass\u00f2 la notte con lui. I test di laboratorio confermano le sue dichiarazioni. La squadra si concentra sulla sorella della vittima e su un uomo d'affari corrotto, proprietario di un analogo locale di intrattenimento notturno. Ospite speciale M\u00fda.\nOcchi azzurri.\nTrama.\nUn sottufficiale che lavora per l'Intelligence riceve un paio di occhi blu cobalto per posta. Durante l'inchiesta il Marine si suicida, ma Abby, analizzando il suo computer, riesce a scoprire che gli occhi sono di una ragazza sudamericana che compare in una foto con un docente di un corso che frequentava il marinaio morto. Per scoprire la verit\u00e0 Kate e Tony partono in missione per la Tripla Frontiera, \"una zona di confine senza Dio e senza padrone\"\n, destinazione Paraguay.\nBikini.\nTrama.\nIn occasione di un concorso di bellezza a Virginia Beach una concorrente, sottufficiale di marina, viene trovata morta annegata in un bagno pubblico. Quando si scopre che la vittima ha posato parzialmente nuda per una rivista e che era incinta al momento della sua morte, la squadra si mette sulle tracce del fotografo privato che aveva scattato il servizio. Si scopre che questi \u00e8 il fidanzato della sua migliore amica e che l'aveva messa incinta, ma non era responsabile della sua morte. Il delitto era stato commesso proprio dalla sua migliore amica dopo la scoperta del tradimento. Al termine dell'indagine Tony, durante un raduno di primavera a Panama City (Florida), scopre un segreto piccante sul passato di Kate.\nLa teoria della cospirazione.\nTrama.\nLa squadra indaga su un caso di suicidio, ritenendo che un esaurimento nervoso fosse la causa della morte. Durante l'autopsia, Ducky si accorge che in realt\u00e0 si tratta di omicidio. Alle indagini collabora l'Agente Speciale dell'FBI Fornell. Gibbs e i suoi ragazzi scoprono che la donna morta \u00e8 coinvolta in un triangolo amoroso e che questo pu\u00f2 aver contribuito alla sua morte.\nFratellanze.\nTrama.\nUn aspirante marine viene trovato morto nel campus del college, con il collo spezzato tramite una torsione. I sospetti cadono immediatamente su un compagno di corso con il quale ci fu un diverbio nei giorni precedenti, tuttavia le indagini devono ripartire da zero quando il principale sospettato viene trovato assassinato alla stessa maniera. Indagando su una fraternit\u00e0 studentesca segreta chiamata \"Cellula Rossa\", di cui si \u00e8 scoperto che i due morti facevano parte, la squadra ferma una giovane ragazza recluta, dalla quale Tony e Kate scoprono che i due ragazzi morti avevano cercato di difenderla dal sergente incaricato del loro addestramento, che abusava di lei. Nel frattempo Gibbs ha gi\u00e0 intuito il responsabile e affronta il sergente, il quale reagisce e cerca di ucciderlo, ma viene sopraffatto nel corpo a corpo dall'agente dell'NCIS.\nStella d'argento.\nTrama.\nAll'interno di un magazzino in affitto vengono trovati i resti dello scheletro di una ragazza scomparsa. L'affittuario \u00e8 un ufficiale caduto in Iraq, a suo tempo sospettato del delitto, al quale \u00e8 stata proposta l'onorificenza della Stella d'Argento post-mortem per gli atti eroici compiuti sul terreno di battaglia. \u00c8 molto importante che l'NCIS scopra se fu lui ad assassinare la ragazza, entro 24 ore. Tony ha l'amara sorpresa di scoprire che la sua auto, una Corvette ZR del 1990, \u00e8 stata rubata.\nPolvere di miele.\nTrama.\nQuando Tony apre una misteriosa lettera esce un piccolo soffio di polvere bianca: potrebbe trattarsi di batteri mortali. Vengono avviate subito le procedure per gli attacchi terroristici: Kate e Tony, i pi\u00f9 esposti e potenzialmente in pericolo, vengono messi in una camera di isolamento. Nel frattempo McGee e Gibbs cercano di scoprire chi ha spedito la busta e come curare i loro colleghi prima che sia troppo tardi. La salute di Tony peggiora.\nCrepuscolo.\nTrama.\nDue Marines in licenza vengono uccisi mentre stanno viaggiando sulla loro automobile, la squadra interviene per i primi rilievi sulla scena del crimine. Tony si accorge che sotto l'autovettura che stanno analizzando c'\u00e8 una bomba e riesce a salvare i propri colleghi dall'esplosione. L'FBI avvisa l'NCIS che Ari Haswari \u00e8 tornato negli Stati Uniti e che potrebbe cercare di uccidere Gibbs, spinto dal desiderio di vendetta personale. Nel corso di una sparatoria con una cellula di al-Q\u0101\u02bfida, Kate viene colpita da una pallottola nel torace nel tentativo di salvare la vita a Gibbs. Per fortuna indossa un Giubbotto antiproiettile, ma mentre cerca di riprendersi dalla botta, senza preavviso, Ari Haswari spara un proiettile alla testa di Kate uccidendola all'istante. Il colpo viene sparato da un Bravo 51 (fucile di precisione noto anche come Kate) con le stesse munizioni che usava Gibbs nelle missioni per il Corpo dei Marines. Gibbs e Dinozzo restano sconvolti e cercano di prendere l'assassino. Gibbs sussurra \"Ari\" prima della fine dell'episodio."}
{"id": "1309634", "revid": "1602064", "url": "https://it.wikipedia.org/wiki?curid=1309634", "title": "Episodi di NCIS - Unit\u00e0 anticrimine (terza stagione)", "text": "La terza stagione della serie televisiva NCIS - Unit\u00e0 anticrimine \u00e8 stata trasmessa in prima visione negli Stati Uniti d'America da CBS dal 20 settembre 2005 al 16 maggio 2006.\nIn Italia \u00e8 stata trasmessa in anteprima assoluta su Rai 2, dal 29 ottobre 2006 al 14 gennaio 2007.\nUccidete Ari, prima parte.\nTrama.\nAlcuni giorni dopo la morte dell'agente Kate Todd, la squadra si accorge a poco a poco che la donna non \u00e8 stata presa per errore, ma Ari l'ha uccisa volontariamente. Ari stesso si apposta al di fuori della sede dell'NCIS e spara un colpo, mancando Abby e Tony. Le altre organizzazioni federali, per\u00f2, non credono che la loro talpa possa aver ucciso Kate e, difatti, Gibbs non ha prove che lo possano confermare.\nFanno la loro prima comparsa Jennifer Shepard, il nuovo direttore dell'NCIS di Washington DC ed ex compagna di squadra e di vita di Gibbs, e Ziva David, agente del Mossad il cui compito \u00e8 impedire che Gibbs uccida Ari.\nQuest'ultimo chiama il dottor Mallard e lo convince a incontrarlo da solo per raccontargli la sua versione dei fatti.\nUccidete Ari, seconda parte.\nTrama.\nAri rapisce Ducky, mentre Tony scopre che Ziva ha consegnato un passaporto francese falso per Ari a un'altra ragazza con la stella di David al collo. Con abili stratagemmi, Ari riesce a sfuggire al pedinamento di Gibbs, facendogli uccidere un certo Mohamed Esfiri, terrorista statunitense, che viene trovato in possesso del Bravo 51 che ha ucciso l'agente Todd.\nL'ovvia conclusione \u00e8 che sia lui il cecchino e non Ari. L'istinto di Gibbs, per\u00f2, gli suggerisce che Esfiri fosse l\u00ec proprio per sviare i sospetti da Ari.\nGibbs torna a casa e trova Ari nella sua cantina con in mano il fucile da cecchino che usava quando era un marine, lo stesso tipo di fucile che ha ucciso Kate. Egli gli confida che non avrebbe voluto sparare all'agente Todd, ma l'ha fatto per far soffrire Gibbs, che gli ricorda \"quel bastardo\" di suo padre. Confida di non essere una talpa in Hamas, ma un traditore, che desidera solo colpire al cuore del Mossad e di Israele. Un attimo prima che spari alla testa di Gibbs, Ari cade a terra, ucciso da Ziva. Inoltre, si scopre che Ari era il fratellastro di Ziva.\nFine dei giochi.\nTrama.\nUn maniaco condannato a morte chiede di poter parlare con Gibbs dopo dieci anni dalla sua cattura. Per Gibbs \u00e8 forse l'ultima occasione per trovare i cadaveri. Ma un emulatore rapisce l'agente Cassidy.\nUna bara di ferro.\nTrama.\nIl cadavere di un marine viene ritrovato all'interno di una bara risalente all'epoca della Guerra di secessione. Nel frattempo, Ziva David viene assegnata ala squadra di Gibbs come agente di collegamento fra NCIS e Mossad.\nScambio di identit\u00e0.\nTrama.\nLa squadra si trova a indagare sulla morte di un sottufficiale della marina. Ma ben presto, un secondo uomo afferma di essere lui ad avere quel nome. Si indaga, dunque, su un caso di furto d'identit\u00e0.\nCena di compleanno.\nTrama.\nLa squadra indaga su un uomo scomparso che sembra essere legato a un sito di pornografia. Abby viene affiancata da Chip Sterling, il suo nuovo assistente.\nCodice di accesso.\nTrama.\nUn tenente della marina, che conosce i codici di accesso a un progetto segreto denominato \"Onore\", viene rapito. Il team indaga per salvaguardare la sicurezza nazionale. Gibbs fa amicizia con il figlio della vittima, molto legato al padre.\nAssassini.\nTrama.\nZiva e Tony assumono l'identit\u00e0 di due sicari morti in un incidente d'auto per scoprire chi li aveva ingaggiati; mentre indagano, sono sempre pi\u00f9 attratti l'uno dall'altra. Ducky esamina i corpi per scoprire dettagli che permettano ai due agenti di perfezionare la propria interpretazione, mentre McGee finge di essere un cameriere dell'albergo per supportare le indagini dall'interno. \nSi scopre presto che anche l'FBI sorveglia Tony e Ziva tramite due agenti (credendo erroneamente che siano proprio i due assassini), cosa che provoca un possibile contrasto tra l'NCIS e l'FBI, che viene sistemato da Gibbs e Fornell i quali, in realt\u00e0 amici, fingono antipatia reciproca in pubblico. \nAlla fine, viene alla luce che i due assassini erano il vero bersaglio, poich\u00e9 avevano deciso di ritirarsi dalle attivit\u00e0 criminali, essendo la donna incinta, e di voler condurre una vita onesta dopo un ultimo colpo per mettere da parte abbastanza denaro per ricominciare da capo, e la loro assicurazione, un file microscopico contenente tutti i dati sui loro clienti, \u00e8 il vero obiettivo dei clienti dei tre killer assoldati per ucciderli. I due vengono legati e Tony picchiato; due dei tre killer vengono fermati da Gibbs e McGee, mentre l'ultimo, in procinto di uccidere Tony, viene fermato dallo stesso DiNozzo, che riesce ugualmente a difendersi malgrado fosse legato a una sedia.\nTrappola per Tony.\nTrama.\nTony \u00e8 accusato dell'omicidio di una donna il cui corpo \u00e8 stato trovato a Quantico. Le prove sono schiaccianti, e l'NCIS deve dimostrare il contrario. Abby pi\u00f9 di ogni altro lavora senza sosta per riuscire a scagionare l'amico e, grazie ai suoi sforzi uniti a quelli della squadra, viene dimostrata l'innocenza di Tony. Quando riesce a scoprire il DNA del responsabile, per\u00f2, Abby si ritrova minacciata da Chip, il colpevole, che si \u00e8 fatto assumere all'NCIS per rovinare la vita a Tony dopo che quest'ultimo, quando indag\u00f2 sull'azienda dove Chip lavorava e nella quale scopr\u00ec un crimine, aveva causato collateralmente il suo licenziamento. Quando Gibbs si rende conto di chi sia il colpevole, la squadra si precipita nel laboratorio, trovando per\u00f2 Chip picchiato e legato col nastro adesivo dalla stessa Abby, che chiede di tornare a lavorare da sola.\nPivello.\nTrama.\nMcGee, mentre si trova in servizio, uccide un poliziotto in incognito. Ma McGee \u00e8 innocente e l'NCIS deve dimostrarlo.\nPupe in divisa.\nTrama.\nMentre si sta girando un reality show in una base della marina, una modella viene trovata morta e la squadra NCIS \u00e8 chiamata per trovare il colpevole.\nCena italiana.\nTrama.\nMentre indagano in un cantiere navale in cerca di armi di contrabbando, Tony e Ziva scompaiono. Intanto, i due stavano discutendo sul perch\u00e9 Ziva non abbia invitato Tony a cena la sera prima.\nInganno.\nTrama.\nUn ufficiale incaricato di spedire un carico di barre di uranio viene rapito e lo riesce a comunicare, ma poi sparisce del tutto e l'NCIS deve trovarlo prima che sia troppo tardi.\nLa dormiente.\nTrama.\nLa squadra indaga sull'omicidio delle mogli di due marine e deve trovare l'assassino prima che colpisca di nuovo.\nUn problema di testa.\nTrama.\nLa squadra indaga su un furto d'auto e trova nel bagagliaio di una delle auto rubate la testa di un ufficiale cremato.\nSegreti di famiglia.\nTrama.\nUn'ambulanza si incendia mentre trasporta la salma di un marine, ma non si tratta di un incidente e la squadra \u00e8 chiamata a scoprire il movente.\nUn feroce assassino.\nTrama.\nDurante una visita guidata in un parco nazionale, un ranger ritrova un marine divorato da un orso. Le indagini porteranno la squadra alla ricerca di un serial killer.\nEsca.\nTrama.\nIl quindicenne Cody, figlio di un militare, preso di mira da un bulletto, un giorno si presenta a scuola con una bomba attaccata al petto e prende in ostaggio una classe della sua scuola. Gibbs si introduce al posto di una compagna uscita dalla classe per prendere l'inalatore di un'altra compagna sofferente di asma.\nBen presto, la squadra scopre che la madre pare sia morta un anno prima (anche se lui dice di averla vista due mesi prima), e che Cody e la sua bomba sono controllati da qualcuno all'esterno.\nIn seguito, troveranno i colpevoli e si viene a sapere che la madre di Cody, a causa di testimonianze contro il cartello colombiano della droga, ha dovuto fingersi morta per non far accadere nulla ai suoi familiari.\nSepolti nel ghiaccio.\nTrama.\nDue ragazzini trovano un corpo sepolto sotto una lastra di ghiaccio; poi si scopre che i corpi erano quattro: un marine e tre appartenenti a una gang.\nIntoccabile.\nTrama.\nL'NCIS indaga su una fuga di notizie top secret e scopre che la talpa si \u00e8 suicidata, ma non tutti i suicidi sono veramente tali...\nBagno di sangue.\nTrama.\nLa squadra si trova a indagare in un appartamento in cui \u00e8 stato compiuto un brutale omicidio. La valigetta contenente cocaina fa pensare a una consegna andata male. Abby, intanto, \u00e8 coinvolta in un'indagine in cui deve testimoniare. Mentre McGee le fa visita nel laboratorio, rischiano entrambi di morire a causa dell'acido cianidrico proveniente dalla cocaina che la ragazza stava analizzando. Gibbs si occupa immediatamente del caso e mette Abby sotto protezione, costringendola a dormire a casa di McGee. Si scopre cos\u00ec che Abby, in passato, aveva frequentato un giovane, Michael, che ripuliva scene del crimine. Quest'ultimo era stato allontanato sotto diffida di Abby stessa. Seguiranno una serie di persecuzioni da parte di Michael che spingeranno la ragazza a rimanere chiusa nell'ascensore dell'NCIS. Ben presto, si scoprir\u00e0, per\u00f2, che Michael era solo un diversivo. In realt\u00e0, il responsabile \u00e8 l'imputato in un caso di sottrazione di denaro da una cassaforte e di cui Abby \u00e8 la sola testimone d'accusa, che ha organizzato il bagno di sangue e, dopo il fallimento dell'avvelenamento, ha assoldato un killer per ucciderla mentre si dirigeva in tribunale. Gibbs e Tony accorrono in suo aiuto, finendo per trovare Abby che mette fuori combattimento il killer con un tirapugni e un taser. Il processo vede ritenuta insufficiente la testimonianza di Abby, ma, subito dopo l'assoluzione, l'imputato viene arrestato grazie alla testimonianza del killer che aveva assoldato.\nUn pugno pericoloso.\nTrama.\nL'NCIS arresta un trafficante di droga e, siccome non voleva entrare in ascensore, Ziva lo colpisce con un pugno alla giugulare e questo muore, ma Ziva dichiara che il pugno non era abbastanza forte da uccidere. Intanto, il direttore Shepard viene rapita dal fratello del morto, che vuole che gli sia restituita la droga e sia rilasciato il fratello.\nL'attentato, prima parte.\nTrama.\nMentre l'NCIS sta indagando su una nave turca, Gibbs viene investito da un'esplosione, nella quale rimane ucciso un agente dell'NCIS sotto copertura. Gibbs viene portato all'ospedale in coma e sogna la morte di sua moglie e sua figlia.\nL'attentato, seconda parte.\nTrama.\nGibbs si risveglia dal coma, ma non ricorda gli ultimi 15 anni. In suo aiuto arriver\u00e0 il suo ex mentore, Mike Franks, chiamato dalla direttrice Shepard direttamente dal Messico, dove era andato a vivere dopo essere andato in pensione precocemente, undici anni prima. Si scopre, oltretutto, che Gibbs aveva una moglie, Shannon, e una figlia, Kelly, di cui nessuno sapeva niente, nemmeno il suo amico di vecchia data, Ducky. Le due erano state uccise nel 1991 da un trafficante d'armi (Pedro Ernandez) contro cui Shannon doveva testimoniare: aveva sparato all'agente che guidava l'auto in cui le due stavano viaggiando, uccidendolo; Shannon e Kelly (8 anni) morirono nell'impatto. Intanto, Gibbs era in guerra in Medio Oriente. Gibbs, tornato a Washington e fuggito dal coma, conosce Mike, che stava indagando sul caso della moglie e della figlia; quest'ultimo gli fa leggere il fascicolo dell'uomo che le aveva uccise, in modo che Gibbs potesse ottenere la sua vendetta. Ziva gli fa visita facendogli tornare la memoria con uno scappellotto, cos\u00ec Gibbs torna all'NCIS pronto a sventare il piano terroristico di Pin Pin Pula, ma non viene ascoltato; decide cos\u00ec di dare le dimissioni, affidare la squadra a Tony e raggiungere il suo mentore in Messico."}
{"id": "1309640", "revid": "30610", "url": "https://it.wikipedia.org/wiki?curid=1309640", "title": "Episodi di NCIS - Unit\u00e0 anticrimine (quarta stagione)", "text": "La quarta stagione della serie televisiva NCIS - Unit\u00e0 anticrimine \u00e8 stata trasmessa in prima visione assoluta negli Stati Uniti da CBS dal 19 settembre 2006 al 22 maggio 2007.\nIn Italia \u00e8 stata trasmessa in prima visione assoluta su Rai 2, dal 2 settembre al 25 novembre 2007.\nShalom.\nTrama.\nZiva, andando al lavoro, assiste a un attentato terroristico e vede un ex agente del Mossad che dovrebbe essere morto. Ingiustamente ricercata come autrice dell'attentato, Ziva non pu\u00f2 fidarsi delle agenzie federali, quali l'FBI o la stessa NCIS, che hanno fatto muro contro di lei; persino il Mossad e il suo stesso padre emettono un ordine di cattura nei confronti della figlia. Solo Tony, ora diventato il capo della squadra, non crede alla colpevolezza di Ziva e nell'ombra chiede aiuto alla squadra per aiutare la collega.\nNascosta e impaurita, Ziva chiede aiuto a Gibbs, il quale \u00e8 in pensione e si \u00e8 ritirato in Messico assieme al suo amico e mentore Mike Franks. Gibbs, suo malgrado, decide di tornare a Washington e chiede il reintegro temporaneo al solo scopo di aiutare Ziva, con la quale ha un vecchio debito (nell'episodio \"Uccidete Ari, seconda parte\" Ziva uccise il fratello Ari prima che questi sparasse a Gibbs). Aiutata da Gibbs e da Tony, Ziva riesce a togliersi dagli impicci, ma ci\u00f2 non basta a far restare Gibbs nella squadra.\nIl fuggitivo.\nTrama.\nQuando il sottufficiale Derick Poulson evade di prigione e chiede a Fornell di scagionarlo, quest'ultimo non pu\u00f2 fare a meno di chiedere aiuto a Gibbs, visto che \u00e8 insieme a lui che aveva arrestato il giovane. Gibbs torna quindi \"temporaneamente\" a capo della squadra per cercare il fuggitivo e catturarlo. Combattuto tra il suo istinto e i fatti, Gibbs dovr\u00e0 fare i conti con un uomo che sembra prevenire ogni sua mossa. Aiutato da tutta la squadra, riesce a capire chi \u00e8 il vero colpevole e ad apprezzare di nuovo il suo lavoro.\nLa puntata termina con un colpo di scena: Gibbs \u00e8 di nuovo seduto alla sua scrivania e porta un paio di bei baffoni. A Tony, Ziva e Tim che lo guardano stupiti, esclama: \"Che c'\u00e8?\" \nGibbs \u00e8 tornato.\nSelezione.\nTrama.\nViene ritrovata una macchina abbandonata piena di sangue, intestata a una tenente della Marina scomparsa. La squadra dell'NCIS scopre che il tenente scomparso stava selezionando uomini, alla ricerca del compagno perfetto per lei. Quando scoprono che la donna aveva in programma di partecipare a un seminario presso un hotel del luogo, Ziva vi si reca di nascosto per avere maggiori informazioni. Ducky \u00e8 impegnato nell'analisi dei profili degli uomini. Jenny fa a Tony un'offerta segreta.\nPartita aperta.\nTrama.\nUn russo uccide un informatico americano. Quest'ultimo, infatti, lo aveva riconosciuto come uno dei ricercati pi\u00f9 pericolosi. Mentre Ziva e McGee devono trovare il bossolo del proiettile tramite tracce di vomito, Gibbs chiama Mike Franks, che aveva indagato sull'indiziato tempo prima. Mike, per evitare che l'uomo sia rilasciato, finge di avere un nastro che lo incastra per traffico di armi. Tony, guardia del corpo di Mike, viene aggredito e Mike stesso viene rapito. In realt\u00e0, Mike ha aggredito Tony per poter far cadere un boss russo (capo del sospettato) nella sua trappola e ucciderlo. Gibbs interviene per aiutarlo.\nPrestiti d'amore.\nTrama.\nQuando viene trovato il cadavere di un marine in una casa vuota, la squadra dell'NCIS scopre che era stato seppellito nel cortile dietro la casa e poi riesumato. Identificano la sua identit\u00e0 e scoprono che stava per essere dispiegato in Iraq, ma non si era mai presentato per la missione. L'investigazione li porta a una nuova traccia: il soldato aveva due fidanzate. Abby esegue i test sul DNA delle due donne. Infatti, l'assassino si rivela essere il marito della venditrice di quella casa, ovvero l'amante.\nCaccia alla strega.\nTrama.\n\u00c8 Halloween e la squadra dell'NCIS \u00e8 impegnata nell'indagine di un caso di rapimento. La figlia di un marine \u00e8 stata rapita dopo che il rapitore ha attaccato il marine nella sua casa. L'indagine li porta al fatto che la coppia era separata. Decidono di concentrarsi sull'ex fidanzato della moglie, dopo aver scoperto che la donna aveva chiesto la separazione. Nel frattempo, McGee e Tony restano impressionati dal costume di Halloween di Abby.\nL'attentatore.\nTrama.\nQuando un colonnello della marina muore in un'esplosione in un campo da golf militare, la squadra dell'NCIS si trova a indagare su di un sospetto attacco terroristico con l'aiuto dell'Army Criminal Investigative Division (CID). La CIA gli d\u00e0 un indizio per un magazzino abbandonato, ma risulta essere una trappola: il magazzino \u00e8 predisposto per esplodere. McGee sfrutta le sue capacit\u00e0 informatiche per entrare nei file segreti del governo e scoprire la cellula terrorista.\nFalse verit\u00e0.\nTrama.\nQuando un marine d'onore veterano viene ritrovato morto in un hotel, la squadra dell'NCIS deve scoprire cosa gli \u00e8 successo. Presto si accorgono che il marine non si \u00e8 suicidato e che era un senzatetto. Dopo aver cercato tra le sue cose, trovano delle prove compromettenti contro di lui e Gibbs \u00e8 determinato a provare l'innocenza dell'uomo.\nUna terribile sorella.\nTrama.\nMcGee infrange le regole, rischiando il lavoro all'NCIS, per aiutare sua sorella Sara, che appare a casa sua disorientata e insanguinata. Mentre lavora per scoprire cos'\u00e8 successo, la squadra dell'NCIS sta indagando su un caso di un marinaio, che \u00e8 collegato in qualche modo alla sorella di McGee. Sia Tony che Abby sono impegnati con i loro problemi di cuore; intanto si scopre che McGee ha un altro segreto.\nIl mistero.\nTrama.\nNella fornace di una base della marina viene ritrovato il corpo carbonizzato e mummificato di una persona scomparsa e ricercata, e l'NCIS deve collaborare con l'FBI. Il cadavere risulta essere quello di un serial killer. Entrambe le squadre visitano la famiglia dell'uomo e scoprono qualcosa di sconcertante. Inoltre, la squadra dell'NCIS deve affrontare il libro che McGee ha scritto su di loro, utilizzando personaggi inventati.\nGuida a distanza.\nTrama.\nUn veicolo robotizzato di nome Otto, parte di un progetto ad alto livello del Dipartimento della Difesa, provoca la morte di un tenente della marina. Pi\u00f9 tardi, quasi uccide Abby e la squadra dell'NCIS deve scoprire chi ha sabotato il veicolo ed ha assassinato il tenente. Nel frattempo, Ziva si accorge che Tony continua ad andare in ospedale.\nSospetti.\nTrama.\nIndagando sulla morte di una tenente, Gibbs scopre che la donna stava organizzando l'entrata negli USA di un collaboratore iracheno e di altri due stranieri.\nIl ritorno di Sharif.\nTrama.\nUn terrorista in possesso di una sostanza chimica vuole contagiare la popolazione infettando banconote da un dollaro e l'NCIS deve impedirglielo.\nTrafficanti di morte.\nTrama.\nL'NCIS scopre che Charles Harrow vuole vendere il suo software per il controllo missilistico. Tra le tante immagini, si scopre che tra i principali acquirenti c'\u00e8 la Grenouille.\nAmici e amanti.\nTrama.\nUn uomo viene trovato morto dentro un ristorante in disuso. La vittima \u00e8 stata uccisa con un veleno ricavato dall'oleandro. Durante le indagini, si scopre che la vittima non era altro che un serial killer che aveva gi\u00e0 ucciso in passato nello stesso modo in cui \u00e8 stato ucciso lui stesso. I colpevoli si scoprono essere il proprietario di un locale per VIP e un'accompagnatrice, che sarebbe stata la prossima vittima del serial killer.\nCondannato a morte.\nTrama.\nUn tenente della marina che lavora per la AIEA, ovvero l'ente delle nazioni unite per il controllo dell'energia atomica, incarica Gibbs di indagare su chi lo ha avvelenato. Durante le indagini, i sospetti cadono sul superiore del marine e su una sua collega ma, quando anche il suo superiore mostra i sintomi di avvelenamento da radiazioni, i sospetti cadono. Si scopre che l'agente \u00e8 stato avvelenato tramite dei sigari con del tallio, utilizzato come veleno per topi, con la caratteristica di essere inodore, insapore e incolore. Il colpevole era un'altra sua collega di lavoro che lo ha avvelenato per non farlo partire per il prossimo impiego di lavoro, ignorando che, cos\u00ec facendo, lo avrebbe ucciso. Durante l'episodio \u00e8 interessante l'attaccamento che nasce fra la vittima e Ziva: ogni mattina i due si incontravano durante il percorso di jogging, ma non si erano mai fermati per conoscersi e, alla conclusione della puntata, \u00e8 ben visibile il rammarico da parte di entrambi di non averlo mai fatto.\nScheletri.\nTrama.\nIn un cimitero militare viene alla luce un loculo con resti umani di persone diverse. L'NCIS deve scoprire chi sono le vittime e se tra loro c'\u00e8 una connessione.\nL'uomo che venne dai ghiacci.\nTrama.\nIl corpo di un marine congelato riprende vita sul tavolo operatorio di Ducky, e la squadra cerca di ricostruire gli ultimi giorni della vittima per capire cosa gli \u00e8 successo e chi lo ha lasciato a morire di freddo. Le indagini portano a galla un viaggio che la vittima ha fatto a Baghdad usando un aereo merci e un collegamento con il passato di Gibbs.\nScrupoli.\nTrama.\nUna telefonata avverte l'NCIS di un attacco terroristico. Ma \u00e8 una trappola, e per gli agenti accorsi sul posto non c'\u00e8 scampo. Gibbs deve scoprire chi \u00e8 il mandante.\nArticolo da copertina.\nTrama.\nDurante le indagini su un caso di omicidio, McGee si accorge che ci sono molti punti in comune tra il delitto e il nuovo romanzo, non ancora pubblicato, a cui sta lavorando.\nFratelli d'armi.\nTrama.\nIl direttore Shepard accetta d'incontrare da sola un informatore che dovrebbe darle importanti informazioni. Ma l'uomo viene ucciso e l'NCIS deve capire chi \u00e8 l'assassino.\nNell'oscurit\u00e0.\nTrama.\nUn fotografo cieco scatta per caso una foto che riprende il cadavere di un marine. Per l'indagine, l'NCIS si affida alla speciale sensibilit\u00e0 di quell'uomo.\nIl cavallo di Troia.\nTrama.\nMentre Shepard \u00e8 in Europa, Gibbs assume il comando dell'NCIS, ma abbandona presto la scrivania per occuparsi direttamente di un misterioso omicidio.\nL'angelo della morte.\nTrama.\nAl ritorno dall'Europa, Shepard sottopone tutti al test della macchina della verit\u00e0. Intanto, un narcotrafficante prende Tony e Jeanne in ostaggio."}
{"id": "1309642", "revid": "481666", "url": "https://it.wikipedia.org/wiki?curid=1309642", "title": "Funny Girl (musical)", "text": "Funny Girl \u00e8 un'opera musicale del 1964, composta da Jule Styne con testi di Bob Merrill, liberamente ispirata alla vita e alla carriera dell'attrice e commediante Fanny Brice e la sua burrascosa relazione con l'imprenditore e giocatore d'azzardo Nicky Arnstein.\nFu rappresentato per la prima volta a Broadway nel 1963, dove rimase in scena fino al 26 marzo 1964. La produzione teatrale sbarc\u00f2 per una breve tourn\u00e9e nel West End londinese nel 1965, dove riscosse un enorme successo.\nIl musical segn\u00f2 inoltre il trampolino di lancio di Barbra Streisand."}
{"id": "1309643", "revid": "554814", "url": "https://it.wikipedia.org/wiki?curid=1309643", "title": "Episodi di NCIS - Unit\u00e0 anticrimine (quinta stagione)", "text": "La quinta stagione della serie televisiva NCIS - Unit\u00e0 anticrimine \u00e8 stata trasmessa in prima visione negli Stati Uniti d'America da CBS dal 25 settembre 2007 al 20 maggio 2008.\nIn Italia \u00e8 stata trasmessa in prima visione dal 14 settembre al 21 dicembre 2008.\nLa confessione.\nTrama.\nTony risulta irreperibile, cos\u00ec la squadra inizia le ricerche: riescono a trovare la sua auto e a visualizzarla tramite le telecamere del traffico. Appena visualizzata, per\u00f2, l'auto esplode. Sono tutti molto scossi, ma sperano che non si trattasse di Tony, mentre Ziva, sicura, \u00e8 inconsolabile.\nPoco dopo, grazie all'autopsia che Ducky fa sul corpo rinvenuto all'interno dell'auto carbonizzata, la squadra avr\u00e0 il sollievo di scoprire che Tony non era in quell'auto e che, invece, si trovava nella limousine di La Grenouille, con lui e la figlia Jeanne.\nSi capisce quindi che Tony aveva frequentato Jeanne solo per avvicinarsi a La Grenouille, sotto gli ordini del direttore, tutto all'oscuro di Gibbs che, per questo motivo, va su tutte le furie.\nLa Grenouille va quindi a trovare il direttore a casa sua per costituirsi, poich\u00e9 teme che i suoi nemici stiano per ucciderlo, ma il direttore all'inizio lo rifiuta, condannandolo cos\u00ec alla morte. Quando Gibbs e la squadra vanno a prelevarlo dal suo yacht, non lo trovano. Mentre la telecamera inquadra la squadra che va via, sullo specchio d'acqua si vede il corpo di La Grenouille, con un foro di proiettile alla testa.\nUn figlio a tutti i costi.\nTrama.\nSi pensa che un agente sia morto in un incidente d'auto, finch\u00e9 le prove sulla scena del crimine non dimostrano il contrario. L'agente non era morto durante l'incidente, e non era stato ucciso perch\u00e9 non era l'autista della macchina danneggiata. Si trova un altro corpo, questa volta di una donna: Ducky conduce l'autopsia e scopre che \u00e8 stata uccisa, ma poco prima di morire aveva dato alla luce un bambino, conducendo la squadra a pensare che il killer abbia preso il bambino. Si scopre, invece, che non \u00e8 cos\u00ec facile come sembra.\nAlla fine, la squadra \u00e8 a casa della famiglia nuovamente riunita. Tony va vicino al caminetto e si siede, da solo, guardando la coppia felice con il loro bambino, e Gibbs, McGee e Ziva rilassati e sorridenti. Tony tira fuori una busta dalla giacca, la apre e legge \"Tony, non torner\u00f2 indietro. Devi scegliere. Jeanne\". Ha un flashback dove vede lui e Jeanne insieme, felici, in un letto. Tony guarda verso Ducky e la coppia con il bambino e poi di nuovo verso Gibbs, McGee e Ziva. Butta la lettera nel fuoco e cammina verso il team. Ziva e McGee guardano verso Tony, mentre Gibbs osserva la lettera che brucia.\nEx-File.\nTrama.\nIl capitano dei marines Trent Reynolds viene ritrovato ucciso, seduto alla sua scrivania nel suo ufficio. A causa dei segretissimi documenti a cui aveva accesso, Gibbs dovr\u00e0 essere aiutato nelle indagini dal colonnello Hollis Mann, donna che tuttora Jethro frequenta, e rimarr\u00e0 turbato quando scoprir\u00e0 che uno dei testimoni del delitto \u00e8 la sua ex moglie Stephanie.\nL'eliminatore.\nTrama.\nDucky scopre che il cadavere che sta analizzando per una ricerca \u00e8, in realt\u00e0, la vittima di un assassinio, quindi il team si mette al lavoro. La vittima era un pericoloso ricercato dell'FBI chiamato \"L'eliminatore\".\nArte araba.\nTrama.\nMichael Arnett, un tenente della marina, minaccia di suicidarsi buttandosi dal tetto d'un edificio: la squadra di Gibbs lo persuade a scendere ma, proprio quando il suicida si convince, un cecchino lo uccide.\nAlle indagini collaborer\u00e0 Nikki Jardine, una giovane analista fatta appositamente arrivare all'NCIS.\nChimera.\nTrama.\nLa squadra di Gibbs \u00e8 chiamata ad investigare su una morte avvenuta sulla nave della marina statunitense \"Chimera\", che si occupa di ricerche top-secret navigando in mezzo all'oceano. Dopo l'arrivo sulla nave, scoprono il corpo abbandonato di uno scienziato morto di febbre emorragica. Sospettano di non essere soli sulla nave. La loro indagine \u00e8 resa ancor pi\u00f9 complicata dalla reticenza della marina di rilasciargli informazioni sulle ricerche che si svolgevano sulla \"Chimera\". Comunque, scoprono velocemente che a bordo della \"Chimera\" non si svolgono ricerche, bens\u00ec la nave trasporta missili nucleari da guerra sottratti all'esercito russo. Alcuni mafiosi russi cercheranno di salire a bordo della nave e di appropriarsi dei missili.\nRequiem.\nTrama.\nMaddie, la migliore amica di Kelly, la figlia di Gibbs avuta dal primo matrimonio e poi uccisa, viene rapita. L'obiettivo dei rapitori \u00e8 ottenere una grossa somma di denaro arrivato illecitamente dall'Iraq: il team dovr\u00e0 lavorare per salvare l'ostaggio. Gibbs \u00e8 molto coinvolto emotivamente poich\u00e9 salvare Maddie, per lui, equivale a salvare sua figlia.\nAnime gemelle.\nTrama.\nUn ammiraglio viene ucciso su un taxi, insieme all'autista che lo guidava.\nAll'inizio, il team di Gibbs pensa che l'obiettivo fosse l'ammiraglio, ma quando si scopre che l'autista era un rifugiato politico gli agenti cambiano idea. La vicenda si complica quando la squadra capisce che, in realt\u00e0, la vittima designata era una terza persona.\nOggetti smarriti.\nTrama.\nUn gruppo di boy scout va in visita alla sede dell'NCIS. Giunti nel laboratorio scientifico, Abby invita un bambino a provare il lettore di impronte digitali e, a sorpresa, il sistema le riconosce. Appartengono a Carson Taylor, il figlio di un uomo scomparso da molto tempo.\nSupermarine.\nTrama.\nIl team dell'NCIS paga un caro prezzo, quando tenta di fermare un marine che crede di essere ancora in Iraq. Dopo un violento confronto, la squadra si accorge che il marine \u00e8 soggetto ad un esperimento segreto. Le cose diventano ancora pi\u00f9 complicate quando un assistente di un senatore comincia ad interferire con le indagini, dato che il marine doveva essere decorato dal senatore e un incidente potrebbe risultare negativo per la sua immagine. Si scoprir\u00e0 poi, che le cose sono ancora pi\u00f9 complicate e il marine non pu\u00f2 essere decorato, ma Gibbs, che prova simpatia per il ragazzo, gli dar\u00e0 in regalo la propria medaglia.\nIl reclutatore.\nTrama.\nUn marine di religione musulmana viene ucciso in una moschea ed \u00e8 compito del team di Gibbs trovare il colpevole. Ducky, per\u00f2, rifiuta di eseguire l'autopsia per rispettare le credenze religiose della famiglia. Nel frattempo McGee, mentre sta per piazzare una cimice all'interno della moschea, scopre che ce n'\u00e8 una gi\u00e0 installata dall'FBI.\nDoppio gioco.\nTrama.\nUn sofisticatissimo radar top secret della marina viene rubato, il team di Gibbs, per scoprire i colpevoli, sorveglier\u00e0 un magazzino per diversi giorni stabilendo dei turni, ma durante uno di questi, gli agenti speciali dell'NCIS assisteranno all'omicidio di un broker. Alla fine dell'episodio, Ducky fa una misteriosa e inquietante rivelazione sulla salute del Direttore Shepard.\nIl miglior amico.\nTrama.\nDurante un'operazione, il team di Gibbs trova un agente dell'antidroga ucciso, apparentemente sbranato da un cane. Abby, per\u00f2, si impegner\u00e0 al massimo per cercare di dimostrare che non \u00e8 stato il cane ad uccidere il militare.\nAffari interni.\nTrama.\nIl cadavere di La Grenouille viene ritrovato solo adesso nel porto. Si tratta praticamente della continuazione del primo episodio della stagione: tutto il team viene messo sotto inchiesta. Il direttore viene sospeso e l'indagine interna viene affidata all'agente Fornell dell'FBI. Per primo viene indagato Tony, dopo che Jeanne afferma di averlo visto sul molo dove \u00e8 stato ucciso Benoit; nel frattempo, Gibbs non si arrende ed entra nel database della CIA per continuare le indagini per conto suo. Nella sua cantina lavorano McGee, Ziva e Ducky, che svolge l'autopsia basandosi sulle foto del cadavere di La Grenouille.\nTony rimane indagato fino a che Jeanne non ammette di non aver visto assolutamente Tony e di non essere neppure andata al molo. Alla fine, Gibbs capisce che ad uccidere La Grenouille \u00e8 stata Jennifer, il direttore, ma le indagini ufficiali non riescono a dimostrarlo e il direttore riacquista il suo posto all'NCIS.\nZona calda.\nTrama.\nUn ufficiale dei marines viene ucciso a Baghdad, in Iraq, durante un attacco terroristico a colpi di mortaio. Quando il suo corpo viene riportato a Washington, l'autopsia di Ducky rivela che l'ufficiale non \u00e8 morto per i colpi di mortaio; si tratta, invece, di omicidio: Tony e Nikky vengono mandati in Iraq per indagare, coadiuvati da Gibbs e dal resto del team da Washington.\nManomissioni.\nTrama.\nIl team \u00e8 alla ricerca di un serial killer e Ziva fa da esca. Il piano, per\u00f2, prende una brutta piega quando il sospettato capisce che Ziva \u00e8 un'agente federale e tenta di ucciderla: Ziva si salver\u00e0 per miracolo uccidendo l'uomo. Ma l'indagine non \u00e8 finita, perch\u00e9 il serial killer aveva un emulatore.\nL'identikit.\nTrama.\nUn operaio viene ucciso in un cantiere; il team, rilevando le prove, ne tralascia una sul corpo della vittima: un passaporto. Il passaporto viene ritrovato da Palmer, ma se lo lascia trafugare sotto il naso dal probabile assassino, che era ancora presente sulla scena del crimine. Palmer lo insegue ma l'uomo, ad un certo punto, si gira e gli spara. Palmer schiva il colpo, ma entra in stato di shock, tanto che non riesce a ricordarsi n\u00e9 il volto di chi gli ha sparato n\u00e9 il tipo di passaporto che ha visto. Nel finale, quando trovano l'assassino, Palmer lo riconosce e gli va contro con la macchina, mentre Ziva, Tony, Gibbs e Tim arrivano e lo catturano.\nIl giorno del giudizio (1).\nTrama.\nIl direttore Shepard scopre che la vittima designata di una missione segreta a Parigi, compiuta in passato da lei stessa insieme a Gibbs e un terzo agente speciale (gi\u00e0 rinvenuto morto), sta cercando di uccidere i tre componenti di quella missione. Ma non informa Gibbs e decide di risolvere la questione con l'aiuto dell'ex caposquadra di Gibbs, Mike Franks. Ma entrambi sono vittima di un agguato in cui proprio il direttore Shepard rimarr\u00e0 uccisa. Proprio in quel giorno, il direttore era sotto scorta di Tony e Ziva che, per\u00f2, lei aveva congedati per \"risolvere la questione\" da sola, tenendoli all'oscuro.\nIl giorno del giudizio (2).\nTrama.\nTutto il team di Gibbs scopre la vicenda che ha portato all'uccisione del direttore Shepard e si mette al lavoro per trovare l'assassino; nel frattempo, Tony e Ziva si sentono responsabili. Franks uccide la mandante degli omicidi, salvando la vita a Gibbs, che aveva fatto da esca attirandola nella casa della Shepard; entrambi decideranno di far sparire il corpo ed eliminare tutte le prove bruciando la casa, facendo cos\u00ec credere ai media, grazie anche alla complicit\u00e0 di Vance, che Jenny Shepard \u00e8 morta per un incidente domestico. Il vicedirettore Vance prende il posto di direttore capo dell'NCIS e decide di insabbiare tutto. Vance scioglie la squadra: Ziva dovr\u00e0 tornare in Israele, McGee viene assegnato all'unit\u00e0 crimini informatici, mentre Tony sar\u00e0 agente di bordo sulla portaerei USS Ronald Reagan. A Gibbs viene assegnata una nuova squadra composta da altri tre elementi."}
{"id": "1309653", "revid": "767487", "url": "https://it.wikipedia.org/wiki?curid=1309653", "title": "Provincia di Boulkiemd\u00e9", "text": "La provincia di Boulkiemd\u00e9 \u00e8 una delle 45 province del Burkina Faso, situata nella Regione del Centro-Ovest. Il capoluogo \u00e8 Koudougou.\nStruttura della provincia.\nLa Provincia di Boulkiemd\u00e9 comprende 15 dipartimenti, di cui 1 citt\u00e0 e 14 comuni:"}
{"id": "1309657", "revid": "125689475", "url": "https://it.wikipedia.org/wiki?curid=1309657", "title": "Aymo Maggi", "text": "Biografia.\nNato da una delle famiglie pi\u00f9 importanti dell'aristocrazia bresciana, fu ben presto un appassionato corridore automobilistico, correndo nel 1922 il suo primo gran premio; vinse la Pontedecimo-Giovi nel 1923 e la Gargnano-Tignale nel 1924, entrambe corse in salita.\nProsegu\u00ec nelle corse correndo con una Bugatti e divenendo anche amico di Ettore Bugatti\nNel 1922 venne spostato il Gran Premio automobilistico da Montichiari in provincia di Brescia al circuito di Monza, come reazione a questa decisione il conte Aymo Maggi col suo amico il conte Franco Mazzotti, primo costruttore di vetture monoposto, decisero di trasformare quella che era la loro sfida settimanale di corsa contro il treno da Brescia a Milano in una vera gara automobilistica: la Mille Miglia.\nDa quell'anno il conte Maggi, pur continuando a partecipare a competizioni automobilistiche anche internazionali, si occup\u00f2 in prima persona dell'organizzazione della Mille Miglia fino al 1957 quando l'incidente mortale di Alfonso De Portago con la morte del pilota e di nove spettatori decret\u00f2 la fine della corsa.\nAddolorato, Maggi si ritir\u00f2 dal mondo delle corse automobilistiche facendo il viticoltore nell'azienda di famiglia a Calino in Franciacorta. Maggi dagli anni Trenta fino alla fine della Seconda Guerra Mondiale f\u00f9 podest\u00e0 del comune di Cazzago.Ebbe un primo infarto nel 1959, ed un secondo attacco di cuore gli fu fatale il 23 ottobre 1961; \u00e8 sepolto nel cimitero di Brescia."}
{"id": "1309661", "revid": "38120", "url": "https://it.wikipedia.org/wiki?curid=1309661", "title": "Terence Malick", "text": ""}
{"id": "1309668", "revid": "1543377", "url": "https://it.wikipedia.org/wiki?curid=1309668", "title": "Provincia di Sissili", "text": "La provincia di Sissili \u00e8 una delle 45 province del Burkina Faso, situata nella Regione del Centro-Ovest. Il capoluogo \u00e8 L\u00e9o.\nStruttura della provincia.\nLa provincia di Sissili comprende 7 dipartimenti, di cui 1 citt\u00e0 e 6 comuni:"}
{"id": "1309673", "revid": "33277", "url": "https://it.wikipedia.org/wiki?curid=1309673", "title": "LUMSA", "text": ""}
{"id": "1309676", "revid": "767487", "url": "https://it.wikipedia.org/wiki?curid=1309676", "title": "Basic Instinct 2", "text": "Basic Instinct 2, anche noto come Basic Instinct 2: Risk Addiction, \u00e8 un film del 2006 diretto da Michael Caton-Jones, sequel del campione d'incassi diretto da Paul Verhoeven nel 1992. \"Basic Instinct 2\", basato sui personaggi di Joe Eszterhas, \u00e8 sceneggiato da Leora Barish e Henry Bean. Le musiche sono di John Murphy e Jerry Goldsmith.\nIl film vede il ritorno della \"femme fatale\" Catherine Tramell (Sharon Stone), coinvolta in nuovi omicidi a Londra. Stavolta \u00e8 uno psichiatra, il dottor Michael Glass (David Morrissey), a indagare sul suo conto per Scotland Yard, mentre gli omicidi continuano.\nTrama.\nCatherine Tramell, trasferitasi dagli Stati Uniti a Londra, si fa masturbare, mentre \u00e8 alla guida di un'auto lanciata a forte velocit\u00e0, dal suo amante di turno. A causa dell'orgasmo, perde il controllo e la vettura cade nel Tamigi. Il malcapitato accompagnatore della donna annega, mentre lei si salva. L'ispettore di Scotland Yard, Washburn, cerca di trovare un modo per arrestarla. La sua perizia psichiatrica viene affidata al dottor Michael Glass, noto analista che, per\u00f2, sette anni prima, aveva lasciato che restasse libero un suo paziente, uno spacciatore, che aveva poi massacrato la fidanzata incinta.\nCatherine si sente subito attratta da lui, specialmente per via del suo forte autocontrollo. Michael capisce subito che la scrittrice \u00e8 una donna intelligente, ma dipendente dal pericolo, narcisista e bugiarda patologica. Purtroppo, i capi d'accusa cadono per insufficienza di prove, quindi Catherine viene prosciolta dall'accusa di omicidio, con grande delusione di Washburn, il quale \u00e8 sicuro che Catherine sia un pericolo per chiunque. Michael ha una conversazione con Adam Powers, un giornalista che lavora presso una rivista scandalistica. Michael lo odia, perch\u00e9 lui andava a letto con sua moglie Denise e fu la causa del suo divorzio con quest'ultima. infatti, dopo che il suo paziente uccise la fidanzata, Michael, vittima del senso di colpa, per non averne compreso la natura omicida, affront\u00f2 una crisi emotiva che lo spinse ad allontanarsi da sua moglie. Lei, quindi, lo trad\u00ec con Adam. Quest'ultimo, gli dice che ha intenzione di fare ricerche pi\u00f9 approfondite riguardo ci\u00f2 che successe sette anni prima, facendo intendere che vuole mettere in discussione il lavoro di Michael e screditarlo.\nMichael riceve la visita di Catherine nel suo studio. Lei vuole diventare una sua paziente; inoltre, vuole scrivere un nuovo libro, che parla di un'assassina che stringe un morboso legame con il suo analista. Catherine, durante le sedute, stuzzica Michael, raccontandogli le sue avventure sessuali e le sue fantasie perverse. Michael capisce che Catherine non \u00e8 andata da lui per farsi aiutare, ma solo per manipolarlo.In un certo senso, la donna ci riesce: Michael inizia a manifestare una certa dipendenza da lei: la chiama al telefono e, una sera, la segue in un quartiere a luci rosse, dove, apparentemente, Catherine viene portata via, contro la sua volont\u00e0, da un uomo dall'aria poco raccomandabile; credendola in pericolo, Michael la cerca per salvarla, ma la trova facendo sesso proprio con lui.\nMichael parla di tutto questo con la sua collega e amica, Milena, la quale gli consiglia di chiudere con Catherine, perch\u00e9 la scrittrice esercita una pessima influenza su di lui. Michael e Milena vanno a una festa e, l\u00ec, incontrano Catherine, la quale \u00e8 stata invitata dal dottor Jakob Gerst, con la scusa di cercare materiale per il suo libro; Michael, per\u00f2, \u00e8 consapevole che lei vuole solo invadere i suoi spazi. Michael lascia la festa insieme a un'amica, Michelle, che \u00e8 attratta da lui. I due vanno a casa di Michael, dove consumano un rapporto sessuale. Mentre sta penetrando la ragazza da dietro, Michael riceve una chiamata da Denise, che gli chiede di raggiungerla nella casa di Adam. Michael arriva sul posto e trova Adam morto, strangolato. Poi, arriva Washburn, che inizia a indagare e, nonostante l'amicizia che vige tra loro, non pu\u00f2 fare a meno di sospettare di Michael, che aveva le sue buone ragioni per volere Adam morto: gli port\u00f2 via la moglie e voleva distruggere la sua carriera, scrivendo sull'omicidio compiuto dal suo paziente.\nCatherine confessa a Michael che lei e Adam erano amanti, anche se la stessa Catherine non provava molta stima per lui. Michael cerca di parlare con Denise, per chiederle se aveva mai proferito parola, con Adam, sull'omicidio commesso dal suo paziente, ma lei, sentendosi importunata, decide di andarsene, Michael la segue in un club, la trova gravemente ferita nel bagno e cerca di salvarla, ma \u00e8 troppo tardi. Denise muore e le cose, per Michael, iniziano a mettersi male, Washburn riferisce a Michael che Catherine, recatasi al dipartimento, ha dichiarato che lei aveva avuto dei rapporti sessuali con Denise e Adam, ma che non le ha creduto, perch\u00e9 sicuro che voglia solo confonderli. Michael va a casa di Catherine per parlarle e lei ammette la verit\u00e0, cio\u00e8 che conosceva Denise solo in maniera superficiale. L'obiettivo di Catherine era solo quello di ottenere pi\u00f9 informazioni su Michael. I due si baciano con passione e trascorrono una notte di sesso.\nHenry Rose, l'avvocato di Catherine, va da Michael e gli mette la pulce nell'orecchio riguardo al suo amico Washburn, facendogli intendere che \u00e8 una persona dalla dubbia moralit\u00e0. Michael inizia a insospettirsi, comincia a cercare dei vecchi articoli scritti da Adam, riguardanti un misterioso e anonimo poliziotto corrotto. Questi fanno supporre che si tratti proprio di Washburn, sospetto confermato quando Michael parla con Peter, ex collega di Adam, il quale sostiene che Washburn falsifichi le prove per inchiodare quelli che considera dei criminali e ipotizza che abbia ucciso lui Adam, perch\u00e9 stava per scrivere un articolo compromettente su di lui.\nWashburn porta Michael su un'altra scena del crimine: la vittima \u00e8 Richard, l'uomo con il quale Catherine aveva fatto sesso, la sera in cui lui l'aveva seguita. Va a casa di Catherine per confrontarsi con lei un'altra volta, la donna si spoglia davanti a lui e si immerge nella vasca a idromassaggio; poi, cerca di confonderlo con le sue parole. Michael perde il controllo e, in un impeto di rabbia, la strangola, fermandosi prima di ucciderla.\nMichael torna a casa e apre un regalo di Catherine, un CD, dove sono trascritte le pagine del suo nuovo libro, da cui si evince che la sua prossima vittima sar\u00e0 Milena. Michael va a casa della collega per salvarla e chiama Washburn, chiedendogli di raggiungerlo. L\u00ec, trova Catherine, che \u00e8 riuscita a manipolare Milena, la quale dice a Michael che, alla luce del suo comportamento poco professionale, probabilmente non eserciter\u00e0 mai pi\u00f9. Michael, in collera, si avventa su Catherine. Milena cerca di proteggerla, ma Michael la spinge, facendole sbattere la testa su un tavolo. Catherine gli dice che non \u00e8 stato il suo paziente a uccidere la fidanzata, sette anni prima, ma Washburn. Aggiunge che Adam voleva indagare sulla faccenda, per distruggere non la sua carriera, ma quella dell'ispettore che, per tutelarsi, ha ammazzato anche lui. Quando Washburn arriva, Michael gli spara a morte con la pistola di Catherine e viene arrestato.\nMichael viene rinchiuso in un istituto psichiatrico. Catherine va a trovarlo e lo trova in stato confusionale. Gli confida una sua teoria su ci\u00f2 che \u00e8 successo: \u00e8 stato lui a uccidere Adam, Denise e Richard. Infine, gli lascia il suo nuovo libro e lo saluta baciandolo. Michael, mentre la donna si allontana, sorride con aria maligna.\nProduzione.\nIl film venne annunciato nel giugno 2000, dai produttori Andrew Vajna e Mario Kassar, quando Sharon Stone firm\u00f2 il contratto con la produzione, e le riprese fissate tra la fine del 2001 e il giugno 2002. La Stone \u00e8 l'unico personaggio del film originale a comparire nel seguito, dopo il rifiuto di Paul Verhoeven e Joe Eszterhas a prendere parte al progetto. Michael Douglas rifiut\u00f2 di riprendere il ruolo del film originale, ammettendo che si sentiva troppo vecchio per la parte. Tuttavia nei mesi successivi la pre-produzione del film venne ritardata pi\u00f9 volte, a causa dei numerosi rifiuti dei vari partner maschili proposti per la pellicola, (cos\u00ec come accadde nel primo film per il ruolo poi andato a Douglas); tra i vari che rifiutarono la parte ci furono Harrison Ford, Kurt Russell, Jude Law, Pierce Brosnan, Javier Bardem e Benicio Del Toro. L'attore Robert Downey Jr. all'inizio accett\u00f2 il ruolo, ma fu costretto a dare forfait a causa dei suoi problemi di droga.\nDopo un anno di continui forfait di casting, non riuscendo a trovare un partner, nel giugno 2001 i produttori abbandonarono il progetto, preferendo dedicarsi al pi\u00f9 fruttuoso \"Terminator 3 - Le macchine ribelli\". La Stone, quindi, intent\u00f2 una causa da 100 milioni di dollari contro i produttori, ritenendoli responsabili dei ritardi di produzione. Dopo una controversia abbastanza lunga, nel 2004 la Stone, alla premi\u00e8re del film \"Catwoman\", rivel\u00f2 di aver lasciato cadere le accuse e che il progetto era ripartito.\nIl regista scozzese Michael Caton-Jones venne assunto per dirigere il film, appena cinque giorni dopo aver terminato le riprese del film \"Shooting Dogs\". Vennero poi assunti gli attori inglesi David Morrissey, Charlotte Rampling e David Thewlis come co-protagonisti del film (il ruolo di quest'ultimo era stato inizialmente offerto a Andy Garc\u00eda, che rifiut\u00f2).\nPer questo film la Stone ha percepito un cachet di ben 15 milioni di dollari, firmando un accordo \"pay for pay\" con i produttori del film.\nBox office.\n\"Basic Instinct 2\" ha avuto un costo di produzione stimato in 70 milioni di dollari. A causa degli incassi molto deludenti, negli USA \u00e8 stato ritirato dalle sale dopo appena 17 giorni di programmazione, quando gli incassi hanno raggiunto appena i 5,8 milioni di dollari. L'accoglienza nel resto del mondo \u00e8 stata migliore, ma non ha comunque permesso al film di totalizzare un incasso mondiale superiore ai 38,6 milioni. Tale flop commerciale ha precluso l'eventualit\u00e0 di realizzare un ulteriore sequel."}
{"id": "1309678", "revid": "2056951", "url": "https://it.wikipedia.org/wiki?curid=1309678", "title": "Noviziato (scout)", "text": "Il Noviziato \u00e8 un periodo, generalmente di un anno, in cui un esploratore o una guida, terminato il suo cammino nel reparto (all'et\u00e0 di circa 16 anni), desidera entrare nella branca dei Rover o delle Scolte. In questo periodo il novizio approfondisce il differente modo di vivere lo scautismo in un'et\u00e0 in cui le scelte divengono fondamentali per la vita dell'adulto. Questo periodo viene proposto soprattutto nelle associazioni scout cattoliche.\nAttivit\u00e0 del noviziato.\nNell'ambito degli Scout d'Europa, la Pattuglia Novizi svolge, con regolarit\u00e0 e metodo, sue attivit\u00e0 specifiche, oltre ad attivit\u00e0 svolte con il resto del Clan. Il Novizio Rover deve scoprire il roverismo, valutando l'impegno Rover e decidendone liberamente l'accettazione. \nLa Pattuglia Novizi affronta i problemi principali dell'et\u00e0, in ambito di temi come fede, uomo, societ\u00e0, scelta del proprio futuro, famiglia. Le idee vengono attuate e sperimentate, abituando i Novizi Rover a passare dal teorico al concreto. Si effettuano inchieste, attivit\u00e0 fisiche, tecniche, servizi, formazione e cultura religiosa, scoperta della Carta di Clan. A conclusione dell'anno vissuto come Novizio Rover, egli chiede per sua libera scelta di essere ammesso alla firma dell'Impegno, ovvero della Carta di Clan."}
{"id": "1309679", "revid": "599013", "url": "https://it.wikipedia.org/wiki?curid=1309679", "title": "Noviziato", "text": "Si dice noviziato quel periodo in cui un gruppo di persone che intendono entrare a far parte di un ordine religioso, si impegnano, sotto la guida di un padre maestro - o di una madre maestra - a conoscere il significato della vita religiosa e ad approfondire le caratteristiche dell'istituto. Per estensione, con noviziato si intende il luogo in cui i novizi trascorrono il loro periodo di conoscenza della vita religiosa e dell'istituto.\nStoria.\nL'origine del noviziato risale agli albori della vita religiosa cristiana. Gi\u00e0 san Pacomio (292-348) e san Benedetto ne parlano nelle rispettive regole (confronta regola benedettina); papa Gregorio Magno nel 595 rese praticamente obbligatorio il periodo di noviziato per tutti i religiosi.\nNelle religioni.\nChiesa cattolica.\nNella Chiesa cattolica il periodo del noviziato \u00e8 normato dal codice di diritto canonico e dalle regole dei singoli istituti. Non pu\u00f2 durare meno di un anno, ma pu\u00f2 essere esteso a due o pi\u00f9 anni. \nAl termine del noviziato i candidati entrano nell'istituto con la professione temporanea dei voti di povert\u00e0, castit\u00e0 ed obbedienza. La prima professione \u00e8 valida per un anno e pu\u00f2 essere rinnovata a richiesta del candidato e con il permesso del superiore maggiore incaricato. Al termine del periodo di voti temporanei (da un minimo di tre ad un massimo di nove anni), il candidato emette la professione perpetua (congregazioni religiose) oppure quella solenne (ordini religiosi), che dura a vita.\nBuddhismo theravada.\n\"Pabbajja\", nel canone del buddhismo therav\u0101da denomina l'ordinazione a \"samanera\", o monaco o novizio."}
{"id": "1309682", "revid": "287204", "url": "https://it.wikipedia.org/wiki?curid=1309682", "title": "Hanns Christian M\u00fcller", "text": ""}
{"id": "1309683", "revid": "1892728", "url": "https://it.wikipedia.org/wiki?curid=1309683", "title": "La paura fa novanta X", "text": ""}
{"id": "1309686", "revid": "256896", "url": "https://it.wikipedia.org/wiki?curid=1309686", "title": "Pordenone Silent Film Festival", "text": ""}
{"id": "1309690", "revid": "256896", "url": "https://it.wikipedia.org/wiki?curid=1309690", "title": "Pordenone Film Festival", "text": ""}
{"id": "1309704", "revid": "1632387", "url": "https://it.wikipedia.org/wiki?curid=1309704", "title": "Air Supply", "text": "Gli Air Supply sono un gruppo soft rock di origine australiana, molto popolare soprattutto negli anni ottanta; sono un duo composto dall'australiano Russell Hitchcock e dal britannico Graham Russell in attivit\u00e0 sin dal 1976.\nNel corso degli anni si sono aggiunti altri musicisti, ma il duo originario rimane interprete e autore di quasi tutte le canzoni. Nel corso della loro quarantennale carriera hanno pubblicato diversi album, ma vengono ricordati maggiormente per canzoni tra cui le famose \"Lost in Love\" e \"All Out of Love\" (entrambe del 1980), a volte reinterpretate da cantanti molto conosciuti, nonch\u00e9 \"Making Love Out of Nothing at All\", scritta da Jim Steinman e pubblicata nel 1983. Nel 1984 la loro canzone \"I Can Wait Forever\" fece parte della colonna sonora del film \"Ghostbusters - Acchiappafantasmi\"."}
{"id": "1309705", "revid": "1396699", "url": "https://it.wikipedia.org/wiki?curid=1309705", "title": "0521", "text": "0521 \u00e8 il prefisso telefonico del distretto di Parma, appartenente al compartimento di Bologna.\nIl distretto comprende la parte orientale della provincia di Parma. Confina con i distretti di Cremona (0372) e di Casalmaggiore (0375) a nord, di Reggio Emilia (0522) a est, della Spezia (0187) a sud, di Fornovo di Taro (0525) e di Fidenza (0524) a ovest.\nAree locali e comuni.\nIl distretto di Parma comprende ventitr\u00e9 comuni compresi nelle quattro aree locali di Collecchio, Langhirano (ex settori di Corniglio, Langhirano, Palanzano e Traversetolo), Parma e San Secondo Parmense (ex settori di Colorno e San Secondo Parmense). I comuni compresi nel distretto sono: Collecchio, Colorno, Corniglio, Felino, Fontanellato, Fontevivo, Langhirano, Lesignano de' Bagni, Monchio delle Corti, Montechiarugolo, Neviano degli Arduini, Noceto, Palanzano, Parma, Roccabianca, Sala Baganza, San Secondo Parmense, Sissa Trecasali, Sorbolo Mezzani, Tizzano Val Parma, Torrile e Traversetolo ."}
{"id": "1309734", "revid": "124754241", "url": "https://it.wikipedia.org/wiki?curid=1309734", "title": "0522", "text": "0522 \u00e8 il prefisso telefonico del distretto di Reggio Emilia, appartenente al compartimento di Bologna.\nIl distretto comprende la quasi totalit\u00e0 della provincia di Reggio Emilia, escluso il comune di Castellarano e le frazioni orientali del comune di Casalgrande. Confina con i distretti di Casalmaggiore (0375) e di Mantova (0376) a nord, di Modena (059) e di Sassuolo (0536) a est, di Lucca (0583), di Massa (0585) e de La Spezia (0187) a sud e di Parma (0521) a ovest.\nAree locali e comuni.\nIl distretto di Reggio Emilia comprende 41 comuni compresi nelle 3 aree locali di Castelnovo ne' Monti (ex settori di Bibbiano, Castelnovo ne' Monti e Vezzano sul Crostolo), Guastalla (ex settori di Correggio, Guastalla e Novellara) e Reggio Emilia (ex settori di Castelnovo di Sotto, Reggio Emilia, Sant'Ilario d'Enza e Scandiano). I comuni compresi nel distretto sono: Albinea, Bagnolo in Piano, Baiso, Bibbiano, Boretto, Brescello, Busana, Cadelbosco di Sopra, Campagnola Emilia, Campegine, Canossa, Carpineti, Casalgrande, Casina, Castelnovo di Sotto, Castelnovo ne' Monti, Cavriago, Correggio, Fabbrico, Gattatico, Gualtieri, Guastalla, Luzzara, Montecchio Emilia, Novellara, Poviglio, Quattro Castella, Reggio Emilia, Reggiolo, Rio Saliceto, Rolo, Rubiera, San Martino in Rio, San Polo d'Enza, Sant'Ilario d'Enza, Scandiano, Toano, Ventasso, Vetto, Vezzano sul Crostolo, Viano e Villa Minozzo ."}
{"id": "1309746", "revid": "1305772", "url": "https://it.wikipedia.org/wiki?curid=1309746", "title": "Sigisbert Kraft", "text": "Nato in una famiglia cattolica, crebbe a W\u00fcrzburg. Dal 1\u00ba settembre 1944 alla fine della guerra prest\u00f2 servizio militare, per poi fare lo sgombro delle macerie a W\u00fcrzburg.\nStudi e ordinazione cattolica.\nDopo gli studi di Teologia Cattolica a W\u00fcrzburg fu in quella stessa citt\u00e0 ordinato diacono il 30 luglio 1950 e sacerdote il 22 luglio 1951, ordinato in questo grado dal Vescovo di Monaco, il Cardinal Julius August D\u00f6pfner; gi\u00e0 nel 1952 ebbe i primi contatti con l'evangelica \"Fratellanza di San Michele\", della quale divenne membro nel 1969. Dopo anni di servizio come parroco a Kitzingen e insegnante di religione ad Aschaffenburg - nella Diocesi di W\u00fcrzburg - si un\u00ec nel 1961 ai Vecchi Cattolici.\nSacerdote e vescovo vetero-cattolico.\nTra il 1961 e il 1963 ha ricoperto il ruolo di viceparroco a Mannheim e in seguito fu eletto parroco della parrocchia vetero-cattolica di Karlsruhe. L\u00ec lavor\u00f2 come curatore d'anime parrocchiale e infine come decano dei vetero-cattolici del Baden settentrionale fino alla sua elezione a ottavo vescovo vetero-cattolico tedesco il 27 maggio 1985. Fu ordinato vescovo come successore di Josef Brinkhues il 6 ottobre 1985 nella chiesa evangelica di Karlsruhe e da quel momento si trasfer\u00ec a Bonn, sede della Diocesi vetero-cattolica di cui prese possesso il 21 giugno 1986. Nel 1988 ordin\u00f2 a Mannheim la prima Diacona. Il 1\u00ba maggio 1992 partecip\u00f2 in qualit\u00e0 di co-consacratore all'ordinazione episcopale di Rowan Williams come Arcivescovo anglicano del Galles e Vescovo di Monmouth.Si dimise dal seggio episcopale nel 1995, ed ebbe come successore Joachim Vobbe.\nLiturgia e musica.\nDopo ulteriori studi presso la Facolt\u00e0 di Teologia Evangelica dell'Universit\u00e0 di Heidelberg, la Facolt\u00e0 di Teologia cattolica cristiana dell'Universit\u00e0 di Berna e corsi teologici estivi a Canterbury, ottenne il Dottorato di ricerca in Teologia (Scienza della Liturgia e Innologia) nel 1976 all'Universit\u00e0 di Berna con una tesi su \"Lo sviluppo degli inni ecclesiastici vetero-cattolici tedeschi negli ultimi cento anni\". Un punto fermo del suo lavoro risiede nel rinnovamento della Liturgia e della configurazione musicale del servizio divino. Fu in seguito docente, dal 1972 al 1982 di Teologia Pastorale e dal 1979 al 1991 di Scienza Liturgica, al Seminario Vescovile di Bonn. Era membro di diversi gruppi di lavoro e commissioni liturgiche vetero-cattoliche ed ecumeniche nazionali e internazionali.\nAltre informazioni.\nNel periodo del suo incarico episcopale i sinodi vetero-cattolici presero importanti decisioni riguardo alla possibilit\u00e0 di accesso per le donne al servizio sacerdotale.\nEra sposato con Erentrud Sprenzel, dalla quale ha avuto quattro figli. Mor\u00ec dopo una lunga malattia il 6 gennaio 2006 nel suo luogo di riposo, Wagh\u00e4usel-Kirrlach. \u00c8 sepolto al cimitero principale di W\u00fcrzburg."}
{"id": "1309755", "revid": "600229", "url": "https://it.wikipedia.org/wiki?curid=1309755", "title": "Archtop", "text": ""}
{"id": "1309761", "revid": "729019", "url": "https://it.wikipedia.org/wiki?curid=1309761", "title": "Oenococcus", "text": "Oenococcus \u00e8 un genere di batterio Gram-positivi appartenente alla famiglia delle Leuconostocaceae.\nComprende due specie:"}
{"id": "1309773", "revid": "1632387", "url": "https://it.wikipedia.org/wiki?curid=1309773", "title": "Demolition 23", "text": "I Demolition 23 furono una punk rock band formata in Finlandia nel 1993. La band pass\u00f2 inosservata se non per il fatto che fu fondata dal celebre ex frontman degli Hanoi Rocks Michael Monroe e l'ex bassista Sami Yaffa. La formazione comprendeva inizialmente anche l'ex chitarrista dei Star Star Jay Hening, poi sostituito dall'ex Hanoi Rocks Nasty Suicide. Pubblicarono solo un album sulla scia del punk rock. A causa delle nuove correnti musicali capeggiate dal grunge, il quartetto composto da ex membri degli Hanoi Rocks non riusc\u00ec ad ottenere un rilevante successo commerciale e si sciolse nel 1995.\nStoria.\nInizialmente formati come una cover live band, i Demolition 23 nacquero nel 1993 composti dai due ex membri degli Hanoi Rocks Michael Monroe (voce) e Sam Yaffa (basso) reduci dal progetto Jerusalem Slim. La formazione venne completata con l'aggiunta del chitarrista dei Star Star Jay Henning, e del batterista newyorkese Jimmy Clark (ex Messano). Il gruppo cominci\u00f2 a suonare frequentemente attorno all'area di New York.\nGli show prevedevano spesso ospiti d'eccezione come Sebastian Bach degli Skid Row e Kory Clarke dei Warrior Soul.\nL'anno successivo, dopo aver trovato un accordo con l'etichetta britannica Music for Nations, pubblicarono il debut omonimo \"Demolition 23\" che venne prodotto da Steven Van Zandt (Little Steven), vecchio amico di Monroe, che aveva gi\u00e0 collaborato al suo progetto solita e che collabor\u00f2 anche in questo caso al songwriting. Da questo venne estratto il brano \"Nothin's Alright\" trasmesso su MTV. Il disco conteneva inoltre alcune cover di gruppi punk rock come Dead Boys, UK Subs e Johnny Thunders.\nHening venne per\u00f2 costretto ad abbandonare la band nello stesso anno a causa di un incidente automobilistico, e venne ricoverato in ospedale. Dopo il suo ricovero, gli venne negato l'accesso in Gran Bretagna per alcuni concerti in occasione del loro tour europeo, ed il gruppo reclut\u00f2 subito l'altro ex Hanoi Rocks Nasty Suicide a sostituzione di Hening. Suicide aveva appena sciolto la sua band precedente chiamata Cheap and Nasty. Infine Suicide rimarr\u00e0 nei Demolition 23 a tempo indeterminato.\nIl 14 febbraio 1995 l'ex chitarrista degli Hanoi Rocks Andy McCoy suon\u00f2 come ospite a tre brani con i Demolition 23 al Tavastia Club, di Helsinki, Finlandia.\nNel marzo 1995 Nasty Suicide annunci\u00f2 l'abbandono della band e Monroe decise di sciogliere il gruppo.\nJay Henning si suicid\u00f2 nel 1997. Monroe continuer\u00e0 la carriera solista, e pi\u00f9 tardi riformer\u00e0 gli Hanoi Rocks. Sam Yaffa entrer\u00e0 nei riformati New York Dolls nel 2006."}
{"id": "1309778", "revid": "59975", "url": "https://it.wikipedia.org/wiki?curid=1309778", "title": "Sami Yaffa", "text": ""}
{"id": "1309795", "revid": "767487", "url": "https://it.wikipedia.org/wiki?curid=1309795", "title": "Demolition 23 (album)", "text": "Demolition 23 \u00e8 il primo album dei Demolition 23, uscito nel 1994 per l'Etichetta discografica Music for Nations."}
{"id": "1309806", "revid": "767487", "url": "https://it.wikipedia.org/wiki?curid=1309806", "title": "Mike Tullberg", "text": "Carriera.\nCresciuto nelle giovanili dell'AB Copenhagen, dopo una breve esperienza nel Farum Boldklub e nel Greena IF, si trasferisce all'Aarhus.\nA fine agosto 2007, l'attaccante firma un contratto quadriennale con la , e arriva a Reggio Calabria insieme al difensore connazionale Kris Stadsgaard. Viene presentato ufficialmente il 30 agosto 2007. Esordisce in Serie A la seconda giornata di campionato il 3 settembre 2007 in -Reggina (2-2). Chiude la stagione con 5 presenze.\nAd agosto 2008 viene ceduto in prestito agli Heart of Midlothian.\nIl 31 agosto 2009 rescinde in contratto con la e si accasa alla formazione tedesca del Rot-Wei\u00df Oberhausen. Il club, militante in seconda divisione tedesca, gli ha fatto sottoscrivere un contratto biennale.\nChiude il biennio (e la carriera) al Rot-Wei\u00df Oberhausen con sole 4 presenze all'attivo a causa di un brutto infortunio alla coscia, per il quale a maggio 2012 annuncia il ritiro dal mondo del calcio."}
{"id": "1309811", "revid": "76963", "url": "https://it.wikipedia.org/wiki?curid=1309811", "title": "Hiroyuki Nasu", "text": "Biografia.\nI suoi lavori pi\u00f9 popolari sono i vari \"Bee Bop High School\" e \"Devilman\"."}
{"id": "1309821", "revid": "198277", "url": "https://it.wikipedia.org/wiki?curid=1309821", "title": "Pinewood Studios", "text": "I Pinewood Studios (ora noti anche con il nome di 007 Stage) sono uno dei pi\u00f9 famosi teatri di posa d'Europa. Sorgono a Iver Heath nella contea di Buckinghamshire, vicino a Londra nel Regno Unito, ed il loro nome \u00e8 legato indissolubilmente a quello di James Bond, a cui devono gran parte della loro fama; infatti quasi tutti i film del celebre agente segreto sono stati girati al loro interno."}
{"id": "1309822", "revid": "599013", "url": "https://it.wikipedia.org/wiki?curid=1309822", "title": "Maestre pie Venerini", "text": "Le Maestre Pie Venerini sono un istituto religioso femminile di diritto pontificio: i membri di questa congregazione pospongono al loro nome la sigla M.P.V..\nStoria.\nLa congregazione sorse su iniziativa del cardinale Marcantonio Barbarigo, vescovo di Montefiascone: nel 1692 affid\u00f2 l'incarico di aprire scuole popolari per fanciulle nella sua diocesi a Rosa Venerini (1656-1728), che nel 1685 aveva iniziato a dedicarsi all'educazione femminile a Viterbo e aveva gi\u00e0 aperto alcune scuole gratuite.\nNel 1707 la sua discepola Lucia Filippini apr\u00ec una scuola autonoma a Roma, dando origine a una nuova congregazione indipendente di Maestre Pie.\nLe Maestre Pie di Rosa Venerini si svilupparono come societ\u00e0 di vita comune senza voti: il 20 luglio 1923 venne riconosciuta come congregazione religiosa di diritto diocesano e il 13 giugno 1926 vennero approvate le sue nuove costituzioni.\nIl 4 maggio 1952 la Venerini fu beatificata da papa Pio XII; il 15 ottobre 2006 fu canonizzata in piazza San Pietro da papa Benedetto XVI.\nAttivit\u00e0 e diffusione.\nLe Maestre Pie Venerini si dedicano all'istruzione ed all'educazione cristiana della giovent\u00f9.\nOltre che in Italia, sono presenti in Albania, Brasile, Camerun, Cile, India, Nigeria, Romania, Stati Uniti d'America e Venezuela; la sede generalizia \u00e8 a Roma.\nAl 31 dicembre 2005, la congregazione contava 418 religiose in 74 case.\nLa congregazione Maestre Pie Venerini, attualmente, \u00e8 guidata dalla Madre Generale Suor Eliana Massimi e conta numerose scuole operanti in Italia e nel mondo accomunate dal motto \u201c\"Educare per liberare\"\u201d che incarna il carisma della fondatrice (Santa Rosa Venerini).\nScuole Venerini in Italia.\nOriginariamente le scuole intitolate a Santa Rosa Venerini si occupavano esclusivamente dell\u2019educazione femminile. La prima scuola fu aperta da Rosa Venerini, con l\u2019appoggio del vescovo Urbano Sacchetti, nel 1685 a Viterbo. Nel corso del tempo le scuole Venerini si diffusero in tutta Italia: le prime furono quelle di Ariccia, Marino e Ancona. Solitamente venivano aperte per volere della chiesa, sostenuta dalle famiglie facoltose locali che mettevano a disposizione strutture di loro propriet\u00e0.\nAttualmente le scuole Venerini sono aperte a tutti e coprono ogni ordine e grado di scuola (dalla scuola dell\u2019Infanzia alla scuola secondaria di II grado). Sono localizzate soprattutto nella parte centrale della nostra penisola e hanno raggiunto tutte la forma giuridica di scuola paritaria (alcune vengono gestite da associazioni ONLUS o Cooperative sociali).\nLa Congregazione Maestre Pie Venerini nel mondo.\nLa Congregazione Maestre Pie Venerini \u00e8 attiva in diversi paesi del mondo con progetti educativi, formativi e di sostegno per le categorie svantaggiate.\nAlbania Sono presenti in questo Paese dal 1995. Il forte flusso migratorio di quegli anni creava spaccature all\u2019interno delle famiglie: i genitori emigravano in cerca di fortuna e i bambini rimanevano senza una guida, costretti a far fronte da soli alle vicissitudini della vita, diventando preda di traffici disonesti e di vite umane. Nel 1998 le Maestre Pie Venerini fondano il \"Centro Giovanile\" in cui si svolgono diverse attivit\u00e0 per ragazzi dai 6 ai 14 anni, con l\u2019intento di educarli allo stare insieme, al rispetto reciproco e alla diversit\u00e0. Le attivit\u00e0 sono: doposcuola 6-12 anni; corsi di musica, danza e teatro; attivit\u00e0 ludiche e sportive.\nNel 2014 Viene fondata a Gjader \u201c\"Casa Rozalba\"\u201d che, a partire da gennaio 2015, accoglie ragazze tra i 10 e i 18 anni con problemi familiari di violenza, abuso, estrema povert\u00e0. La casa, situata all\u2019interno di un centro diurno, pu\u00f2 ospitare, oltre alle ragazzine, donne adulte che, segnalate dai servizi sociali, hanno bisogno di protezione.\nBenin La missione Venerini qui \u00e8 iniziata nel 1987 quando un gruppo di suore statunitensi, italiane e brasiliane istituirono una comunit\u00e0 che d\u2019accordo con il vescovo locale si occup\u00f2 per sei anni della gestione di un lebbrosario, prendendosi cura dei malati. L\u2019attivit\u00e0 della congregazione continua oggi nelle loro scuole\nBrasile L\u2019opera missionaria brasiliana inizi\u00f2 nel 1975 a Paripiranga, nel 1980 si trasfer\u00ec a Lagarto che divenne casa centrale. Nel 1996 fu eretta la Provincia brasiliana, che oggi conta oltre 30 suore operanti nelle comunit\u00e0 africane, cilene, brasiliane e italiane. Oggi la comunit\u00e0 brasiliana svolge il suo lavoro di istruzione e formazione attraverso le sue scuole.\nCamerun Qui sono presenti dal 1987, anno in cui fondarono la casa centrale. Iniziarono la loro attivit\u00e0 portando assistenza ai poveri nei villaggi. Successivamente aprirono una scuola, di indirizzo professionale e tecnico, per ragazze. La scuola ha ottenuto diversi riconoscimenti dalle autorit\u00e0 locali\nCile In Cile l\u2019attivit\u00e0 della Congregazione \u00e8 iniziata nel 1997 a Rancagua. Le suore si occupano, nelle loro scuole, dell\u2019istruzione dei bambini; offrono assistenza ai minori abbandonati e svolgono attivit\u00e0 pastorale.\nIl 24 novembre 2018, grazie al lavoro delle suore e al sostegno dell\u2019Associazione \u201c\"Noi e Marianna\"\" e dei monaci trappisti locali, \u00e8 stata inaugurata \u201cL\"a casa di Marianna\"\u201d, struttura nata come centro di formazione per donne e adolescenti che vivono in condizioni di disagio, subiscono violenze e affrontano maternit\u00e0 in et\u00e0 precoce. All\u2019interno della struttura ci sono i laboratori di cucito, ricamo, cucina, che permettono alle ospiti di avviarsi a una nuova professione per la vita adulta\nIndia Nel 1974 \u00e8 iniziata l\u2019attivit\u00e0 della Congregazione in India, a Kozhicode (in Kerala), con l\u2019istituzione di una scuola materna e la formazione di giovani ragazze che intendevano condividerne l\u2019organizzazione. Successivamente le suore hanno aperto conventi e scuole (dall\u2019infanzia alla scuola secondaria di II grado) in diversi stati; le scuole sono in lingua inglese.\nSono stati aperti due istituti, per bambini ipovedenti e ciechi, denominati \u201ccasa della Luce\u201d (traduzione italiana del nome dell\u2019istituto). Il primo (Dypa Layam) nel 1990 ad Amminikkad (Kerala), il secondo (Jyoti Niketan) nel 1991 a Narengi (Assam); ospitano in totale, circa 80 bambini dai 3 ai 13 anni che imparano a leggere e scrivere con il braille. Dopo la scuola media, viene dato sostentamento a chi vuole proseguire negli studi.\nAltre attivit\u00e0 svolte dalle suore sono: assistenza a disabili e lebbrosi, sostegno ai poveri e ai carcerati, emancipazione femminile.\nMadagascar Nel febbraio 2021 \u00e8 nata la prima scuola Venerini in Madagascar che, seppur recente, conta quasi 400 iscritti tra Scuola dell\u2019infanzie, primaria e secondaria di I grado\nAttualmente, per fornire acqua alla scuola, evitando ai ragazzi lunghi cammini per procurarsela, stanno provvedendo alla costruzione di un pozzo.\nRomania Le prime suore arrivarono nel 1993 e si stabilirono a Bacau, dove svolgevano attivit\u00e0 parrocchiali e si mettevano a disposizione della popolazione. Durante l\u2019estate organizzavano, a Bacau e Pildesti, i campi scuola \u201cEstate Ragazzi\u201d; la struttura di Bacau venne ricostruita nel 1999 annettendo una scuola materna. Nel 1997 fu inaugurata la struttura di Targu jiu (dal 2014 la gestita dalla comunit\u00e0 ortodossa \u201cVasiliada\u201d) e nel 2000 quella di Pildesti, entrambe composta da comunit\u00e0 e scuola materna.\nStati Uniti Quella statunitense fu la prima comunit\u00e0 Venerini fuori dall\u2019Italia: si stabilirono a Lawrence (Massachusetts) nel 1909. La loro attivit\u00e0 era rivolta alle famiglie di immigrati italiani: si prendevano cura dei figli durante l\u2019orario lavorativo dei genitori. Nel New England diedero vita al Programma \u201cDay Care\u201d che ebbe riconoscimento statale. Nel 1945 a Worcester (Massachusetts) prese vita la Venerini Academy che inizialmente comprendeva dalla scuola dell\u2019infanzia alle superiori e dal 2009 \u00e8 diventata Scuola materna ed elementare. Le altre attivit\u00e0 svolte dalle suore negli Stati Uniti sono: assistenza medica, sostentamento a poveri e immigrati, centro di accoglienza per disabili mentali. \nNigeria In Nigeria la congregazione arriv\u00f2 nel 1993 su richiesta di un sacerdote locale che voleva affidare alle suore la formazione delle giovani che mostravano l\u2019inclinazione diventare suore e la creazione di nuove scuole per ragazze (perch\u00e9 quelle parrocchiali erano sotto il controllo del governo militare). La mancanza di sicurezza per i popoli stranieri, soprattutto se bianchi, caus\u00f2 dei ritardi nei lavori: la missione vera e propria ebbe inizio a Enugu nel 2002; nel 2005 \u00e8 stata inaugurata la casa che ospita le aspiranti suore, l\u2019asilo nido, la scuola dell\u2019infanzia, la scuola primaria. Le suore, inoltre, si occupano di bambini poveri, donando loro cibo e acqua, e delle famiglie disagiate. \nItalia Nasce nel 2006, a Livorno, il gruppo \u201c\"Donne e trine\"\u201d. Ha origine dalla volont\u00e0 di ex alunne di riunirsi per ripercorrere periodo di studi trascorso insieme e, ognuna con le proprie competenze, alla realizzazione di manufatti di filo e ricamo. Gli incontri sono settimanali e pu\u00f2 partecipare chiunque ne abbia voglia. Il ricavato ottenuto dalle vendite dei lavori del gruppo \u00e8 utilizzato per supportare le missioni in Camerun."}
{"id": "1309823", "revid": "2165752", "url": "https://it.wikipedia.org/wiki?curid=1309823", "title": "Massimo Scolari", "text": "Si laurea in architettura a Milano nel 1969, nello stesso anno entra nella redazione della rivista Controspazio e diventa assistente di Aldo Rossi al Politecnico di Milano. Ha diretto la collana di architettura della FrancoAngeli dal 1973 al 1988, \u00e8 stato redattore di Lotus International e Casabella. Dal 1989 al 1995 ha diretto la rivista di arti letteratura e musica Eidos.\n\"Visiting professor\" nelle maggiori universit\u00e0 americane ed europee tra le quali: Cornell University, Cooper Union, New York, Institute for Architecture and Urban Studies, New York, Technische Universit\u00e4t (Vienna), Harvard University (Cambridge), Royal College of Art (Londra). Dal 2006 \u00e8 Davenport Visiting Professor alla Yale School of Architecture (Universit\u00e0 Yale, New Haven). Dal 1989 al 2010 ha progettato mobili per la Giorgetti, di cui \u00e8 stato anche direttore artistico fino al 2001. Il suo lavoro di pittore \u00e8 stato esposto in numerose mostre personali e collettive, in Europa, Giappone, Russia e Stati Uniti.\nLe sue opere sono nelle collezioni permanenti del MoMA (New York), del Teheran Museum of Contemporary Art, del Deutsches Architektur Museum (Francoforte) e del Centre Pompidou (Parigi). Ha realizzato installazioni alla Biennale di Venezia 1980, 1984, 1991, 1996, 2004 e alla Triennale di Milano 1973 e 1986.\nI suoi studi sulla rappresentazione sono stati pubblicati da Marsilio in \"Il disegno obliquo\" (2005) e da MIT Press (2012). Nel 2007 in occasione della personale al Museo Riva del Garda \u00e8 stato pubblicato da Skira il libro Scolari, ampliato e tradotto in inglese con il titolo Massimo Scolari: The Representation of Architecture in occasione della sua personale alla Yale School of Architecture, New Haven (febbraio 2012) alla Cooper Union di New York (ottobre 2012).\nNel 2014 riceve l'Arnold W. Brunner Memorial Prize in Architecture, assegnato dall'American Academy of Arts and Letters di New York York."}
{"id": "1309829", "revid": "599013", "url": "https://it.wikipedia.org/wiki?curid=1309829", "title": "Maestre pie Filippini", "text": "Le Maestre Pie Filippini sono un istituto religioso femminile di diritto pontificio: i membri di questa congregazione pospongono al loro nome la sigla M.P.F.\nStoria.\nLa congregazione sorse all'interno di quella delle Maestre Pie, fondate da Rosa Venerini su mandato del cardinale Marcantonio Barbarigo, vescovo di Montefiascone, per l'educazione delle fanciulle del popolo: il prelato non desiderava che le religiose si espandessero fuori dalla sua diocesi, ma nel 1707 una Maestra Pia, Lucia Filippini (1672-1732), con l'aiuto dell'elemosiniere pontificio Alessandro Bonaventura e dei Pii Operai che reggevano la parrocchia di San Lorenzo ai Monti, apr\u00ec una scuola a Roma dando origine a un ramo indipendente dell'istituto della Venerini.\nAccusata di quietismo insieme ai Pii Operai, la Filippini fu costretta a chiudere la sua scuola, ma nel 1708 ne fond\u00f2 un'altra presso la chiesa di Santa Maria in Traspontina: alla sua morte le sue Maestre gestivano circa quaranta scuole (a Roma, nel Lazio e nel granducato di Toscana, dove erano state chiamate da Cosimo III de' Medici). La congregazione nel 1828 venne posta da papa Leone XII alle dipendenze all'elemosineria apostolica e vi rimase soggetta fino al 1963, quando pass\u00f2 sotto il controllo della Congregazione per i Religiosi.\nLa fondatrice, beatificata nel 1926, fu proclamata santa da papa Pio XI il 22 giugno 1930.\nAttivit\u00e0 e diffusione.\nLe Maestre Pie Filippini si dedicano all'istruzione e all'educazione cristiana della giovent\u00f9.\nOltre che in Italia, sono presenti in Albania, Brasile, Eritrea, Etiopia, India, Irlanda, Regno Unito e Stati Uniti d'America: la sede generalizia \u00e8 a Roma.\nAl 31 dicembre 2005 l'istituto contava 750 religiose in 110 case."}
{"id": "1309843", "revid": "439868", "url": "https://it.wikipedia.org/wiki?curid=1309843", "title": "Chiesa dei Santi Ermagora e Fortunato (Venezia)", "text": ""}
{"id": "1309845", "revid": "10669667", "url": "https://it.wikipedia.org/wiki?curid=1309845", "title": "Dolby Stereo SR", "text": ""}
{"id": "1309847", "revid": "62748", "url": "https://it.wikipedia.org/wiki?curid=1309847", "title": "Parchi nazionali della Francia", "text": "La Francia enumera nel 2020 undici parchi nazionali, ciascuno amministrato da un ente pubblico a carattere amministrativo, coordinato dal 2006 da un nuovo ente pubblico nazionale: Parcs Nationaux de France. Sette di questi si trovano nella Francia metropolitana, mentre i restanti tre sono nella Francia d'oltremare.\nUso dei parchi.\nSecondo una ricerca sui Parchi nazionali ASTERS (studio sull'utilizzo nell'estate del 2000 e del 2001), il numero delle visite eseguite a piedi \u00e8 stato di:"}
{"id": "1309850", "revid": "339392", "url": "https://it.wikipedia.org/wiki?curid=1309850", "title": "Batammariba", "text": ""}
{"id": "1309853", "revid": "2194416", "url": "https://it.wikipedia.org/wiki?curid=1309853", "title": "Garanzie funzionali", "text": "Garanzie funzionali \u00e8 un concetto che descrive una speciale causa di giustificazione applicabile al personale e/o alle operazioni condotte nell'ambito dei compiti istituzionali dei servizi segreti italiani.\nNormativa.\nSecondo l'art. 17 della legge istitutiva (3 agosto 2007 n. 124), \"non \u00e8 punibile il personale dei servizi per la sicurezza che ponga in essere condotte previste dalla legge come reato, legittimamente autorizzate di volta in volta \u2014dal Presidente del Consiglio dei ministri o dall'Autorit\u00e0 delegata\u2014 in quanto indispensabili alle finalit\u00e0 istituzionali di tali servizi\", nel rispetto di un articolato sistema di limitazioni.\nSecondo l'attuale normativa (peraltro replicando il regime previgente) stabilisce in linea di principio che il personale delle agenzie di cui parliamo \"non\" rivesta la qualifica di ufficiale di polizia giudiziaria (o agente), n\u00e9 quella di ufficiale di pubblica sicurezza (o agente). Gli \"agenti segreti\" che abbiano notizia di un reato non sono, pertanto, soggetti al generale obbligo (gravante sul pubblico ufficiale giusta l'art. 331 del codice di procedura penale) di denunciare tali fatti all'autorit\u00e0 giudiziaria, ma ne riferiranno ai rispettivi direttori (che alla loro volta informeranno il Presidente del Consiglio dei ministri, oppure l'Autorit\u00e0 delegata, se istituita). "}
{"id": "1309855", "revid": "1805885", "url": "https://it.wikipedia.org/wiki?curid=1309855", "title": "Teke (disambigua)", "text": ""}
{"id": "1309859", "revid": "14691", "url": "https://it.wikipedia.org/wiki?curid=1309859", "title": "Mb\u00e9ti", "text": ""}
{"id": "1309860", "revid": "14691", "url": "https://it.wikipedia.org/wiki?curid=1309860", "title": "T\u00e9gu\u00e9", "text": ""}
{"id": "1309861", "revid": "14691", "url": "https://it.wikipedia.org/wiki?curid=1309861", "title": "Nzabi", "text": ""}
{"id": "1309866", "revid": "599013", "url": "https://it.wikipedia.org/wiki?curid=1309866", "title": "Makoko", "text": ""}
{"id": "1309867", "revid": "14691", "url": "https://it.wikipedia.org/wiki?curid=1309867", "title": "T\u00e9k\u00e9", "text": ""}
{"id": "1309868", "revid": "599013", "url": "https://it.wikipedia.org/wiki?curid=1309868", "title": "Plateaux", "text": "Plateaux significa altopiani in francese. Usi derivati includono:"}
{"id": "1309873", "revid": "486946", "url": "https://it.wikipedia.org/wiki?curid=1309873", "title": "Rugbysti", "text": ""}
{"id": "1309874", "revid": "10669959", "url": "https://it.wikipedia.org/wiki?curid=1309874", "title": "Neozelandesi", "text": ""}
{"id": "1309876", "revid": "10669985", "url": "https://it.wikipedia.org/wiki?curid=1309876", "title": "Sudafricani", "text": ""}
{"id": "1309878", "revid": "174925", "url": "https://it.wikipedia.org/wiki?curid=1309878", "title": "Rullo (trasporto)", "text": "I rulli sono, dopo la ruota, l'organo di movimento pi\u00f9 conosciuto e utilizzato fin dalla antichit\u00e0:\nlo usavano gli egiziani nella costruzione delle piramidi, viene utilizzato tutt'oggi nei moderni trasportatori meccanici.\nIl rullo dell'antichit\u00e0 era composto semplicemente da un tronco di albero circolare, pulito e levigato in maniera da limitare l'attrito\nveniva quindi posto tra il terreno ed il materiale da trasportare diminuendo cos\u00ec lo sforzo necessario per il suo movimento sfruttando il moto di puro rotolamento.\nNell'epoca moderna il rullo si \u00e8 poi sviluppato tecnologicamente modificandone:\nL'originale \"pezzo\" di legno ha lasciato il posto ad un organo composto da pi\u00f9 componenti, lasciando sostanzialmente invariato il suo semplice ma efficace concetto di funzionamento.\nAttualmente i rulli sono normalmente composti da:\nAl giorno d'oggi i rulli sono ampiamente utilizzati nella costruzione di vari trasportatori meccanici per i settori della movimentazione interna ed esterna di materiali, nella automazione industriale.\nI rulli hanno caratteristiche diverse a seconda del settore in cui sono applicati. Esistono due grandi famiglie di rulli: rulli per la movimentazione di materiale sfuso (per cave, miniere, porti, cemento, ecc) e per la movimentazione di colli (pallet, cartoni, valigie, container, ecc). \nI rulli per movimentazione di colli sono normalmente composti da:"}
{"id": "1309879", "revid": "486946", "url": "https://it.wikipedia.org/wiki?curid=1309879", "title": "Aeroporto internazionale Kotoka", "text": ""}
{"id": "1309881", "revid": "599013", "url": "https://it.wikipedia.org/wiki?curid=1309881", "title": "PF4", "text": ""}
{"id": "1309882", "revid": "24989", "url": "https://it.wikipedia.org/wiki?curid=1309882", "title": "Donna Andrea Gaines", "text": ""}
{"id": "1309883", "revid": "228587", "url": "https://it.wikipedia.org/wiki?curid=1309883", "title": "PortAventura Park", "text": "PortAventura Park \u00e8 un parco divertimenti situato a sud di Barcellona, precisamente a Salou in provincia di Tarragona, Catalogna, Spagna, sulla \"Costa Daurada.\" Il principale bacino di utenza \u00e8 rappresentato dall'area metropolitana di Barcellona, che rispetto al parco si trova a nord. PortAventura Park \u00e8 il primo parco tematico costruito all'interno del PortAventura World.\nStoria.\nOrigini e inaugurazione.\nAll'inizio degli anni '80, The Walt Disney Company era alla ricerca di terreni in Europa per costruirvi un parco a tema. Nel marzo 1985, dopo una prima selezione, solo due siti spagnoli e due francesi furono mantenuti come candidati validi. Situata a circa 85 km a sud-ovest di Barcellona, la posizione catalana venne scelta per il suo clima favorevole e la vicinanza al mar Mediterraneo. Nonostante ci\u00f2, per la costruzione del complesso \"Euro Disney Resort\" (oggi Disneyland Paris) fu scelto il sito di Marne-la-Vall\u00e9e in Francia.\nLa Generalit\u00e0 della Catalogna entr\u00f2 presto in contatto con Anheuser-Busch e la sua filiale Busch Entertainment per costruire un grande parco divertimenti in quella stessa area spagnola. Questo gruppo forn\u00ec parte del capitale economico, ma anche il know-how tecnico necessario per la costruzione e la gestione del parco grazie all'esperienza acquisita nei loro parchi Busch Gardens e SeaWorld: l'elevata accuratezza delle tematizzazioni, un rigoroso progetto urbanistico globale e, contemporaneamente, la spettacolarit\u00e0 tecnica di alcuni roller coaster si possono infatti considerare a livello dei parchi statunitensi. Dopo varie vicende finanziarie, le quote di partecipazione rimasero suddivise tra Tussauds Group con il 40,01%, La Caixa con il 33,19%, Anheuser-Busch con il 19,9% e FECSA con il 6,7%.\nPer quanto riguarda il tema del parco, ricerche di mercato rivelarono che il pubblico europeo associa l'esotismo a determinate regioni del mondo: l'Ovest americano, la Cina, la Polinesia e il Messico, che poi diventeranno, insieme a un villaggio mediterraneo catalano, le aree del parco a tema.\nIl 1992 segna l'inizio della costruzione del parco, terminata il 1\u00ba maggio 1995, per un investimento complessivo di 48 miliardi di pesetas (circa 288,5 milioni di euro). A fronte di 2,5 milioni di visitatori attesi nel primo anno, ne vennero registrati 2,7 milioni, numero riconfermato nei due anni successivi e che colloc\u00f2 Port Aventura al 5\u00ba posto tra i parchi europei pi\u00f9 visitati, pari merito con Alton Towers.\nNel 1996 fu costruita la stazione di Port Aventura della societ\u00e0 ferroviaria RENFE, sulla linea che collega Barcellona a Tortosa.\nNel 1997 vennero inaugurate le prime due importanti novit\u00e0: i wooden coaster \"Stampida\" e \"Tomahawk\".\nIl periodo Universal.\nNel giugno 1998 il gruppo Tussauds, durante la fase d'acquisto di Thorpe Park in Inghilterra, decise di vendere la sua quota a Universal Studios per il 37% e ad Acesa, controllata da La Caixa, per il 3,5%.\nNel 1999, per segnare la sua parentela con il gruppo americano, il parco venne ribattezzato Universal's Port Aventura e Woody Woodpecker (Picchiarello in Italia) fece il suo ingresso come mascotte. L'ultima novit\u00e0 \u00e8 lo show serale \"FiestAventura\", la prima creazione dei gruppi Thinkwell e Universal Creative a Salou, premiato l'anno successivo ai Thea Awards come miglior spettacolo dal vivo.\nNel 2000 il parco inaugura il simulatore dinamico \"Sea Odyssey\" di Thinkwell Group e Universal Creative. Inoltre, la festa di Halloween viene celebrata dal 16 ottobre al 5 novembre per la prima volta.\nIl 2001 vide l'apertura dello show \"Templo del Fuego\" con speciali effetti pirotecnici in una struttura indoor, anch'esso premiato l'anno successivo ai Thea Awards, e la prima apertura natalizia.\nNel 2002 aprirono i due hotel tematici PortAventura e El Paso e il parco acquatico Costa Caribe, che trasformarono Port Aventura in un complesso turistico denominato \"Universal Mediterranea\".\nDagli anni della crisi a Investindustrial.\nNel 2005, in seguito alla dipartita di \"Universal\", il parco viene rinominato PortAventura (lo spazio viene volutamente eliminato per registrare il nuovo nome), e festeggia i 10 anni di apertura con la torre di caduta alta 100 metri \"Hurakan Condor\".\nNel 2007 apr\u00ec \"Furius Baco\", che con la sua velocit\u00e0 massima di 135 km/h rimase il roller coaster pi\u00f9 veloce in Europa fino al 2017.\nNel 2011, il primo anno intero sotto la guida della societ\u00e0 italiana Investindustrial, venne inaugurata una sesta area tematica: S\u00e9samoAventura. Dedicata ai personaggi di \"Sesamo Apriti\", include una dozzina di attrazioni destinate ai bambini fino ai 12 anni. Con un costo di 12 milioni di euro, questa estensione di 1,2 ettari \u00e8 stata progettata dal designer Claudio Mazzoli, precedentemente attivo a Gardaland.\nIl 2012 \u00e8 segnato dall'apertura dell'hyper coaster pi\u00f9 alto in Europa \"Shambhala\", tematizzato secondo l'omonimo regno mitico tibetano.\nNel 2014 la novit\u00e0 principale \u00e8 \"Angkor\", il pi\u00f9 lungo splash battle in Europa con una lunghezza di 300 m. Come le ultime due novit\u00e0, l'attrazione \u00e8 ideata da Claudio Mazzoli che ha tratto ispirazione dal tempio cambogiano di Angkor Wat.\nNegli ultimi anni, gli investimenti nel PortAventura Park stanno diminuendo a favore di altri interventi nel resort, come la costruzione del secondo parco divertimenti chiamato Ferrari Land. L'accordo di licenza con la casa automobilistica Ferrari \u00e8 stato siglato nel maggio 2015, mentre l'apertura ufficiale \u00e8 avvenuta il 7 aprile 2017.\nNel 2019 il parco apre la sua prima dark ride \"Sesame Street: Street Mission\", realizzata in collaborazione con \"Sally Corporation\" e situata in S\u00e9samoAventura.\nAree tematiche.\nIl parco \u00e8 suddiviso in sei aree tematiche:\nMediterr\u00e0nia.\n\u00c8 l'area di ingresso al parco. La sua impostazione rappresenta quella di un tipico villaggio di pescatori sul Mediterraneo, completo di vari negozi e ristoranti. Da qui \u00e8 possibile raggiungere qualsiasi parte del parco a piedi, in barca dal \"Port de la Drassana\" o in treno dalla stazione del \"Ferrocarril Tour\". L'attrazione principale \u00e8 il launch coaster \"Furius Baco\", una delle montagne russe pi\u00f9 veloci in Europa.\nPolynesia.\nLa seconda area tematica \u00e8 ambientata nelle isole tribali della Polinesia, dove la fitta vegetazione spicca come caratteristica principale. Qui si trova l'attrazione acquatica \"Tutuki Splash\" e un simulatore in 4D.\nChina.\nQuest'area \u00e8 ispirata alla Cina imperiale e all'Himalaya, con repliche di edifici reali, sculture e misticismo. \u00c8 l'area con le due montagne russe principali del parco: \"Dragon Khan\" e \"Shambala\", oltre ad un'altra attrazione acquatica a rappresentare l'antica citt\u00e0 cambogiana di Angkor.\nM\u00e9xico.\nLa zona che riproduce il Messico precolombiano, con dettagli come templi, sculture e la Grande Piramide azteca, accanto alla quale si trova il \"Gran Teatro Maya\". Altri elementi tipici includono La Cantina, il cui interno \u00e8 decorato come una festa in piazza e un tempio azteco. Attrazione dominante \u00e8 la torre di caduta \"Hurakan Condor\", alta 100 metri, oltre al mine train \"El Diablo - Tren de la mina\".\nFar West.\nNel circumnavigare il parco, \"Far West\" sarebbe la prima o l'ultima area. Come suggerisce il nome, lo stile \u00e8 quello del vecchio West rappresentato dal Grand Canyon e dalla cittadina texana di \"Penitence\", e le attrazioni sono per la maggior parte dedicate alle famiglie con bambini, ad eccezione del dueling wooden coaster \"Stampida\".\nS\u00e9samoAventura.\nSituata tra \"Polynesia\" e \"China\", \u00e8 un'area per bambini ispirata ai personaggi e le ambientazioni della serie \"Sesame Street\" (conosciuta in Italia come \"Sesamo Apriti\"). Qui \u00e8 presente l'unica dark ride del parco, \"Sesame Street: Street Mission\".\nAttrazioni.\nFlat rides e attrazioni per bambini.\nAll'epoca della loro costruzione, alcune attrazioni detenevano record europei e mondiali:\nSpettacoli.\nPortAventura ospita anche numerosi spettacoli giornalieri, sotto la guida del direttore artistico Gianfranco Bollini che, come Mazzoli, ha lavorato nello stesso settore a Gardaland fino al 2006."}
{"id": "1309886", "revid": "399", "url": "https://it.wikipedia.org/wiki?curid=1309886", "title": "Samoani", "text": ""}
{"id": "1309887", "revid": "486946", "url": "https://it.wikipedia.org/wiki?curid=1309887", "title": "Chiesa di San Geremia di Venezia", "text": ""}
{"id": "1309892", "revid": "599013", "url": "https://it.wikipedia.org/wiki?curid=1309892", "title": "Chiesa di Santa Maria di Nazareth", "text": ""}
{"id": "1309896", "revid": "37401", "url": "https://it.wikipedia.org/wiki?curid=1309896", "title": "Pfm", "text": ""}
{"id": "1309897", "revid": "124310149", "url": "https://it.wikipedia.org/wiki?curid=1309897", "title": "Neurofibromatosi", "text": "La neurofibromatosi \u00e8 una malattia ereditaria che colpisce le cellule nervose e muco-cutanee dovuta a turbe dell'istogenesi.\n\u00c8 caratterizzata dalla presenza di numerosi tumori benigni e maligni fibrosi (fibromi) della pelle e del tessuto nervoso (neurofibromi). Si distinguono 2 tipi, il tipo 1, detto anche malattia di von Recklinghausen, dal patologo tedesco von Recklinghausen che la descrisse nel 1882, e il tipo 2 che \u00e8 molto pi\u00f9 raro e colpisce anche i nervi ottici, uditivi e il cervello. Le due forme sono caratterizzate da ereditariet\u00e0 genetica autosomica dominante; questo vuol dire che basta avere una copia di un gene mutato per avere la malattia. I figli nati dall'incrocio fra un genitore eterozigote malato e uno omozigote sano hanno il 50% di possibilit\u00e0 di avere anche loro la malattia. NF1 \u00e8 10 volte pi\u00f9 comune della NF2. Interessa oltre il 90% dei casi e colpisce un nato ogni 3500-4000 persone circa: si calcolano oltre un milione e mezzo di malati nel mondo, di cui almeno 20.000 in Italia.\nNonostante, come indicato dal nome, nella neurofibromatosi siano presenti neurofibromi (in numero sempre maggiore di uno), questi non ne costituiscono la caratteristica peculiare; infatti la diagnosi della malattia richiede la presenza concomitante di altre caratteristiche specifiche e riconoscibili (v. sotto). In assenza di tali sintomi la presenza di un neurofibroma semplice va considerata come una manifestazione clinica isolata senza alcun rapporto con la neurofibromatosi.\nTipo 1.\nLa NF1 colpisce una persona su circa 3500-4000 e spesso non \u00e8 diagnosticata poich\u00e9 provoca solo problemi estetici. Uno dei segni tipici della malattia \u00e8 la presenza di macchie caffellatte sulla superficie cutanea, e la diagnosi pu\u00f2 esser sospettata sin dai primi anni di vita per la presenza sulla pelle di almeno 6 macchie color caffellatte (v. figura). Con il passare del tempo compaiono i neurofibromi, che si manifestano come tumori cutanei nodulari, rossastri, multipli, di consistenza soffice e localizzati in varie parti del corpo.\nCiascun segno per\u00f2 non \u00e8 sufficiente per una diagnosi di NF; come segni minimi richiesti per avanzare una diagnosi di NF1 l'individuo deve avere almeno due di questi sintomi seguenti:\nNel 20% dei casi si associano alcune gravi manifestazioni (tumori cerebrali ed extracerebrali \u2013 in particolare del nervo ottico, del surrene, delle ossa \u2013 scoliosi, convulsioni, ritardo mentale, ipertensione, bassa statura, pubert\u00e0 anticipata, ecc.), mentre il 30-40% dei soggetti presenta dei disturbi di apprendimento (scarsa memoria o concentrazione, difficolt\u00e0 di lettura, di scrittura o di linguaggio) che necessitano di un supporto adeguato sin dalla prima infanzia. Una complicanza della NF1 \u00e8 anche la pseudoartrosi congenita della tibia. Altro aspetto caratteristico \u00e8 inoltre l'associazione con amartomi dell'iride, i cosiddetti noduli di Lisch.\nL'imprevedibile decorso della malattia e la mancanza di una cura risolutiva impongono di effettuare periodici controlli medici multispecialistici presso sedi qualificate, grazie ai quali poter eventualmente intervenire con cure sintomatiche, tanto pi\u00f9 efficaci se precoci. In entrambi i casi \u00e8 quasi sempre possibile intervenire asportando i fibromi e praticando cure a base di chemioterapia e radioterapia; tuttavia i fibromi spesso ricrescono dopo pochi mesi. La struttura del cervello \u00e8 normale, ma persistono stipiti cellulari anomali che continuano a differenziarsi.\nFra le tecniche diagnostiche ancora sperimentali \u00e8 stata utilizzata, in uno studio italiano pubblicato nel 2015, la retinografia ad infrarossi. Con tale metodica i ricercatori sono riusciti a identificare precocemente, in modo non invasivo, i noduli coroideali tipici della malattia.\nTipo 2.\nLa NF2, molto meno frequente (1/40.000 nati), ha le stesse caratteristiche di ereditariet\u00e0 ma \u00e8, di regola, pi\u00f9 grave, in particolare per la costante presenza di tumori che colpiscono il nervo acustico (neurinomi), quasi sempre da entrambi i lati, e/o un'altra parte del cervello o del midollo spinale. A seconda della localizzazione possono essere presenti sordit\u00e0 e/o altri seri disturbi neurologici che iniziano a manifestarsi verso i 20 anni di vita o anche pi\u00f9 tardivamente. Numerosi pazienti presentano inoltre una sorta di cataratta (opacit\u00e0 sottocapsulare posteriore giovanile) causa di grave danno della vista, e un numero variabile di macchie caffellatte e di neurofibromi. La cura dei suddetti tumori \u00e8 quasi sempre chirurgica, talvolta radiante, oppure si avvale di entrambe le tecniche, ma i risultati sinora ottenuti sono stati deludenti.\nEziologia e varianti.\nRecente \u00e8 la scoperta che il gene per la NF1 (1990) \u00e8 posizionato sul cromosoma 17, mentre per la NF2 (1993) \u00e8 posizionato sul 22. Ci\u00f2 consente la diagnosi prenatale dei casi familiari. Esistono delle forme di NF1 e NF2 localizzate esclusivamente ad alcune regioni del corpo o a un lato. Tali forme sono conosciute con il nome di NF1 e NF2 a mosaico o segmentali, secondo la recente classificazione di Martino Ruggieri (CNR, Catania) e Susan M. Huson (St. Mary Hospital, Manchester).\nLa neurofibromatosi non va confusa con la completamente differente sindrome di Legius.\nBibliografia.\nRuggieri M, Huson SM. The clinical and diagnostic implications of mosaicism in the neurofibromatoses. \nNeurology. 2001;56:433-443."}
{"id": "1309902", "revid": "729019", "url": "https://it.wikipedia.org/wiki?curid=1309902", "title": "Neurofibromatosi di tipo 2", "text": "La neurofibromatosi di tipo 2 (NF2), \u00e8 una malattia ereditaria a trasmissione autosomica dominante che colpisce all'incirca un nato su 330\u00a0000 persone e mostra una prevalenza di 1 su 210\u00a0000 individui.\n\u00c8 una malattia del sistema nervoso dovuta a turbe dell'istogenesi su base genetica, a carico del cromosoma 22, dovute a mutazioni del gene che codifica per la neurofibromina 2.\nSi distingue dalla neurofibromatosi di von Recklinghausen, 10 volte pi\u00f9 frequente, per la presenza di neurinomi bilaterali del nervo acustico che originano dalle cellule di Schwann (schwannomi).\nI pazienti con NF2 sviluppano sordit\u00e0.\nPossono associarsi altri tumori come i meningiomi, mentre le lesioni cutanee caratteristiche della NF1 sono meno comuni e meno estese.\nStoria.\nI primi a descrivere i sintomi della neurofibromatosi di tipo 2 furono Wishart nel 1822 e Knoblauch nel 1843, che precedettero di gran lunga la descrizione clinica della pi\u00f9 evidente neurofibromatosi di tipo 1.\nNegli anni 1910 Henschen e Cushing ricondussero i sintomi della malattia ad una forma di neurofibromatosi e il suo carattere ereditario autosomico dominante fu dimostrato nei due decenni successivi, ma fu sono negli anni 1970 che si arriv\u00f2 ad una distinzione precisa tra le due forme di neurofibromatosi grazie ai lavori Young, Eldridge e Gardner, ai quali seguirono importanti studi riguardanti i geni e le proteine legate alla patologia.\nEziologia e Clinica.\nLa malattia a trasmissione dominante si manifesta con due forme di diversa gravit\u00e0:\nLa neurofibromatosi di tipo 2 a mosaico o segmentale, che colpisce un individuo su 330\u00a0000 ed \u00e8 causata dal mosaicismo del gene della NF2, pu\u00f2 comportare in un emilato o in segmenti circoscritti schwannomi vestibolari, meningiomi, altri tumori del sistema nervoso centrale e talvolta schwannomi periferici.\nUn'altra probabile variante allelica, che quindi sarebbe causata da specifiche mutazione del gene NF2, \u00e8 rappresentata dalla schwannomatosi, in cui si osservano molti schwannomi cutanei con tumori del sistema nervoso centrale e altri segni neurologici, in assenza di effetti tipici della neurofibromatosi di tipo 2. Nella schwannomatosi segmentale, condizione ricondotta in alcuni casi a mutazioni somatiche, invece si riscontrano solo schwannomi periferici in zone circoscritte del tronco o degli arti."}
{"id": "1309907", "revid": "287204", "url": "https://it.wikipedia.org/wiki?curid=1309907", "title": "Chiesa degli Scalzi", "text": "Con Chiesa degli Scalzi si possono intendere:"}
{"id": "1309910", "revid": "287204", "url": "https://it.wikipedia.org/wiki?curid=1309910", "title": "Benoit Sokal", "text": ""}
{"id": "1309912", "revid": "287204", "url": "https://it.wikipedia.org/wiki?curid=1309912", "title": "Induzione (fisica)", "text": ""}
{"id": "1309913", "revid": "289247", "url": "https://it.wikipedia.org/wiki?curid=1309913", "title": "Acne di maiorca", "text": ""}
{"id": "1309915", "revid": "486946", "url": "https://it.wikipedia.org/wiki?curid=1309915", "title": "Il grande mazinga", "text": ""}
{"id": "1309918", "revid": "486946", "url": "https://it.wikipedia.org/wiki?curid=1309918", "title": "Il grande mazinger", "text": ""}
{"id": "1309920", "revid": "2191161", "url": "https://it.wikipedia.org/wiki?curid=1309920", "title": "Vincino", "text": "Biografia.\nVincino nasce nel 1946 a Palermo da Teresa Savona e Luigi Gallo.\nNel 1968 si avvicina ai movimenti studenteschi e operai militando in Lotta Continua a Palermo. Nel 1969 incomincia a collaborare con il quotidiano \"L'Ora\" di Palermo, seguendo da disegnatore il processo sulla strage di viale Lazio. Viene chiamato a Roma nel 1972 a lavorare nel giornale di Lotta Continua, dove resta fino al 1978. Nel 1972 si laurea in architettura e per l'esame di ammissione all'albo professionale redige il progetto di un centro sociale per ventimila persone, ricalcato sulla pianta del carcere dell'Ucciardone di Palermo. Nel 1978 fonda e dirige \"L'avventurista\" (inserto satirico del giornale \"Lotta Continua\") e partecipa alla nascita della rivista \"Il Male\", di cui sar\u00e0 direttore per quattro anni (dei cinque in cui venne pubblicata), fino alla chiusura, nel 1982. Nel 1976 sposa Giovanna Caronia, dalla quale ha avuto due figlie, Costanza e Caterina.\nTra il 1984 e il 1985 \u00e8 stato direttore di \"Ottovolante\", quotidiano di satira uscito per dieci giorni, cui hanno collaborato diversi importanti vignettisti: Roland Topor, Andrea Pazienza, Guido Buzzelli, Bernard Willem Holtrop, Jean-Marc Reiser, Jacopo Fo. Nel 1985 incomincia a collaborare a Telelora con un ciclo televisivo chiamato \"Patate\", otto trasmissioni di satira politica. Nel 1985 incomincia anche l'avventura de \"Il Clandestino\", supplemento de \"l'Espresso\", ma Vincino collabora contemporaneamente con \"Tango\", supplemento de \"l'Unit\u00e0\", e con \"Linus\".\nNel 1987 Vincino \u00e8 direttore di \"Zut\". A causa di un servizio sull'amante di Scalfari perde il lavoro e viene licenziato. Sempre nel 1987 incomincia la sua lunga e proficua collaborazione con il \"Corriere della Sera\". Nel 1988 esce \"Cuore\" e Vincino ne diventa una delle colonne portanti, fino alla chiusura. Nel frattempo collabora con il \"Sabato\", acquistando cos\u00ec la nomea di \"vignettista dai facili costumi\" che si porter\u00e0 fino al 1995, quando comincia a lavorare a \"Il Foglio\". Nel 1987 fa risorgere \"Il Clandestino\" con Vauro, Riccardo Mannelli e Sergio Saviane. Nel 1988 collabora con \"Boxer\" di Vauro, supplemento de \"Il manifesto\", di cui dirige un numero.\nInoltre fonda e dirige la rivista \"Xl\". Partecipa poi alle esperienze di altre piccole pubblicazioni minori del settore: \"Quaderno del Sale\", \"Bauhaus\", \"Avaj\", \"L'eco della carogna\", \"Emme\" e molte altre. Nel 1987 nasce sua figlia Costanza e nel 1990 la seconda figlia Caterina. Nell'ottobre del 2011, insieme con Vauro Senesi, rifonda la storica rivista di satira \"Il Male\", con il nome di \"Il Male di Vauro e Vincino\", che ha chiuso le pubblicazioni nel 2013. Successivamente collabora, tra gli altri, con il settimanale \"Vanity Fair\" e con l'emittente radiofonica nazionale Radio Radicale. Muore a Roma il 21 agosto 2018."}
{"id": "1309921", "revid": "78273", "url": "https://it.wikipedia.org/wiki?curid=1309921", "title": "Withering to death", "text": ""}
{"id": "1309924", "revid": "729019", "url": "https://it.wikipedia.org/wiki?curid=1309924", "title": "Sicherheits Abteilung", "text": "Questa formazione autonoma della RSI denominata con la dicitura tedesca di Sicherheitsabteilung (reparto per la sicurezza), era un'unit\u00e0 di polizia costituita da fascisti alle dirette dipendenze del Comando Tedesco nel nord Italia (162\u00aa Divisione) e attiva nei territori dell'Oltrep\u00f2 Pavese.\nStoria.\nLa nascita del reparto: la \"Sicherheitskompanie\".\nL'unit\u00e0, inquadrata come \"Secondo Battaglione Italiano di Polizia\", fu formata presumibilmente verso la fine dell'autunno 1943 dal colonnello dell'aviazione Guido Alberto Alfieri a Casteggio che forte del suo carisma era subito stato affiancato da dodici camerati locali La sede fu fissata a Voghera presso il comando tedesco. La particolarit\u00e0 di questa polizia autonoma \u00e8 che essa, a differenza di molte altre presenti nel nord Italia, dipende dall'esercito tedesco e i suoi membri sono soldati del Terzo Reich. Il 5 dicembre 1943 Alfieri guida i propri uomini al fianco del 115\u00ba battaglione \"M\" Montebello della GNR impegnata in azione di rastrellamento degli sbandati in montagna tra cui vi erano alcuni prigionieri di guerra inglesi fuggiti dai campi di prigionia.\nIl 15 gennaio 1944, in qualit\u00e0 di \"delegato del Comando germanico\", Alfieri guida un battaglione misto di formazione e con aggregato un reparto tedesco, da senza esito la caccia a un gruppo di partigiani insediatisi nell'area montana dell'Oltrep\u00f2. L'operazione si concluse con un nulla di fatto per\u00f2 furono raccolte importanti informazioni e circa la formazione partigiana operante in zona guidata da un ex prigioniero di guerra greco che fu poi conosciuta come la \"banda del Greco\". Un altro rastrellamento in Val di Nizza port\u00f2 alla cattura del giovane partigiano Piero Galliano che per evitare conseguenze prefer\u00ec aderire alla RSI, ma la relativa tranquillit\u00e0 della zona fece si che il reparto di Alfieri si dedicasse principalmente all'attivit\u00e0 di indagine e l'arresto di un membro del locale Comitato di Liberazione Nazionale port\u00f2 in breve allo smantellamento dell'intera organizzazione cittadina. Ferruccio Parri, uno dei capi di maggior prestigio, fu costretto ad abbandonare Voghera.\nGrazie all'evidente prestigio acquisito presso i tedeschi la \"Sicherheitskompanie\", come era definita, forte ormai di una quarantina di volontari, si stacc\u00f2 dal Comando tedesco. rendendosi autonoma almeno come uffici che furono trasferiti prima nella Casa del Fascio di via Gola, poi in via Scarabelli.\nIl 2 giugno 1944 la banda partigiana del \"Greco\" aveva occupato una prima volta Romagnese dove i suoi uomini avevano distrutto l'anagrafe comunale per la leva e ucciso il giovane figlio del podest\u00e0. Una seconda volta il 16 giugno per catturare il messo comunale, noto fascista, che per\u00f2 non era in citt\u00e0. L'azione prosegue a Zavattarello dove, espugnata la casermetta della GNR, passano per le armi i difensori. Si salvano solo due militi che erano fuori di pattuglia. L'azione partigiana scatena un rastrellamento della \"Sicherheitskompanie\" il 19 giugno che non sortisce effetto, quindi Alfieri decide di rioccupare il castello di Pietragavina che la sera precedente era stato occupato dai partigiani di un'altra banda guidata dall'ex alpino \"Capitan Giovanni\". Nella notte del 23 giugno del 1944 un gruppo di militi della Sicherheit, rifugiatisi in una casa a Pietragavina di Varzi, sentirono un veicolo avvicinarsi e, temendo si trattasse di partigiani, aprirono il fuoco ma all'interno c'era il Colonnello Alfieri che, colpito, mor\u00ec in ospedale dopo 5 giorni.\nCon la morte di Alfieri molti dei membri del nucleo iniziale abbandonarono il reparto convinti che senza il suo carisma si sarebbe sciolto. Buona parte ader\u00ec alla XIV Brigata Nera \"Alberto Alfieri\" di Pavia.\nIl passaggio di consegne: la \"Sicherheitskompanie\" si sposta a Varzi.\nIl comando della \"Sicherheitskompanie\", fu passato dai tedeschi al colonnello Felice Fiorentini, ingegnere, gi\u00e0 bersagliere e militare dell'aeronautica, nonch\u00e9 ex direttore della ferrovia Voghera-Varzi, il quale il 5 luglio 1944 stabil\u00ec il comando a Varzi, nell'area di maggiore attivit\u00e0 partigiana infatti per il comando tedesco divenne imperativo mantenere la posizione di Varzi per impedire che i raggruppamenti partigiani potessero congiungersi e quindi rinforzarsi. Fiorentini fu quasi subito affiancato dal sottotenente Pier Alberto Pastorelli, segretario federale di Varzi e vicecomandante del locale presidio della Guardia Nazionale Repubblicana.\nAll'alba del 9 luglio la banda del Greco tent\u00f2 l'assalto alla villa di Monteceresino dove aveva saltuaria residenza il generale Renzo Montagna. L'assalto fu respinto e i partigiani ebbero un caduto. Il giorno seguente Fiorentini lanci\u00f2 un rastrellamento con l'obiettivo di annientare definitivamente il \"Greco\". Il reparto raggiunse la frazione di Zavattarello in cui si sapeva trovarsi alcuni partigiani, poi una pattuglia, in abiti civili, entr\u00f2 in paese traendo subito in arresto alcuni partigiani prima che fosse lanciato l'allarme. Tra i prigionieri, l'ex carabiniere Giovanni Ballerini, trovato armato, fu subito passato per le armi, altri tre prigionieri invece furono portati via e fucilati in serata a Pietragavina, in quanto disertori, nello stesso punto in cui era stato mortalmente ferito il colonnello Alfieri. Secondo alcune fonti i fucilati a Pietragavina furono invece quattro. Altri prigionieri furono rilasciati, mentre quelli che avevano ammesso di essere in contatto con il movimento partigiano furono avviati al carcere di San Vittore a Milano dove restarono fino alla fine del conflitto.\n24-25 luglio, la battaglia dell\u2019Aronchio.\nIl progressivo estendersi del movimento partigiano nella primavera del 1944 determin\u00f2 Fiorentini a fare il salto di qualit\u00e0 e a trasformare la \"Sicherheitskompanie\" da forza di polizia in vero e proprio reparto militare. A fine giugno alla caserma Menabrea di Pavia erano stati dislocati due battaglioni Allievi Ufficiali della Guardia Nazionale Repubblicana, il \"Lucca\" e il \"Siena\". Su insistenza di Fiorentini una compagnia del \"Lucca\", al comando del maggiore di artiglieria Lazar Bojaxhju, fu spostata nelle scuole di Varzi. Il mattino del 24 luglio, per porre termine alla pressione partigiana sulla citt\u00e0, Fiorentini guid\u00f2 una formazione composita di GNR e Sicherheits composta da circa sessanta uomini verso Brallo in Valle Staffora. I movimenti furono facilmente individuati dai partigiani della 51\u00ba brigata Garibaldi \"Arturo Capettini\" che bersagliandoli da posizioni pi\u00f9 elevate ne bloccarono l'avanzata. Anche i rinforzi in arrivo da Varzi furono bloccati sul ponte dell'Aronchio dove furono affrontati da Domenico Mezzadra, nome di battaglia \"Americano\", l\u00ec si svilupp\u00f2 un feroce combattimento in cui lo stesso comandante partigiano fu ferito a un polso. In serata i rinforzi impossibilitati ad avanzare si ritirarono con alcune perdite. Intanto il resto del reparto era rimasto bloccato e il maggiore Lazar Bojaxhju, avviatosi in avanscoperta insieme ad un milite e all'ausiliaria della \"Sicherheitskompanie\" Elsa Cristofori, furono presi prigionieri. Elsa Cristofori fu fucilata dai partigiani il giorno seguente nella piazza principale di Brallo di Pregola, gli altri due furono trattenuti prigionieri.\nIl giorno seguente Fiorentini scaten\u00f2 un nuovo attacco, questa volta, secondo un rapporto di \"Americano\", forte di circa cinquecento militi, ma anche i partigiani ricevuti nel frattempo molti rinforzi erano in alto numero e riuscirono a respingere nuovamente l'avanzata. Dopo lo scontro uno dei chierici di Varzi fu incaricato di recuperare i morti e i feriti, mentre la Sicherheit, in unione con un reparto di artiglieria, rastrell\u00f2 la zona ed incendio diversi cascinali nei dintorni, nel corso di tali operazioni furono uccisi tre civili.\nI fatti di Nivione e di ponte Crenna.\nL'8 agosto la Sicherheit da Varzi fece una puntata nella frazione di Nivione per requisire del bestiame, l'intervento partigiano interruppe le operazione e gli animali furono recuperati.\nIl 12 agosto una colonna mista composta da Allievi Ufficiali del \"Lucca\", della Brigata Nera di Pavia e della Sicherheit, nel tentativo di rioccupare la frazione, entra in Nivione dove sono stati segnalati dei partigiani. Si trattava di pochi partigiani che presidiavano la frazione indossanti per\u00f2 uniformi tedesche, grazie a questo trucco trassero in inganno i fascisti e dopo aver aperto il fuoco si ritirarono facilmente dalla frazione. La Sicherheit rastrell\u00f2 il paese prendendo tre prigionieri prima di ritirarsi a sua volta su pressione dei partigiani che nel frattempo avevano ricevuto rinforzi e avevano contrattaccato. Due dei prigionieri, Alfredo Pochintesta e Stefano Centenaro furono poco dopo passati per le armi., mentre due Allievi Ufficiali, gravemente feriti, furono caricati su un'ambulanza diretta all'ospedale di Voghera scortati da cinque volontari. All'altezza del ponte Crenna che il giorno prima era stato fatto saltare, la scorta di ritorno a Varzi cadde in un'imboscata dei partigiani della brigata \"Arzani\". Caddero quattro soldati mentre il quinto, fintosi morto, riusc\u00ec ad allontanarsi pi\u00f9 tardi.\nGli scontri di Pietragavina e l'eccidio di Zavattarello.\nIl castello di Pietragavina occupava una importante posizione elevata che dominava il centro abitato di Varzi e poneva la citt\u00e0 stessa al rischio di essere circondata. Dopo la morte del colonnello Alfieri il castello era stato ripreso da un contingente di Allievi Ufficiali del \"Lucca\" che avevano poi ceduto il presidio a una quarantina di alpini e camicie nere della Guardia Nazionale Repubblicana arrivati da Pavia al comando del capitano Giuseppe Zambellini. L'11 agosto all'alba i partigiani portarono l'offensiva contro il presidio. Si unirono gli uomini di \"Capitan Giovanni\" da Romagnese, i garibaldini della \"Crespi\" da Zavattarello e della \"Capettini\" da Brallo. La battaglia infuri\u00f2 per tutta la mattinata e i fascisti, dopo aver avuto tre caduti, tre cui i comandante Zambellini, e aver finito le munizioni, verso le 14.00 si arresero. Tredici prigionieri furono trasferiti nei sotterranei del castello di Zavattarello presso i garibaldini della \"Crespi\" mentre gli altri furono affidati ai giellini di \"Capitan Giovanni\". Il 15 agosto una colonna della Sicherheit composta anche da aliquote della \"Monterosa\" e del \"Lucca\", guidata da Fiorentini e Pastorelli tent\u00f2 la riconquista del castello. La battaglia fu vinta dai partigiani che mantennero il controllo del castello, ma in molti momenti lo scontro fu incerto. Quando sembrava stessero per prevalere i fascisti, dando quindi per perduto anche il paese di Zavatterello, il commissario politico della \"Crespi\" diede ordine di fucilare quasi tutti i prigionieri di Zavattarello nel cortile del castello. Le vittime furono dodici\nCon lo stabilizzarsi del fronte lungo la Linea Gotica i tedeschi ebbero a disposizione molti soldati da destinare alle retrovie per sgombrarle dalla presenza partigiana. Quattro colonne italo-tedesche, cui erano aggregati i pochi agenti della \"Sicherheitskompanie\", il 25 agosto incominciarono il rastrellamento della fascia montana dell'Oltrep\u00f2 pavese. Il 27 furono sfondate le linee tenute dalla \"Crespi\", ci\u00f2 determin\u00f2 il ripiegamento dei giellini di \"Capitan Giovanni\", e rapidamente cadde anche Brallo, Bobbio e il passo del Penice. Il 29 il rastrellamento fu considerato concluso e di presidio a Varzi fu destinato una compagnia del battaglione \"Brescia\" della 4\u00aa Divisione alpina \"Monterosa\" al comando del capitano Claudio Terra Abrami.\nUna nuova destinazione: Broni.\nTra il 15 e il 18 settembre la \"Sicherheitskompanie\" lasci\u00f2 Varzi per Broni venendo dispiegata a protezione della via Emilia A Broni prese sede nell'ex albergo Savoia. Nel novembre furono creati anche altri due presidi, uno a Stradella sotto il comando di Giuseppe Vercesi e uno nel castello di Cigognola al comando del tenente Livio Campagnolo.\nI fatti di Castelletto di Branduzzo e la contessa Parrocchetti Piantanida.\nIl 4 dicembre 1944 una pattuglia della \"Sicherheitskompanie\", dopo la delazione di un partigiano precedentemente catturato, fece irruzione alla Caff\u00e8 di Castelletto di Branduzzo dove arrest\u00f2 tre partigiani che furono subito fucilati. L'azione port\u00f2 al rinvenimento di documenti partigiani che elencavano tutti i nomi dei giovani che avevano preso parte ad azioni partigiane ma l'uccisione dei tre partigiani aveva provocato la riprovazione generale della popolazione del piccolo comune e la contessa Claudia Parrocchetti Piantanida aveva deciso di scrivere al Capo della Provincia Dante Maria Tuninetti per protestare l'azione della \"Sicherheitskompanie\":\nLa lettera sort\u00ec effetto e Tuninetti interess\u00f2 direttamente Renzo Montagna, il nuovo capo della Polizia. Montagna, consultatosi con il questore di Pavia Angelo Musselli, predispose il trasferimento al fronte orientale del reparto, eventualmente anche con l'uso della forza. Ma Fiorentini era riuscito prontamente a mettersi a disposizione del comando tedesco diventando di fatto per gli organi repubblicani un intoccabile.\nNonostante le proteste della contessa, il 10 dicembre gli agenti operarono una nuova spedizione a Castelletto di Branduzzo traendo prigionieri altri tre partigiani. Uno fu ucciso in un tentativo di fuga mentre gli altri due furono ristretti al castello di Cigognola. Una nuova perquisizione fu dedicata anche al castello di Branduzzo, dove risiedeva la contessa che il 15 dicembre, dopo essere stata convocata da Fiorentini a Broni fin\u00ec arrestata nella speranza di indurre il figlio a consegnarsi. Anche il capitano Liberino Massoni, comandante della compagnia della Brigata Nera di Stradella, non condividendone i metodi della \"Sicherheits\" di Stradella ne contest\u00f2 apertamente i metodi. Per tutta risposta lo stesso Massoni fu arrestato da Fiorentini il 1\u00ba gennaio 1945, finch\u00e9 non fu liberato il 5 per intervento diretto del colonnello Arturo Bianchi, capo di stato maggiore della Brigata nera di Pavia. Lo stesso Bianchi sul giornale pavese \"Il Popolo repubblicano\" aveva pi\u00f9 volte contestato i metodi della Sicherheits. Nel frattempo, dopo essere stata spostata a Novi ligure, presso il comando di polizia tedesca, la contessa fu liberata il 20 gennaio a seguito di uno scambio di prigionieri e pot\u00e9 rientrare nella sua residenza.\nIl carcere del Castello di Cigognola.\nLa sera del 22 novembre il castello di Cigognola fu occupata dagli uomini della Sicherheits. che vi costituirono un presidio fisso al comando del quale fu posto il tenente Livio Campagnolo e come vice Luciano Serra. Il primo prigioniero che vi fu detenuto fu Ernesto Ferlini, un operaio di Barbianello, renitente alla leva che il 23 novembre fu fucilato e gettato nel pozzo del castello.\nAll'11 dicembre nel castello di Cigognola si trovano ristretti i due partigiani presi prigionieri il giorno precedente a Castelletto di Branduzzo cui se ne aggiunsero altri tre catturati a Casa Bianca il 17 La sera del 19 dicembre, fermato durante un controllo stradale, il partigiano Igino villani, temendo di essere scoperto apr\u00ecm il fuoco sulla pattuglia provocando la morte del diciasettenne Claudio Diani. Per rappresaglia due giorni dopo il colonnello Fiorentini invi\u00f2 in Cigognola sette prigionieri detenuti a Broni per essere fucilati come rappresaglia sulla piazza del paese. Ai sette il tenente Livio Campagnolo aggiunse un ottavo che fu invece fucilato pi\u00f9 tardi. Si trattava di un mendicante sorpreso a cantare \"Bandiera Rossa\"., i corpi furono lasciati esposti per due giorni. Il presidio di Cigognola fu invece intitolato al giovane Diani.\nNel corso di una fortunata azione fu preso prigioniero Mario Milanesi, vicecomandante della formazione socialista della zona. Mario Milanesi era stato fascista, volontario della MVSN in Grecia dove era stato decorato di medaglia d'argento al valor militare e ancora con la costituzione della Repubblica Sociale Italiana nell'agosto del 1944 risulta inquadrato nella XIV Brigata Nera \"Alberto Alfieri\" di Pavia. Il tenente Campagnolo, forse temendone per la vita, aveva voluto che fosse incarcerato a Cigognola dove era molto libero e riceveva un trattamento speciale. Ciononostante il 17 gennaio 1945, mentre Campagnolo si trovava a Pavia, Milanesi fu ucciso da una guardia, forse durante un tentativo di fuga.\nSotto il comando di Fiorentini il reparto commise azioni atroci e sanguinarie; la condotta operativa della formazione fu delegata all'autorit\u00e0 del capitano Pier Alberto Pastorelli che si macchi\u00f2 di numerose violenze, come l'eccidio di Biagasco, in cui furono uccisi sei partigiani il 31 gennaio 1945.\nFu una delle pi\u00f9 famigerate \"Bande di repressione\" della Repubblica di Sal\u00f2 e fu in seguito tristemente nota con la definizione generica di \"Banda Fiorentini\". Nei suoi ranghi militarono numerosi fascisti toscani, sbandati dopo l'armistizio.\nI suoi membri indossavano divise eterogenee, circolavano in borghese o con uniformi nere, ma portando al braccio sinistro una fascia gialla contrassegnata dalla scritta \"Sicherheit\" o talvolta una svastica.\nIn un primo tempo il S.A. svolse essenzialmente attivit\u00e0 di polizia, poi si dedic\u00f2 al contrasto dei partigiani, definiti \"ribelli\" o \"banditi\". A tale scopo l'unit\u00e0 venne rafforzata con componenti provenienti dal Battaglione \"San Marco\".\nLa \"Sicherai\" si dissolse in seguito all'insurrezione partigiana che port\u00f2, il 28 aprile 1945, alla cattura di Fiorentini il quale, dopo essere stato rinchiuso in una gabbia di legno, fu esposto al pubblico ludibrio. Dopo un processo sommario venne fucilato da parte di un plotone partigiano della Brigata \"Capettini\", il 3 maggio a Piane di Pietragavina (Varzi), nello stesso luogo dove a sua volta aveva fatto fucilare quattro giovani l'anno precedente. Il capitano Pastorelli e i suoi camerati Lino Michelini, Arturo Baccarini, Benito Bortoluzzi furono processati dalla Corte Straordinaria d'Assise di Voghera con un procedimento durato quattro giorni e conclusosi con la condanna capitale il 27 settembre 1945. Furono fucilati contro un muro del cimitero di Voghera il 28 marzo 1946.\nLa Sicherheits nel corso della Guerra civile in Italia (1943-1945), prese parte a 66 azioni nel corso delle quali inflisse 137 caduti mentre ebbe a lamentare quattordici perdite in combattimento."}
{"id": "1309930", "revid": "83549", "url": "https://it.wikipedia.org/wiki?curid=1309930", "title": "Pace di Cambrai", "text": "La pace di Cambrai, o pace delle due dame fu un accordo tra Francesco I di Valois e Carlo V d'Asburgo, rispettivamente sovrani di Francia l'uno e Spagna, Austria e Germania l'altro, firmato il 5 agosto 1529 nell'omonima localit\u00e0 della Francia settentrionale che pose fine alla guerra della Lega di Cognac.\nLa pace di Cambrai modific\u00f2 a vantaggio della Francia il precedente trattato di Madrid del 1526: la Borgogna rimase unita alla Francia e Carlo V d'Asburgo liber\u00f2 i due figli di Francesco I, fino ad allora ostaggi degli austro-spagnoli.\nAnche il re d'Inghilterra Enrico VIII prese parte alla pacificazione di Cambrai, mentre papa Clemente VII aveva gi\u00e0 firmato il trattato di Barcellona con Carlo V.\nLa pace di Cambrai e la successiva pace di Cateau-Cambr\u00e9sis del 1559 porranno le basi della dominazione spagnola sull'Italia meridionale e il Ducato di Milano."}
{"id": "1309931", "revid": "729019", "url": "https://it.wikipedia.org/wiki?curid=1309931", "title": "Proteinuria", "text": "Il termine proteinuria (pronuncia \"protein\u00f9ria\", o \"proteinur\u00eca\" alla greca, composto di \u00abproteina\u00bb e del gr. -\u03bf\u03c5\u03c1\u03af\u03b1, derivato di \u03bf\u1f56\u03c1\u03bf\u03bd, \u00aburina\u00bb) indica la presenza di proteine nell'urina.\nFisiologia.\nI reni contengono unit\u00e0 anatomiche chiamate glomeruli, ammassi capillari tesi tra due arteriole. Attraverso le pareti fenestrate dei capillari glomerulari vengono eliminate sostanze tossiche e prodotti di scarto dal sangue; tali sostanze, insieme alla pre-urina, vengono convogliate in un sistema di tubuli che collegano il parenchima renale con la pelvi renale. Con tale sistema, le sostanze tossiche e i prodotti di scarto vengono ad essere concentrati nelle urine in modo che essi possano essere rimossi dall'organismo. Inoltre, i glomeruli hanno la capacit\u00e0 di trattenere molecole utili all'organismo come le proteine.\nPatologia.\nNormalmente le proteine presenti nel sangue (globuline, albumine ecc.), date le loro dimensioni, non riescono a oltrepassare il filtro renale, ma in varie condizioni patologiche che coinvolgono il rene (conseguenti a reazioni allergiche, a intossicazioni da farmaci o droghe ecc. o glomerulopatie primitive) l'apparato di filtrazione del rene stesso non \u00e8 pi\u00f9 in grado di trattenerle, consentendone la perdita nelle urine.\nUna normale escrezione urinaria di proteine \u00e8 inferiore a 150\u00a0mg al giorno. Escrezione urinaria di proteine superiore a 150\u00a0mg al giorno viene definita proteinuria; una proteinuria che persiste oltre una singola misurazione non deve essere ignorata e deve essere valutata dal medico. La proteinuria generalmente riflette un aumento della permeabilit\u00e0 dei glomeruli a queste molecole. Qualche volta i pazienti hanno evidenti sintomi come: edema (gonfiore delle gambe o del corpo), sangue nelle urine (ematuria) o pus (piuria), ma in molti casi i pazienti con proteinuria non hanno sintomi.\nClassificazione.\nLa classificazione della proteinuria si basa sulle condizioni in grado di innescare la perdita proteica e sulla durata. In base a questi criteri, la proteinuria pu\u00f2 essere classificata in 3 categorie: transitoria (o intermittente), ortostatica, e persistente.\nDiagnosi.\nLa proteinuria viene rivelata da un esame delle urine. \u00c8 importante distinguere tra cause relativamente benigne e cause meno comuni che richiedono un consulto con un medico specialista in malattie dei reni (nefrologo). Quando non ci sono sintomi e la proteinuria \u00e8 stata scoperta casualmente attraverso un esame delle urine, devono essere valutate le condizioni durante le quali vengono escrete e la concentrazione delle stesse nell'urina, al fine di identificare il tipo di proteinuria.\nL'entit\u00e0 dell'escrezione di proteine viene misurata con una raccolta urinaria delle 24 ore. Molti pazienti con forme isolate di proteinuria benigna eliminano meno di 1-2 g al giorno. In pazienti con forme gravi di malattia dei glomeruli, l'escrezione di proteine \u00e8 spesso superiore ai 3 g/di. Pazienti con grave proteinuria possono avere un insieme di segni che costituiscono la cosiddetta sindrome nefrosica, caratterizzata da\nSono necessari una serie di esami per valutare la presenza di proteine nelle urine. Quando un esame \u00e8 positivo per proteine, l'urina viene esaminata al microscopio per valutare la presenza di cellule, cristalli, batteri o strutture chiamate cilindri. Se non si trova nulla, si deve programmare una seconda o terza valutazione. Come detto sopra la proteinuria transitoria \u00e8 comune, e in quasi tutti i casi i successivi controlli urinari sono normali.\nLa proteinuria persistente pu\u00f2 essere valutata con una raccolta delle urine delle 24 ore o calcolando il rapporto proteine totali /creatinina in un campione urinario. Come detto sopra, in individui al di sopra dei 30 anni nei quali si prende in considerazione una proteinuria ortostatica, la raccolta delle urine delle 24 ore deve essere separata in due campioni: in posizione eretta e in posizione supina. Saranno programmati anche esami del sangue e per valutare la funzione renale.\n\u00c8 necessaria anche un'accurata anamnesi, valutando la presenza di diabete mellito, insufficienza cardiaca o una precedente storia di malattia renale. Se la proteinuria persiste e la storia non \u00e8 d'aiuto, deve essere programmata un'ecografia per valutare la possibilit\u00e0 che ci siano anormalit\u00e0 anatomiche del rene. Pazienti con proteinuria persistente devono essere affidati ad un nefrologo per decisioni riguardanti ulteriori accertamenti.\nGeneralmente si programma una biopsia renale in pazienti con moderata proteinuria persistente (inferiore a 2 g/L) solo se c'\u00e8 qualche segno di malattia progressiva, come l'incremento dell'escrezione proteica, elevata pressione arteriosa, od evidenza dagli esami del sangue di un non corretto funzionamento renale. Molti nefrologi programmano una biopsia in pazienti con gradi pi\u00f9 alti di proteinuria (2 - 3 g/L o pi\u00f9).\nTrattamento e prognosi.\nLa proteinuria ortostatica e la proteinuria transitoria sono condizioni benigne e non \u00e8 necessario alcun trattamento. In quei pazienti con proteinuria persistente, deve essere trattata la sottostante condizione responsabile della proteinuria.\nPazienti con proteinuria persistente isolata (non associata a una riduzione della funzione renale o a malattia sistemiche), con valori inferiori a 2 grammi nelle 24 ore, hanno solitamente un decorso benigno anche senza terapia specifica. Molti nefrologi trattano questi pazienti con ACE inibitori (captopril, enalapril, fosinopril), comuni farmaci antiipertensivi ben tollerati dalla gran parte dei pazienti.\nLa progressione verso l'insufficienza renale \u00e8 pi\u00f9 probabile in pazienti con proteinuria superiore a 3 g/die. Il trattamento \u00e8 specifico delle cause sottostanti e viene generalmente associato alla somministrazione di un ACE-inibitore."}
{"id": "1309941", "revid": "436907", "url": "https://it.wikipedia.org/wiki?curid=1309941", "title": "Alla fine della notte (album)", "text": "Alla fine della notte \u00e8 il quinto album in studio del cantante italiano Neffa, pubblicato il 9 giugno 2006 dalla Sony Music.\nL'uscita fu anticipata da quella del singolo \"Il mondo nuovo\". I brani dell'album pubblicati successivamente come singoli furono \"Cambier\u00e0\" e \"La notte\"."}
{"id": "1309951", "revid": "125307416", "url": "https://it.wikipedia.org/wiki?curid=1309951", "title": "Islandesi", "text": "Gli Islandesi (in islandese: \"\u00cdslendingar\") sono il gruppo nazionale ed etnico dell'Islanda discendenti dei primi colonizzatori provenienti dalla Scandinavia, ed in seguito da coloni provenienti dalla Scozia e dall'Irlanda.\nLingua.\nLa lingua parlata dagli islandesi \u00e8 l'islandese, lingua appartenente al gruppo delle lingue germaniche.\nOrigine.\nA causa dell'estremo isolamento del paese, l'immigrazione nell'isola \u00e8 stata molto ridotta e gli influssi genetici provenienti da altre zone \u00e8 stato limitato creando una popolazione omogenea dal punto di vista genetico, sebbene gli studi genomici sul DNA mitocondriale, sui gruppi sanguigni e sugli isoenzimi abbiano rilevato una certa variabilit\u00e0 genetica comparabile quasi con quella degli altri paesi europei."}
{"id": "1309962", "revid": "106356", "url": "https://it.wikipedia.org/wiki?curid=1309962", "title": "All is Dream", "text": ""}
{"id": "1309963", "revid": "224230", "url": "https://it.wikipedia.org/wiki?curid=1309963", "title": "Wilhelm Guddorf", "text": "Fu un combattente della Resistenza contro il Terzo Reich. Era, si suppone, un membro del gruppo di Resistenza \"Orchestra rossa\".\nVita.\nGuddorf complet\u00f2 gli studi in filologia. Nel 1922 s'iscrisse al Partito Comunista di Germania (KPD) e, dal 1923, lavor\u00f2 per parecchi giornali del partito. Dopo la presa di potere del partito nazista nel 1933, egli inizi\u00f2 a distribuire articoli contro il regime con il suo alias. Venne arrestato nell'aprile 1934 e poi condannato ai lavori forzati nel campo di concentramento Sachsenhausen, dove rimase fino al 1939.\nDopo che fu liberato, Guddorf stabil\u00ec dei contatti con l'Orchestra rossa e present\u00f2 Eva-Maria Buch al gruppo. Fu arrestato di nuovo nel 1942 e condannato a morte nel febbraio 1943. Venne giustiziato nella prigione Pl\u00f6tzensee di Berlino il 13 maggio.\nNel 1972 una strada di Lichtenberg, un quartiere di Berlino, \u00e8 stata dedicata a Guddorf."}
{"id": "1309967", "revid": "499020", "url": "https://it.wikipedia.org/wiki?curid=1309967", "title": "Trebecco", "text": "Trebecco \u00e8 una frazione del comune italiano di Alta Val Tidone, in provincia di Piacenza.\nGeografia fisica.\nTrebecco si trova in val Tidone, nell'Appennino ligure, a un'altitudine di 516 , sulla sponda destra del torrente Tidone.\nIl centro abitato \u00e8 situato sulla pendice sud-est del monte Bissolo su di un piccolo pianoro ubicato in posizione dominante rispetto alla vallata, sulla quale si gode di un'ampia visuale. La pendice opposta del monte, al contrario, si presenta quasi esclusivamente coperta da boschi, in una situazione di sostanziale naturalit\u00e0.\nNelle vicinanze della frazione si trova il lago omonimo, nato a seguito della costruzione, tra il 1921 e il 1928, di una diga lungo il corso del torrente Tidone e che prende il nome dal paese in quanto, al momento della costruzione, esso ricadeva in buona parte all'interno del territorio comunale trebecchino.\nIl paesaggio circostante \u00e8 composto da un'alternanza tra superfici boscate, prati e pascoli dotati di alberature che si estendono a partire dal lago fino al limitare del centro abitato e del castello, posto in posizione sopraelevata rispetto al resto dell'abitato, sulla sommit\u00e0 del monte Bissolo.\nIl centro abitato dista da Milano e da Piacenza e Pavia.\nStoria.\nNell'alto Medioevo il centro di Trebecco acquis\u00ec importanza grazie alla sua posizione posta lungo la via degli Abati, itinerario che conduceva da Pavia a Pontremoli, passando per Bobbio.\nIl locale castello, risalente, probabilmente, al IX secolo e costruito sui resti di una struttura preesistente, venne citato per la prima volta in un diploma redatto dall'imperatore Ottone I il 27 luglio 971, nel quale il castello, menzionato come \"Castrum de Durobecho\", cos\u00ec come tutti i fondi ad esso collegati, venivano confermati come di propriet\u00e0 degli abati dell'abbazia di San Colombano di Bobbio, dalla quale, oltre al castello, dipendeva anche una cella monastica. Tuttavia, la veridicit\u00e0 di tale documento \u00e8 stata contestata da alcuni storici che ne attribuiscono la realizzazione al XIII secolo.\nNegli ultimi anni del X secolo il castello di Trebecco \u00e8, insieme a parecchi altri castelli dell'alta val Tidone, sottomesso a Bosone di Nibbiano, il quale riesce a prednere possesso di un'ampia zona di territorio precedentemente amministrata dall'abbazia bobbiese di San Colombano.\nIl castello venne citato all'interno del testamento redatto da un diacono di nome Gherardo, nipote di Bosone, nel dicembre 1028, il quale dispone che il castello passi in eredit\u00e0 al marchese Ugo fu Oberto.\nNel 1149 un certo Rufino di Lazzarello sottomette al comune di Piacenza la parte in suo possesso dei diritti sugli abitati di Trebecco, Valverde e Montarsolo. Nel 1164 Trebecco viene indicato in un diploma di Federico Barbarossa, come soggetto alla giurisdizione pavese. Nel 1180 Trebecco, dove acquisisce importanza l'omonima famiglia, \u00e8 sotto l'influenza del comune di Piacenza.\nIn quegli anni ricadevano nella sfera giurisdizionale trebecchina i borghi di Fontanazzo, Ronchi, Zerbeto di sotto, Zerbeto di sopra, Villa Pagliaro, Villa Agliata, Villa Chiericone, Villa Pagliara, Villa Gattoni, Villa Cabarato, Villa Casetta, Villa Brera.\nNel gennaio 1263 Trebecco e il suo castello, insieme ad altri 14 luoghi, alcuni di essi dotati di fortificazioni, vengono ceduti da parte del vescovo di Bobbio Alberto a Ubertino Landi per 6500 lire genovesi.\nNei secoli successivi il castello, il cui nome venne gradualmente volgarizzato nelle forme Durbecum, Trubecchi o Durbeco, fu conteso tra varie casate, anche in funzione della posizione strategica lungo il medio corso del torrente Tidone. Durante gli anni del dominio visconteo l'edificio fu conteso tra il vescovo di Bobbio e la nobile famiglia dei Malvicini Fontana i quali se ne garantirono il possesso stipulando un accordo che prevedeva l'erogazione di donazioni a favore del monastero colombaniano bobbiese. L'11 agosto 1391 fu la famiglia Dal Verme che, ottenuta la relativa concessione da parte del duca di Milano, prese possesso del forte e dell'insediamento sottostante, in seguito parte dello stato Vermesco.\nNel 1487, a seguito della morte di Pietro Dal Verme, Trebecco, insieme a Ruino, venne concessa da parte del duca di Milano Ludovico Sforza a Bernardino Conti.\nNel 1593 il conte Marc'Aurelio Dal Verme, signore di Voghera e dell'intero stato Vermesco, dopo essere stato oggetto di macchinazioni spagnole finalizzate alla conquista del feudo in suo dominio decise di trasferirsi all'interno del castello di Trebecco, facendone la propria abitazione principale e rimanendovi fino al suo decesso, avvenuto nel 1601.\nCome parte dell'Oltrep\u00f2 Pavese, nel 1713 pass\u00f2 sotto il dominio austriaco, prima di diventare parte dello stato sabaudo a seguito del trattato di Worms, divenendo parte della provincia di Bobbio. Nel 1859, con l'annessione della Lombardia al regno di Sardegna, la provincia di Bobbio venne aggregata a quella di Pavia, che veniva ripristinata all'interno dei confini di quello che era stato il principato di Pavia.\nNel 1860 un cittadino trebecchino, il bracciante Giuseppe Secondo Vecchio, prese parte alla spedizione dei Mille, di professione bracciante, che venne, in seguito, incluso nel registro ufficiale dei componenti della spedizione; dell'effettivo ruolo avuto da Vecchio nella spedizione, tuttavia non si hanno informazioni.\nTra il 1921 e il 1928, dopo che nei primi decenni del secolo ne era stata pi\u00f9 volte paventata l'edificazione, venne costruita su progetto dell'ingegnere Augusto Ballerio, lungo il corso del torrente Tidone, la diga del Molato, la quale diede origine al lago artificiale di Trebecco. L'infrastruttura venne inaugurata nel 1928 alla presenza del capo del governo Benito Mussolini.\nNel 1923, nell'ambito della soppressione del circondario di Bobbio, Trebecco, insieme ai comuni di Caminata, Ruino, Romagnese e Zavattarello venne scorporato dalla provincia di Pavia e assegnato alla provincia di Piacenza. Questa divisione comport\u00f2 numerose proteste degli abitanti dei centri dell'alta valle, desiderosi di rimanere in provincia di Pavia. Le proteste culminarono nella marcia su Bobbio e nell'indizione di alcuni referendum che, tenutisi il 27 febbraio 1925, videro la vittoria della fazione che chiedeva il ritorno in provincia di Pavia. Nel 1926, in parziale accoglimento dei risultati dei referendum, i comuni di Romagnese, Ruino e Zavattarello vennero annessi alla provincia di Pavia, mentre Trebecco, cos\u00ec come Caminata, rimase parte della provincia di Piacenza.\nIl mancato ritorno alla provincia di Pavia suscit\u00f2 una reazione violenta nei cittadini di Trebecco che causarono la fuga del podest\u00e0, il quale riusc\u00ec a ritornare nel paese solo grazie alla scorta effettuata da parte dei carabinieri reali. In seguito a questo episodio, nel 1928, i comuni di Trebecco e Caminata vennero privati della loro autonomia, venendo aggregati al comune di Nibbiano con la motivazione di aver preso parte ad attivit\u00e0 antifasciste. Dopo la seconda guerra mondiale, negli anni '50, gli abitanti di Trebecco tentarono, senza successo, di riottenere l'autonomia del loro comune; al contrario del comune di Caminata, il quale riusc\u00ec ad ottenere il distacco da Nibbiano nel 1950.\nNel 2018, con la costituzione, mediante fusione, del comune di Alta Val Tidone, Trebecco diventa frazione di quest'ultimo.\nSociet\u00e0.\nTradizioni e folclore.\nQuesto paese fa parte del territorio culturalmente omogeneo delle quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste, in particolare la questua del calendimaggio, qui chiamato \"galina grisa\"."}
{"id": "1309968", "revid": "1924342", "url": "https://it.wikipedia.org/wiki?curid=1309968", "title": "Curtis (50 Cent)", "text": "Curtis \u00e8 un album del rapper statunitense 50 Cent, uscito l'11 settembre 2007. Pubblicato dalla Aftermath Entertainment e dalla Interscope Records, il disco \u00e8 stato prodotto da Dr. Dre, Eminem e Timbaland, tra gli altri.\n\"Curtis\" ha ottenuto un notevole successo commerciale. L'album ha debuttato alla posizione numero 2 della classifica \"Billboard 200\", vendendo oltre 699.000 unit\u00e0 nella sua prima settimana di pubblicazione. Oltre alle buone vendite, il disco ha ricevuto recensioni positive da parte di molti critici musicali."}
{"id": "1309970", "revid": "89161483", "url": "https://it.wikipedia.org/wiki?curid=1309970", "title": "Alla fine della notte", "text": ""}
{"id": "1309972", "revid": "1573940", "url": "https://it.wikipedia.org/wiki?curid=1309972", "title": "Diaphorodoris papillata", "text": "Il doride dalle papille rosse (Diaphorodoris papillata ) \u00e8 un mollusco nudibranchio della famiglia Calycidorididae.\nDescrizione.\nCorpo bianco o giallastro traslucido, bordo del mantello giallo, piede biancastro, papille sul dorso a forma di cono di colore rosso acceso, rinofori dello stesso colore del corpo, di grosse dimensioni, lamellati, la parte terminale opaca.\nSimile nella colorazione a \"Chromodoris elegantula\" in cui le papille sono semplici macchie sul dorso.\nBiologia.\nSi nutre di briozoi dei generi \"Hippodiplosia\", \"Schizomavella\".\nDistribuzione e habitat.\nEndemico del Mar Mediterraneo, poco comune."}
{"id": "1309974", "revid": "29244", "url": "https://it.wikipedia.org/wiki?curid=1309974", "title": "Doride dalle papille rosse", "text": ""}
{"id": "1309976", "revid": "29244", "url": "https://it.wikipedia.org/wiki?curid=1309976", "title": "Diaphorodoris luteocincta papillata", "text": ""}
{"id": "1309984", "revid": "46523", "url": "https://it.wikipedia.org/wiki?curid=1309984", "title": "Moda goth", "text": ""}
{"id": "1309990", "revid": "6923", "url": "https://it.wikipedia.org/wiki?curid=1309990", "title": "Flare (aeronautica)", "text": "Flare (in gergo: richiamata; in inglese: svasatura, raccordo) \u00e8 il termine aeronautico con il quale si indica la manovra eseguita nella parte finale dell'atterraggio.\nLo scopo di questa manovra \u00e8 di diminuire sensibilmente la velocit\u00e0 di discesa prima di arrivare a toccare il suolo; in altre parole, se la \"flare\" non venisse effettuata, l'aeroplano arriverebbe a terra \"piatto\", toccando contemporaneamente la pista con tutti i carrelli, con il rischio di rimbalzare subendo danni.\nL'altezza a cui la \"flare\" viene eseguita varia molto a seconda del tipo di aeromobile. Su un aereo molto grande, come il Boeing 747, si inizia a richiamare a circa 50 piedi (poco pi\u00f9 di 15\u00a0metri). Se si richiamasse a 50 piedi con un Cessna 172, si rischierebbe uno stallo. A met\u00e0 della \"flare\" (o prima, nel caso di aeromobili pi\u00f9 piccoli), \u00e8 necessario mandare i motori in \"IDLE\" (al minimo), portando completamente indietro le manette e mantenendole in tale posizione finch\u00e9 il carrello principale non tocca terra.\nNonostante queste siano delle linee guida generali da seguire per l'esecuzione corretta di una \"flare\", la modalit\u00e0 di esecuzione pu\u00f2 dipendere da molti fattori; primo tra tutti la condizione della pista. Se la pista \u00e8 asciutta, il pilota pu\u00f2 eseguire una \"flare\" delicata. Se la pista \u00e8 bagnata o peggio, innevata o ghiacciata, \u00e8 buona norma eseguire la \"flare\" in maniera pi\u00f9 brusca, per fare in modo di toccare la pista il pi\u00f9 presto possibile e avere cos\u00ec pi\u00f9 spazio per frenare, cosa necessaria a causa della scarsa aderenza del fondo. In secondo luogo, pu\u00f2 capitare con alcuni velivoli commerciali che, con una \"flare\" molto delicata e un fondo viscido, si vada incontro al fenomeno dell\"aquaplaning\", causando quindi l'arresto delle ruote del carrello e il movimento incontrollato dell'aeromobile in pista. Questo \u00e8 anche il motivo per cui i passeggeri, durante un atterraggio in condizioni climatiche deteriorate, avvertono una toccata pesante, non dovuta quindi a un errore del pilota, bens\u00ec a una precauzione."}
{"id": "1309991", "revid": "125228358", "url": "https://it.wikipedia.org/wiki?curid=1309991", "title": "Syberia", "text": "Syberia - L'avventura di Kate Walker, conosciuto pi\u00f9 semplicemente con il nome di Syberia, \u00e8 un videogioco di tipo avventura grafica a tema steampunk di grande successo internazionale prodotto dalla Micro\u00efds e realizzato da Beno\u00eet Sokal, pubblicato nel 2002.\nSi tratta della seconda collaborazione fra il fumettista belga e la Micro\u00efds; le due parti avevano infatti lavorato insieme gi\u00e0 per \"Amerzone\", pubblicato nel 1999 (a cui \"Syberia\" fa diverse volte riferimento). \"Syberia\" ha avuto un grande successo di pubblico e di critica, vincendo diversi premi tra cui quello di miglior gioco dell'anno secondo la rivista \"GameSpy\". Sulla scia di questo successo, la Micro\u00efds ha in seguito ripubblicato \"Syberia\" come videogioco per DVD.\nIl videogioco ha avuto tre seguiti: \"Syberia II\" (2004), \"Syberia III\" (2017) e \"\" (2022).\nTrama.\nKate Walker \u00e8 una giovane e promettente avvocatessa di New York, la sua professione le consente di fare una bella vita agiata, inoltre \u00e8 fidanzata seriamente con un ragazzo di nome Dan e la sua vita sembra scorrere come quella di tante altre donne in carriera fin quando il capo dello studio legale in cui lavora la manda in un paesino delle Alpi francesi di nome Valadil\u00e8ne per concludere una trattativa d'affari. Kate si reca senza fare storie sul posto, convinta che l'affare da sbrigare sia una cosa di breve durata. Infatti lei rappresenta una grande azienda produttrice di giocattoli che intende acquistare la Fabbrica Voralberg, una piccola impresa locale travolta dai debiti da sempre specializzata nella fabbricazione di automi ad orologeria di altissima qualit\u00e0, l'accordo sul prezzo e su tutti i dettagli del contratto c'\u00e8 gi\u00e0, quindi in sostanza Kate Walker deve solo far firmare l'accordo ad Anna Voralberg, la proprietaria della fabbrica.\nIl giorno prima dell'arrivo di Kate a Valadil\u00e8ne Anna Voralberg muore a 86 anni senza eredi (sulla sua tomba \u00e8 indicato \"2002\" come anno di morte, che quindi \u00e8 anche l'anno in cui \u00e8 ambientata la storia, dato che inizia con il suo funerale), la cosa non sembra preoccupare pi\u00f9 di tanto Kate perch\u00e9 \u00e8 convinta che il notaio di Anna possa provvedere alla cessione della fabbrica, in quanto non sembrano esistere eredi legittimi, ma improvvisamente si viene a sapere da una lettera di Anna indirizzata al notaio e scritta negli ultimi giorni di vita che il fratello minore della defunta proprietaria, Hans Voralberg, settantanovenne creduto da tutti morto da pi\u00f9 di 60 anni \u00e8 invece vivo e vegeto in qualche parte nel mondo, e la sua morte \u00e8 stata inscenata dal padre dei due fratelli perch\u00e9 non sopportava l'idea di avere un figlio che preferiva viaggiare studiando storia e paleontologia piuttosto che occuparsi della fabbrica di famiglia. Di conseguenza Hans Voralberg \u00e8 il legittimo erede universale di tutti i beni di Anna Voralberg e quindi il notaio non pu\u00f2 provvedere alla vendita della fabbrica senza l'esplicito permesso di Hans. Kate \u00e8 dunque costretta a prolungare a tempo indeterminato la sua permanenza in Francia. Nel tentativo di rintracciare Hans Voralberg e di raggiungerlo, Kate Walker attraverser\u00e0 tutta l'Europa fino alle remote regioni della Siberia, durante questo tragitto sar\u00e0 aiutata dai ricordi di Anna e Hans e da un simpatico automa di nome Oscar che ha giaciuto per anni in stato di totale abbandono nella fabbrica in attesa di essere completato, e che la stessa Kate ha provveduto a terminare. Con l'aiuto di Oscar, Kate parte alla ricerca di Hans a bordo di un treno che la porter\u00e0 in ognuno (eccetto la prima visita ad Aralbad) dei luoghi del gioco.\nDurante il viaggio Kate parla con molte persone che hanno conosciuto Hans, e da questi dialoghi la ragazza comincia ad essere sempre pi\u00f9 incuriosita dal ritratto che emerge dell'\"idiot savant\" che pur essendo considerato da tutti uno stupido non mancava mai, quando era piccolo, di stupire tutta Valadil\u00e8ne con le sue creazioni meccaniche, lo stesso uomo che all'universit\u00e0 dimostrava di essere un genio di paleontologia senza riuscire mai a superare neanche l'esame pi\u00f9 semplice.\nCaratteristiche tecniche.\nIl gioco ha ricevuto parecchi apprezzamenti per le migliorie apportate al genere delle avventure grafiche, rispetto ai titoli precedenti.\nGrafica.\nI fondali 2D sono disegnati da Sokal (gi\u00e0 realizzatore di quelli di \"Amerzone\"), caratterizzando in modo realistico e preciso il diverso stile architettonico di ogni regione od area.\nSono stati ben curati i particolari e l'interazione con l'ambiente: ad esempio, quando un oggetto trovato per terra viene selezionato con il mouse per raccoglierlo, non lo si vede sparire immediatamente senza che Kate si muova (come succedeva in molti altri giochi del periodo), ma la si vede chinarsi per raggiungerlo, prenderlo e conservarlo nel giaccone che indossa.\nSonoro.\nL'audio del gioco \u00e8 sincronizzato con i movimenti dei personaggi (anche i passi) e con gli avvenimenti grafici. I rumori ambientali e di sottofondo, cos\u00ec come la colonna sonora, non sono standardizzati ma variano a seconda del luogo e rappresentano ci\u00f2 che realmente si trova in scena (un esempio di questo \u00e8 il canto degli uccelli, diverso per ogni tipo).\nLe musiche sono di Nick Varley e Dimitri Bodiansky.\nInterfaccia.\nNel precedente \"Amerzone\" l'interfaccia era punta e clicca in prima persona con schermate fisse in cui si poteva muovere la visuale liberamente. Qui invece l'autore ha scelto di cambiare radicalmente mettendo un'interfaccia in terza persona in cui si controllano direttamente i movimenti della protagonista Kate, mentre l'inquadratura \u00e8 fissa. Il cursore cambia colore od aspetto quando \u00e8 possibile cambiare schermata o in prossimit\u00e0 di un oggetto su cui interagire.\nL'inventario si richiama col tasto destro ed \u00e8 costruito in modo da separare gli oggetti raccolti dai documenti e le lettere trovate; dall'inventario si pu\u00f2 accedere anche al menu di gioco, che consente di salvare, caricare, modificare le opzioni e cos\u00ec via.\nI dialoghi sono anche sottotitolati, e il giocatore pu\u00f2 scegliere di quale argomento parlare con gli altri personaggi selezionandolo da un menu a forma di block-notes che li elenca: il giocatore seleziona l'argomento di interesse e il dialogo comincia, e se perde delle informazioni del dialogo pu\u00f2 riascoltarlo perch\u00e9 gli argomenti non scompaiono dal men\u00f9, per cui ogni dialogo pu\u00f2 essere ripetuto; tutti i dialoghi, cos\u00ec come le animazioni, si possono saltare velocemente con il tasto destro del mouse.\nCollegamenti con altre opere.\nIl gioco \u00e8 ambientato nello stesso universo della precedente avventura di Sokal, infatti \"Amerzone\" viene citato negli scenari della stazione di \"Barrockstadt\":\nDoppiaggio.\nEdizione italiana.\nL'edizione italiana dei primi due capitoli della serie \u00e8 stata curata da Jinglebell Communication, e le voci italiane sono rimaste pressappoco le stesse anche in \"Syberia II\".\nEdizioni straniere.\nEdizione francese.\nKate Walker \u00e8 stata doppiata da Fran\u00e7oise Cadol; gli altri personaggi sono stati doppiati da: Luc Gentil, Caroline Daparo, Danielle Hazan, Marie Vincent, Claire Guyot, C\u00e9line Monsarrant, C\u00e9dric Dumond, Manu Garijo, Marc Moro, Christian Fisher-Naudin, Hubert Drac (Oscar), Nick Mead, Michel Barbey, Jackie Berger, Stephanie Gordin e Jean-Louis Faure.\nEdizione inglese.\nKate Walker \u00e8 stata doppiata da Shannon Mann.\nAccoglienza.\nLa rivista \"Play Generation\" lo classific\u00f2 come il titolo punta e clicca pi\u00f9 stuzzicante tra quelli disponibili su PlayStation 2.\nSequel.\nNel 2004 \u00e8 stato pubblicato un seguito dal titolo \"Syberia II\" che ha riscosso altrettanto successo di critica e pubblico, le due avventure grafiche sono considerate dagli esperti non come due giochi della stessa saga ma piuttosto come due capitoli dello stesso gioco (nonostante prima dell'uscita di \"Syberia\" la Micro\u00efds non avesse idea che ne avrebbe prodotto un seguito); questo perch\u00e9 Syberia II riprende l'avventura esattamente nel punto in cui si era interrotta nel gioco precedente, continuandone la storia e approfondendo tutto ci\u00f2 che era presente nel primo capitolo. I due giochi sono completamente indipendenti dal punto di vista della risoluzione, si pu\u00f2 giocare a \"Syberia II\" senza aver mai visto \"Syberia\" ma per comprendere appieno la trama e i risvolti metaforici e psicologici del gioco \u00e8 fermamente consigliato giocarle entrambe. Nel 2006 viene pubblicata una edizione oro da collezione contenente \"Syberia\" e \"Syberia II\" in un unico DVD, uscita in edicola il 25 novembre dello stesso anno col quotidiano \"La Gazzetta dello Sport\" e \"SportWeek\".\nQuattordici anni dopo l'uscita di \"Syberia\", e dodici anni dopo l'uscita di \"Syberia II\", viene annunciata l'uscita del terzo capitolo della serie, Syberia III, in uscita il 20 aprile 2017 in Europa e il 25 aprile dello stesso anno in Nord America."}
{"id": "1310008", "revid": "1573940", "url": "https://it.wikipedia.org/wiki?curid=1310008", "title": "Felimare gasconi", "text": "Il doride di Gascon (Felimare gasconi ()) \u00e8 un mollusco nudibranchio della famiglia Chromodorididae.\nDescrizione.\nCorpo di colore blu, talvolta violetto, con tre strisce, la centrale bianca e le laterali gialle. Rinofori di colore blu, con una linea bianca pi\u00f9 o meno accentuata. Lunghezza fino a 4 centimetri.\nMolto simile a \"F. orsinii\", quest'ultimo per\u00f2 non presenta linee gialle n\u00e9 la linea bianca sui rinofori."}
{"id": "1310009", "revid": "21880", "url": "https://it.wikipedia.org/wiki?curid=1310009", "title": "Doride di Gascon", "text": ""}
{"id": "1310012", "revid": "125900532", "url": "https://it.wikipedia.org/wiki?curid=1310012", "title": "Iseo", "text": "Iseo (\"Iz\u00e9\" in dialetto bresciano) \u00e8 un comune italiano di abitanti della provincia di Brescia in Lombardia.\nImportante centro turistico sulla sponda sud-orientale del lago d'Iseo, si trova una ventina di chilometri a nord del capoluogo provinciale Brescia. Il suo territorio presenta le caratteristiche di un ambiente a cavallo fra il lago e la collina, fra l'acqua e la terra, particolarmente evidenti nell\"habitat\" della Riserva naturale Torbiere del Sebino. Rientra inoltre nella rinomata zona vitivinicola della Franciacorta.\nTerritorio.\nIseo \u00e8 formato da zona montana, collinare, lacustre. Le frazioni sono: Clusane, Pilzone e Cremignane. Localit\u00e0 sono: Zuccone, Covelo, Bosine, Ciochet.\nAl Passo dei Tre Termini passa il confine con Polaveno cio\u00e8 tra il Sebino-Franciacorta e la Valtrompia.\nStoria.\nIseo, in epoca romana, era attraversato da un'importante strada romana consolare che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il lago d'Iseo (lat. \"Sebinus lacus\": da cui il nome della strada) e terminando a \"Rognum\" (Rogno).\nNel IX secolo, all'epoca delle prime cronache che citano Iseo, il centro dipendeva dal monastero bresciano di San Salvatore. Nel 1161 le famiglie pi\u00f9 importanti erano i \"Sozzi\" e gli \"Isei\", questi ultimi guelfi e antenati dei ghibellini Oldofredi. Federico Barbarossa conquist\u00f2 e incendi\u00f2 il castello di Iseo alla fine del XII secolo.\nNel XIII secolo pass\u00f2 sotto la signoria di una potente famiglia del luogo, gli Oldofredi, finch\u00e9 nel 1385 divenne parte del territorio bresciano. Nel 1426 il Conte di Carmagnola conquistava il territorio di Iseo al servizio della Repubblica Veneta, e ne affidava il controllo al Comune di Iseo, divenendo capoluogo della \"Quadra di Iseo\".\nDelle origini medievali Iseo conserva ancora tracce di alcuni edifici del centro storico, mentre il lungolago \u00e8 stato risistemato nell'Ottocento. Rilevante il monumento a Gabriele Rosa con le figure allegoriche della \"Scienza\", \"Fede Repubblicana\" e della \"Fermezza al Lavoro\" del celebre scultore Ettore Ferrari sul lungolago.\nL'abitato d'Iseo svilupp\u00f2 una crescita economica, \u00e8 inoltre attestata la presenza fin dal 1460 di un banco tenuto da ebrei. L'importanza di questo sviluppo commerciale trova riscontro anche nello studio, da parte di Leonardo da Vinci, di un canale navigabile Bergamo-Brescia via Iseo.\nNel 1784 gli artigiani e i commercianti lanieri si costituirono in \"universit\u00e0\", a testimonianza dell'importanza assunta da questo settore nell'economia del paese, sulla quale poggiava la borghesia, la quale salut\u00f2 favorevolmente l'arrivo della Repubblica Cisalpina.\nAltro importante settore fu quello della seta. Con gli Asburgo arriv\u00f2 l'illuminazione pubblica (1819, poi trasformata a gas nel 1873, ed elettrificata nel 1898), fu costruito il nuovo cimitero (1822), fu aperto l'ospedale (1841). Nel 1834 furono aperte regolari linee di navigazione sul lago. Nel 1870-80 furono avviate tre filande a vapore e nel 1875 fu allargato il porto, dal quale passava l'80% dei cereali diretti in Valcamonica. Dieci anni pi\u00f9 tardi fu inaugurata la linea ferroviaria Brescia-Iseo: il suo prolungamento fino a Edolo (1907) far\u00e0 perdere a Iseo il ruolo di nodo dei traffici verso la Val Camonica.\nAl centro della piazza principale, Piazza Garibaldi, si trova la prima statua non equestre dedicata a Giuseppe Garibaldi del mondo: fu inaugurata nel 1883 da Gabriele Rosa e fu scolpita da Pietro Bordini.\nNel 1927 vennero aggregati a Iseo i comuni di Clusane sul Lago e Pilzone. Durante la seconda guerra mondiale, venne aperto il Ghetto di Iseo nel quale vengono isolati i cittadini ebrei. Dal 1943 al 1945, Iseo fu la sede dell'Aeronautica Nazionale Repubblicana, dipartimento delle forze armate della Repubblica Sociale Italiana.\nMonumenti e luoghi d'interesse.\nAree naturali.\nTorbiere del Sebino.\nLa riserva naturale Torbiere del Sebino \u00e8 una delle riserve naturali regionali istituite dall'amministrazione lombarda.\n\u00c8 un'area naturale di 360 ettari, che ha avuto origine dall'attivit\u00e0 di estrazione della torba ed \u00e8 ubicata a sud della sponda meridionale del lago d'Iseo a 185 m s.l.m.\nLa Riserva Naturale delle Torbiere del Sebino, dichiarata \"zona umida di importanza internazionale\" secondo la Convenzione di Ramsar e Sito di Interesse Comunitario (SIC) della Rete Natura 2000, \u00e8 considerata un'area prioritaria per la biodiversit\u00e0 nella Pianura Padana lombarda. Ci\u00f2 si deve alla variet\u00e0 di \"habitat\" e di specie, acquatico-palustri, pregiate o d'interesse comunitario presenti nel territorio, rare o a rischio di estinzione in Lombardia e in Italia.\nCultura.\nIstruzione.\nBiblioteca.\nLa biblioteca comunale \u00e8 la \"Fulgenzio Rinaldi\" con sede nel Castello Oldofredi.\nScuole.\nA Iseo si trova una scuola dell'infanzia, una primaria, una secondaria di primo grado e una di secondo grado. La pi\u00f9 grande e importante tra queste \u00e8 l'I.I.S. Giacomo Antonietti. Nell'istituto superiore, nato il 1\u00ba settembre 2000 dall'accorpamento del Liceo Scientifico, dell'Istituto Tecnico Commerciale e dell'IPIA gi\u00e0 presenti nel paese, sono presenti sezioni di liceo scientifico, liceo scientifico delle scienze applicate, AFM, CAT e corsi professionali nazionali e regionali.\nMedia.\nPeriodici:\nMusica.\nNel 1964 fu creato il \"Coro Isca\", una realt\u00e0 corale di voci maschili tuttora affermata che, grazie all'originalit\u00e0 interpretativa della storica maestra Elena Allegretti Camerini, si \u00e8 fatto apprezzare in Italia e in Europa con pi\u00f9 di 1 000 concerti. Il coro si esprime soprattutto nel repertorio alpino e di montagna, ma esegue anche composizioni sacre e profane e musiche popolari internazionali. Attualmente \u00e8 diretto dalla maestra Maria Lissignoli.\nArte.\nNel 1947, per promuovere un rilancio della localit\u00e0 sotto il profilo artistico - culturale dopo il conflitto, fu istituito il Premio Iseo di pittura.\nEconomia.\nLe attivit\u00e0 economiche presenti nel comune riguardano tutte le tre aree tradizionali dell'agricoltura (legata in particolare al settore vitivinicolo), dell'industria (manifatturiera in genere, edilizia nello specifico) e soprattutto dei servizi (con turismo, commercio e attivit\u00e0 immobiliare in evidenza).\nInfrastrutture e trasporti.\nFerrovie.\nIl territorio comunale \u00e8 servito dalla ferrovia Brescia-Iseo-Edolo di propriet\u00e0 regionale, gestita da Ferrovienord, mentre il servizio sulla stessa \u00e8 espletato da Trenord.\nSono presenti due stazioni: quella di Iseo, posta in via Repubblica 1, la quale \u00e8 classificata come \"principale\" dal gestore ed \u00e8 punto di interscambio con l'imbarcadero per la navigazione sul lago, e la fermata di Pilzone nell'omonima frazione, in via Giovanni XXIII, 4.\nA Iseo \u00e8 presente anche il deposito del materiale rotabile utilizzato dal gestore per la linea.\nAutolinee.\nIl comune \u00e8 servito da alcune autolinee interurbane esercite dai consorzi Trasporti Brescia Sud e Brescia Nord e dalla Ferrovie Nord Milano Autoservizi (FNMA):\nBattelli.\nIseo \u00e8 collegata a Monte Isola e ad altre localit\u00e0 del Sebino da alcune linee della societ\u00e0 Navigazione Lago d'Iseo\nSport.\nIl 25 maggio 1973 la 6\u00aa tappa del Giro d'Italia si \u00e8 conclusa a Iseo con la vittoria dell'italiano Gianni Motta, maglia rosa al belga Eddy Merckx. Il 26 maggio dello stesso anno \u00e8 iniziata sempre da Iseo la 7\u00aa tappa con destinazione Lido delle Nazioni.\nLa citt\u00e0 ha ospitato l'arrivo della tappa 17 del Giro d'Italia 2018, vinta in volata da Elia Viviani. La maglia rosa era sulle spalle del corridore britannico Simon Yates."}
{"id": "1310016", "revid": "339392", "url": "https://it.wikipedia.org/wiki?curid=1310016", "title": "Chromodoris orsinii", "text": ""}
{"id": "1310017", "revid": "339392", "url": "https://it.wikipedia.org/wiki?curid=1310017", "title": "Doris orsinii", "text": ""}
{"id": "1310020", "revid": "767487", "url": "https://it.wikipedia.org/wiki?curid=1310020", "title": "Correndo con le forbici in mano", "text": "Correndo con le forbici in mano (\"Running with Scissors\") \u00e8 un film del 2006 diretto da Ryan Murphy, tratto dall'omonimo romanzo autobiografico di Augusten Burroughs.\nTrama.\nAugusten Burroughs ha un padre assente e alcolizzato e una madre ossessionata dalla scrittura e dal proprio subconscio creativo. Dopo la loro drammatica separazione, Augusten viene dimenticato e parcheggiato nella casa del dottor Finch, l'originale quanto folle psichiatra della madre. L'uomo, che pratica la scienza della psichiatria come fosse un'alchimia, esercita sui propri pazienti un forte ascendente. Derubata dei beni e della salute, Deirdre Burroughs lascia che il dottor Finch adotti Augusten.\nAbbandonato in una casa vittoriana tinta di rosa, Augusten si rassegna presto a convivere con la sua nuova famiglia: la signora Finch, madre affettuosa che passa le sue giornate davanti agli episodi di Dark Shadows, Hope, figlia maggiore dei Finch devota al padre e al suo gatto Freud, Natalie, figlia minore col vizio dell'elettroshock e Neil Bookman, figlio adottivo gay col complesso di Edipo. Deciso a sopravvivere all'abbandono dei suoi e alle paranoie quotidiane dei Finch, Augusten attraverser\u00e0 tutto d'un fiato gli anni settanta e l'adolescenza, approdando a New York dove trover\u00e0 lavoro come pubblicitario. Il seguito delle sue avventure nella Grande Mela saranno raccolte nel libro autobiografico intitolato \"Dry\"."}
{"id": "1310023", "revid": "767487", "url": "https://it.wikipedia.org/wiki?curid=1310023", "title": "Daniela (album)", "text": "Daniela (album), \u00e8 una raccolta di successi del cantante Christian"}
{"id": "1310025", "revid": "729019", "url": "https://it.wikipedia.org/wiki?curid=1310025", "title": "Violino e fruttiera", "text": "Violino e fruttiera \u00e8 un'opera realizzata nel 1913 dal pittore spagnolo Pablo Picasso.\nQuest'opera \u00e8 realizzata su tela e misura cm 65x50. \u00c8 conservata a Filadelfia, al Museum of Art."}
{"id": "1310028", "revid": "339392", "url": "https://it.wikipedia.org/wiki?curid=1310028", "title": "Plateaux Region (Congo)", "text": ""}
{"id": "1310039", "revid": "287204", "url": "https://it.wikipedia.org/wiki?curid=1310039", "title": "Zuhayr ibn Ab\u012b Sulm\u0101", "text": "Vita.\nNato in una famiglia di poeti, Zuhayr b. Ab\u012b Sulm\u0101 Rab\u012b\u02bfa b. Riyy\u0101\u1e25 al-Muzan\u012b inizi\u00f2 la sua attivit\u00e0, secondo la prassi dell'epoca, come \"r\u0101w\u012b\" e in particolare di \u02bfAws b. Hajar. Assai poco sappiamo della sua vita, vita che, secondo le fonti, sarebbe stata particolarmente lunga: in un verso della sua mu\u02bfallaqa dichiara: \"Sono stanco del peso della vita, chi vive ottant'anni non ha padre ed \u00e8 stanco\". Dovrebbe comunque aver raggiunto i 97 anni e si narra che a 100, forse gi\u00e0 monoteista, avrebbe incontrato, secondo il Kit\u0101b al-Agh\u0101n\u012b il profeta Maometto. Il poeta Ka\u02bfb b. Zuhayr, autore della \"qas\u012bda\" rivolta a Maometto (detta \"al-Burda\"), era figlio e \"r\u0101w\u012b\" di Zuhayr, cos\u00ec come il meno conosciuto Bukhayr.\nStile e opere.\nFu testimone della lunga guerra scoppiata nella seconda met\u00e0 del VI secolo, detta \"di D\u0101his\", dal nome del cavallo che fu all'origine degli scontri fra gli \u02bfAbd e i Dhuby\u0101n, entrambi dei Ghataf\u0101n; guerra intertribale che si concluse grazie alle capacit\u00e0 di due valorosi e saggi capi. A questi ultimi Zuhayr dedica la sua \"mu\u02bfallaqa\". Infatti la \"mu\u02bfallaqa\", dopo un lungo preambolo amoroso, \"nas\u012bb\", dedicato alla moglie Umm Awf\u0101', \u00e8 centrata sulla lode di Harim e di al-H\u0101rith che con la loro generosit\u00e0 e saggezza riuscirono a porre fine alla sanguinosa guerra, per terminare con una serie di aforismi e di versi sentenziosi contenenti riflessioni sul destino e la caducit\u00e0 delle cose del mondo, temi che ben si addicono a un uomo avanti negli anni. Poeta assai scrupoloso, \u00e8 considerato \u201cuno schiavo del verso\u201d in quanto dedicava molto tempo, talvolta anche un anno, alla stesura dei suoi componimenti, aspetto che ha suscitato nei secoli opposte posizioni: alcuni lo hanno accusato di artificiosit\u00e0 e di fare uso di \"enjambement\" mentre altri ne hanno apprezzato la forma e la limpidezza delle immagini.\nIl d\u012bw\u0101n pervenutoci comprende 7 poesie, fra cui la sua \"mu\u02bfallaqa\", e 36 frammenti per un totale di circa 680 versi. La maggior parte sono panegirici con uno stile tranquillo, poderoso, con descrizioni delicate, riflessive; la lingua \u00e8 ricercata e musicale."}
{"id": "1310042", "revid": "106356", "url": "https://it.wikipedia.org/wiki?curid=1310042", "title": "Doe Or Die", "text": ""}
{"id": "1310043", "revid": "126257", "url": "https://it.wikipedia.org/wiki?curid=1310043", "title": "Calandra (veicoli)", "text": "La calandra \u00e8 la prosecuzione verticale del cofano anteriore di un veicolo, generalmente composto dalla mascherina forata che copre il radiatore, dai dispositivi di illuminazione e dalla sezione frontale di carrozzeria che li comprende, fungendo anche da carenatura del motore. \nStoria.\nNella prima met\u00e0 del XX secolo, il termine \"calandra\" identificava esclusivamente la cornice grigliata posta a protezione del radiatore, e consegu\u00ec il moderno significato in virt\u00f9 dell'evoluzione tecnica delle carrozzerie automobilistiche che, a partire dagli anni cinquanta, generalmente comprendono i dispositivi di illuminazione e la maschera del radiatore delle carenature frontali di motore e parafanghi in un'unica superficie.\nSignificati extra-automobilistici.\nIn campo nautico, il termine \"calandra\" viene utilizzato per definire la protezione esterna del motore fuoribordo."}
{"id": "1310055", "revid": "2373", "url": "https://it.wikipedia.org/wiki?curid=1310055", "title": "Euglenophyta", "text": ""}
{"id": "1310056", "revid": "486946", "url": "https://it.wikipedia.org/wiki?curid=1310056", "title": "Yulia Volkova", "text": ""}
{"id": "1310060", "revid": "287204", "url": "https://it.wikipedia.org/wiki?curid=1310060", "title": "Campionato Sergipano", "text": "Il Campeonato Sergipano \u00e8 il campionato di calcio dello stato di Sergipe, in Brasile. Si svolge dal 1918, dal 1927 \u00e8 organizzato dalla \"Federa\u00e7\u00e3o Sergipana de Futebol (FSF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1310062", "revid": "1318658", "url": "https://it.wikipedia.org/wiki?curid=1310062", "title": "Locomotiva FS 552", "text": "La locomotiva a vapore gruppo 552 ex 180 bis RA era una locomotiva a 2 assi motori e carrello anteriore biassiale, con tender accoppiato a tre assi, alimentata a carbone, che le Ferrovie dello Stato acquisirono dalla cessata SFM, Societ\u00e0 Italiana per le strade ferrate meridionali, susseguentemente alla loro costituzione nel 1905. Raggiungeva una velocit\u00e0 di 100\u00a0km/h e rappresenta il massimo sviluppo delle locomotive a due assi accoppiati, superate soltanto dall'introduzione di motrici a tre assi accoppiati. Per la rilevanza del progetto una di esse fu presentata all'Esposizione di Parigi del 1900, destando un vivo interesse.\nLa locomotiva FS 552.036 \u00e8 stata conservata insieme alle altre glorie delle Ferrovie dello Stato nel Museo nazionale della scienza e della tecnologia Leonardo da Vinci di Milano.\nStoria.\nLa locomotiva venne progettata dall'ingegnere Enrico Riva Capo del Servizio Trazione della SFM (Rete Adriatica), partendo e migliorando il progetto delle 180 RA (Locomotiva FS 550). Le prime 24 locomotive del gruppo vennero ordinate alla Breda di Milano e all'Ansaldo di Sampierdarena. Le due aziende costruttrici nazionali, che ne avevano avuta una ordinazione di 12 unit\u00e0 ciascuna, le consegnarono nel 1899 e furono immatricolate nel gruppo 180-bis del parco macchine societario con i numeri progressivi SFM 1865-1888. Una seconda ordinazione di ulteriori 12 unit\u00e0 venne fatta alla Breda e consegnata tra il 1900 e il 1901 e venne immatricolata come RA 1889-1900. Con il passaggio alle Ferrovie dello Stato intorno al 1906 vennero rinumerate FS 5521-5544 e FS 5545-5556. In seguito costituirono il gruppo 552.\nLe locomotive del gruppo 552 trainarono i treni pi\u00f9 importanti come i diretti e i direttissimi e furono alla testa di prestigiosi treni come la \"Valigia delle Indie\" (\"Peninsular Orientale Express)\". Dal 1900 fino al 1914 le Gr. 552 trainarono il convoglio postale settimanale Londra-Bombay lungo il tratto italiano da Milano a Brindisi. Traghettato sulla Manica, il treno attraversava la Francia ed entrava in Italia attraverso il traforo ferroviario del Frejus. A Brindisi i viaggiatori e la posta venivano imbarcati sul piroscafo inglese, che passava per il canale di Suez e proseguiva fino all'India, da cui il soprannome di \"Valigia delle Indie\". Il treno era composto da un bagagliaio per la posta, due carrozze letto e una vettura ristorante. Raggiungeva una velocit\u00e0 di 100\u00a0km/h, per l'epoca considerevole.\nQueste macchine rappresentano il massimo sviluppo delle locomotive a due assi accoppiati, superate soltanto dall'introduzione di motrici a tre assi accoppiati. Durante il periodo di massimo utilizzo, le locomotive Gr. 552 venivano considerate macchine di grande pregio, destinate a rimorchiare treni importanti su prestigiose linee internazionali. Una volta sostituite da macchine con prestazioni superiori, le locomotive Gr. 552 vennero destinate al servizio su linee di pianura, in particolare nel Veneto. Costruite in 36 esemplari, alcune di queste locomotive rimasero in servizio fino ai primi anni del secondo dopoguerra.\nFunzione.\nLe Gr 552 sono locomotiva per treni veloci a 2 assi motori. I nomi delle locomotive a vapore sono composti dalla sigla Gr seguita da un numero a sei cifre con un significato preciso. Il primo numero indica il gruppo, che individua motrici con specifiche tecniche e usi simili. Il secondo numero indica il modello, ovvero una serie di macchine che presentano lo stesso telaio e gli stessi impianti. Il terzo numero indica una variazione di alcune caratteristiche tecniche del modello originale. Il successivo insieme di tre numeri indica il progressivo di macchina nell'ambito del modello. Ad esempio la 552\u00a0036 \u00e8 la trentaseiesima macchina di tipo 52 nel gruppo 5. Principali gruppi di classificazione 4 Locomotive per linee di montagna a 4 o 5 assi motori. 5 Locomotive per treni veloci a 2 assi motori. 6 Locomotive per treni veloci a 3 assi motori. 7 Locomotive per treni merci a 4 assi motori. 8 Locomotive da manovra a 3 assi motori. 9 Locotender di linea.\nCaratteristiche.\nLe locomotive del Gruppo 552 FS, della potenza di 650\u00a0CV, erano mezzi di trazione versatili e veloci. Vennero costruite a vapore saturo e semplice espansione con 2 cilindri esterni; La caldaia adottata, la cui pressione massima venne stabilita in 12 bar risult\u00f2 la pi\u00f9 vaporiera del tempo facendo della \"180 Bis\" una delle migliori macchine europee. La distribuzione del vapore era del tipo a cassetto con leveraggio distributore sistema Stephenson. Furono locomotive molto veloci per il proprio tempo essendo in grado di raggiungere 100\u00a0km/h.\nErano dotate di freno ad aria compressa e riscaldamento a vapore. La prima serie era dotata anche del freno a vuoto non automatico.\nIl tender accoppiato, del peso massimo di 28.300\u00a0kg, venne costruito a tre assi allo scopo di mantenere basso il peso assiale; la sua capacit\u00e0 era di 10.500\u00a0kg d'acqua e di 4000\u00a0kg di carbone. Con il secondo gruppo di locomotive il tender venne maggiorato a 12.000\u00a0kg di acqua e il suo peso complessivo aument\u00f2 a 29.900\u00a0kg.\nLa locomotiva a vapore poggia su un rodiggio 220, composto da due assi portanti anteriori e due sale motrici accoppiate. Al di sopra della caldaia, dotata di un sistema a vapore saturo ad espansione semplice, sono posizionati i due distinti rilievi della sabbiera, a pianta rettangolare, e del duomo, a pianta circolare, mentre nella parte anteriore si trova un fumaiolo semplice, situato in corrispondenza della camera a fumo. La locomotiva dispone di due cilindri esterni, alimentati per mezzo di distributori a cassetto equilibrato secondo il sistema di distribuzione Stephenson. L'impianto frenante \u00e8 costituito da un freno ad aria compressa automatico. La locomotiva \u00e8 completa di tender a tre assi per il trasporto delle scorte di acqua e carbone. La macchina presenta una verniciatura di colore nero lucido, ad eccezione dei raggi delle ruote, della trave dei respingenti, delle fiancate del telaio e dell'incavo delle bielle verniciati di rosso e dei cerchi delle ruote di colore bianco."}
{"id": "1310063", "revid": "983767", "url": "https://it.wikipedia.org/wiki?curid=1310063", "title": "Ghana International Airlines", "text": "Ghana International Airlines (GIA) era la compagnia di bandiera del Ghana, operava voli passeggeri e cargo. Il suo hub era l'aeroporto di Accra-Kotoka\nStoria.\nLa linea aerea fu fondata nel 2004 grazie ad una partnership tra il governo del Ghana e un gruppo di investitori privati al fine di sostituire Ghana Airways che aveva cessato le attivit\u00e0. Il gruppo manageriale fu affidato a Ralph Atkin, fondatore di SkyWest negli Stati Uniti coadiuvato da altri professionisti del settore.\nGhana International Airlines inizi\u00f2 ad operare il 29 ottobre del 2005 con voli giornalieri da Accra per Londra Gatwick con un Boeing 757. Servizi stagionali per Johannesburg furono inaugurati il 30 ottobre del 2006. Nel novembre del 2006 si aggiunse alla flotta un Boeing 767.\nLa linea aerea era partecipata per il 70% governo del Ghana e per il 30% da un consorzio statunitense. A marzo del 2008 contava 168 dipendenti..\nHa terminato le operazioni nel maggio del 2010.\nFlotta.\nLa flotta operativa di Ghana International Airlines era costituita, al 7 maggio 2010, da 1 aeromobile:"}
{"id": "1310072", "revid": "124438866", "url": "https://it.wikipedia.org/wiki?curid=1310072", "title": "Micro\u00efds", "text": "Micro\u00efds, conosciuta anche come MC2-Micro\u00efds, \u00e8 un'azienda francese che si occupa della pubblicazione e della realizzazione di videogiochi, il cui marchio appartiene dal 2010 alla Anuman Interactive.\nStoria.\nMicro\u00efds \u00e8 stata fondata nel 1984 da Elliot Grassiano come casa sviluppatrice di videogiochi. Dal 1995 produce e pubblica i suoi prodotti. Si espande affiancando al quartier generale di Parigi una sede di sviluppo in Canada e una di pubblicazioni a Milano. Nel 2003 la fusione con MC2-France e Wanadoo Edition la salva dalla bancarotta.\nIl 2 marzo 2005 Ubisoft annuncia un accordo per l'acquisto della sede canadese di \"MC2-Micro\u00efds\" con lo scopo di integrarla nella sua sede di Montr\u00e9al, ma senza toccare la propriet\u00e0 intellettuale, che rimane della casa francese. Con l'operazione 50 dipendenti Micro\u00efds Canada vengono trasferiti a Ubisoft Montreal. Conseguentemente Micro\u00efds Italia esce dalla compagnia e diventa Blue Label Entertainment, distributore di giochi \"MC2-Micro\u00efds\" e sviluppatore.\nMicro\u00efds smette di produrre videogiochi fino alla fine del 2007, quando MC2 decide di rilanciare il marchio.\nNel giugno del 2008 la societ\u00e0 annuncia l'intenzione di convertire alcuni dei suoi titoli di successo per iPhone."}
{"id": "1310088", "revid": "125749235", "url": "https://it.wikipedia.org/wiki?curid=1310088", "title": "Roberto Mandel", "text": "Scrisse numerose opere di carattere storico e scientifico, romanzi per ragazzi e libri di testo.\nBiografia.\nNacque a Treviso da Yusuf Emile, principe di Hetimandel, di discendenza turco-afgana (Hetimandel R\u016bd) e dalla contessa Vittoria Adelaide Sugana di Treviso. Il padre Yusuf Emile era figlio del principe Yusuf Lorenz, barone di Koszeg ed ambasciatore dell'impero austroungarico e di una principessa Corsini. La madre Vittoria era nipote di Vittorio Emanuele II di Savoia e della sua moglie morganatica Rosa Vercellana. Fu di religione islamica. Si laure\u00f2 in Fisica nel 1922 a Padova e fu docente universitario. \nMaggiore durante la prima guerra mondiale, ne riport\u00f2 un'invalidit\u00e0 permanente. Insignito di varie onorificenze ebbe, in qualit\u00e0 di capitano al servizio dello Stato maggiore delle forze armate italiane, facile accesso ad archivi segreti, che gli permisero di pubblicare un'autorevole storia illustrata della Prima guerra mondiale, in sei volumi. Dall'inizio del regime fascista, svolse importanti incarichi nelle corporazioni e nel Partito. \nFu amico intimo di Gabriele D'Annunzio (divenuto padrino del figlio Gabriele Mandel), a cui dedic\u00f2 la biografia \"Gabriele D'Annunzio il buon sementatore\", La Nazionale, Bologna 1923, poi ampliata e riedita come Il forte legame d'amicizia con Gabriele D'Annunzio inizi\u00f2 per la condivisione d'ideali nazionali e sociali e per le comuni idee, anche massoniche, di elevazione individuale e della societ\u00e0. Roberto Mandel entr\u00f2 in massoneria grazie al generale Pietro Badoglio, ed ebbe come riferimento una loggia del Grande Oriente d'Italia di Napoli. Le loro vite si divisero quando Roberto Mandel fu costretto a lasciare l'Italia e scelse di andare a vivere a Parigi. \nDopo il matrimonio con Carlotta Rimini, artista ebrea di origini veneziane, scrittrice e pubblicista, si allontan\u00f2 dal regime fascista, sempre pi\u00f9 colonialista e razzista. La sua opposizione alle leggi razziali e all'entrata dell'Italia in guerra lo port\u00f2 ad essere imprigionato, verso la fine del secondo conflitto mondiale nel carcere di San Vittore, insieme al figlio Gabriele. Entrambi riusciranno a fuggire, in modo rocambolesco. Il libro di Roberto Mandel \"San Vittore - Inferno nazifascista\" (Societ\u00e0 Libraria Lombarda, Milano 1945) descrive le disavventure vissute.\nTra le opere di Mandel, spicca \"Il cantico dei cieli\" (SLM, 1940), poema sufico. Libri bellici: la monumentale \"Storia popolare illustrata della prima guerra mondiale\" (A. Gorlini, dal 1930 al 1934); \"La guerra aerea\" (Editoriale Moderna, 1931); \"La guerra di domani\" (Aurora, 1934). Inoltre \"Il poema italico\" (A. Gorlini), \"Il libro dei libri\" (A. Gorlini), \"Gandhi e la prossima guerra europea\" (A. Gorlini, 1930) e il romanzo fantascientifico \"Il volo alle stelle\" (Sonzogno, 1931), che narra di un avventuroso viaggio aereo al Polo Nord. Le sue numerose opere, pure di tono giocoso come \"La trovata di Arlecchino\" (La Lanterna, 1932) o di speculazione scientifica, quale \"La vita dell'Universo\" (Scrittori Associati, 1931) lo resero autore noto e popolare.\nVoci correlate.\nBIBLIOGRAFIA:\nC\u00e9cile Tourmarinson - \"Roberto Mandel\" ; Milano-Paris, Relations Latines Ed., 1960."}
{"id": "1310092", "revid": "124697746", "url": "https://it.wikipedia.org/wiki?curid=1310092", "title": "Palazzo dello Spagnolo", "text": "Il palazzo dello Spagnolo o dello Spagnuolo (gi\u00e0 palazzo Moscati) \u00e8 un palazzo monumentale di Napoli, ubicato in via Vergini al civico 19 nel rione Sanit\u00e0, in pieno centro storico cittadino.\nStoria.\nIl palazzo dello spagnolo venne eretto nel 1738 su commissione del marchese di Poppano Nicola Moscati, unificando due lotti ricevuti dalla moglie. Il progetto, compresa la realizzazione della monumentale scala a doppia rampa, definita ad \"ali di falco\", che fu pensata come una sorta di luogo di incontro, in cui avveniva una vera e propria vita sociale, viene affidato cos\u00ec a Ferdinando Sanfelice, mentre a Francesco Attanasio vennero chiesti i lavori di stucco in stile rococ\u00f2 che furono da lui progettati, ma eseguiti successivamente da Aniello Prezioso.\nFrequenti erano le visite di Carlo III di Borbone, che nel palazzo cambiava i cavalli per prendere dei buoi, unici animali capaci di portarlo fino a Capodimonte lungo la ripida via Vergini.\nSul finire del secolo venne acquistato da un nobile di Spagna, Tommaso Atienza, il cui soprannome \"lo Spagnolo\" \u00e8 il motivo per cui il palazzo si chiama oggi in tale modo. Il nuovo proprietario realizz\u00f2 delle opere di espansione del palazzo facendo costruire un ulteriore piano (l'ultimo) e facendo realizzare gli affreschi al piano nobile, andati poi perduti a causa dei cattivi restauri avvenuti nel corso degli anni, e al secondo piano.\nNel 1850 il palazzo fu acquistato dalla famiglia Costa grazie al forte indebitamento di Atienza, il quale raggiunse quello stato, probabilmente, a causa di ingenti spese per le estrose opere di abbellimento del palazzo.\nSuccessivamente, il palazzo (come molti edifici di Napoli), vide la propriet\u00e0 frammentata in pi\u00f9 parti costituendo oggi diverse propriet\u00e0 private. Solo due appartamenti all'ultimo piano, in fase di restauro, sono riusciti ed esser stati acquistati dalla Regione Campania.\nIl palazzo ha ospitato, in passato, l'istituto delle guarattelle (museo dei burattini locali e internazionali); attualmente, il secondo e terzo piano sono sede di un istituendo museo dedicato a Tot\u00f2, la cui apertura al pubblico viene di anno in anno posticipata.\nDescrizione.\nIl palazzo \u00e8 forse il pi\u00f9 pregevole esempio di architettura civile in stile barocco napoletano, grazie soprattutto alla imponenza esemplare della scala principale a doppia rampa, che costituisce la facciata interna dell'edificio, nonch\u00e9 caratteristica architettonica principale del barocco napoletano. Non a caso sono diversi gli edifici in tale stile che presentano uno scalone d'accesso simile a quello del palazzo dello Spagnolo. Si ricordano per esempio anche il palazzo Trabucco, Palazzo Venezia, palazzo Sanfelice, Palazzo di Majo, Palazzo Tufarelli ed altri ancora.\nTutto l'edificio \u00e8 inoltre caratterizzato da decorazioni in stucco in stile rococ\u00f2, le quali sono state realizzate intorno al 1740 dallo stuccatore Aniello Prezioso, su schizzo di Francesco Attanasio. \nLe porte di accesso agli appartamenti sono decorate con stucchi che inquadrano medaglioni con i ritratti a busto della famiglia che abitava quell'appartamento."}
{"id": "1310098", "revid": "726373", "url": "https://it.wikipedia.org/wiki?curid=1310098", "title": "Sfera di Alexander", "text": "La sfera di Alexander \u00e8, in geometria, un oggetto topologico scoperto nel 1924 dal matematico James Alexander. Si tratta di una superficie nello spazio omeomorfa a una sfera, ma con propriet\u00e0 molto diverse da questa.\nCostruzione.\nLa sfera di Alexander \u00e8 costruita come bordo di un oggetto tridimensionale, definito iterando infinite volte la costruzione mostrata in figura. La costruzione parte da un \"arco solido\" di toro solido, avente due estremit\u00e0. Il procedimento iterativo consiste nell'aggiungere ad ogni estremit\u00e0 un altro arco solido analogo, pi\u00f9 piccolo (le \"corna\"): il numero di estremit\u00e0 raddoppia. \nIl risultato di questo procedimento \u00e8 un oggetto omeomorfo ad un albero con rami che si diramano infinitamente. Se i rami non si diramassero infinitamente, ma fossero finiti, questo oggetto sarebbe omeomorfo al disco tridimensionale\nPoich\u00e9 i rami sono infiniti in tutte le direzioni, l'oggetto descritto \u00e8 invece omeomorfo al disco a cui \u00e8 stato rimosso un insieme di Cantor contenuto nel bordo. Ogni punto di questo insieme di Cantor corrisponde ad un percorso infinito lungo i rami, definito da una sequenza infinita di lettere \"s\" e \"d\", corrispondenti alla svolta (a \"sinistra\" o \"destra\") effettuata ad ogni diramazione. \nLa chiusura di questo oggetto in formula_2 \u00e8 omeomorfa al disco: ogni percorso infatti ha come limite un punto dello spazio, e percorsi diversi hanno limiti diversi. Il bordo della chiusura \u00e8 quindi omeomorfo ad una sfera: questa \u00e8 la sfera di Alexander.\nPropriet\u00e0.\nLa sfera di Alexander, pur essendo omeomorfa alla sfera standard\n\u00e8 contenuta nello spazio in modo molto differente. Come la sfera standard, separa lo spazio in due zone: quella interna e quella esterna; quella interna \u00e8 una palla. Quella esterna \u00e8 per\u00f2 notevolmente differente: non \u00e8 semplicemente connessa (mentre la parte esterna della sfera standard lo \u00e8). Infatti una curva semplice chiusa che allaccia un qualsiasi ramo non \u00e8 contraibile tramite una omotopia. \nNe segue che non esiste nessun omeomorfismo dello spazio che porti formula_4 nella sfera di Alexander. I modi in cui la sfera standard e quella di Alexander sono contenute nello spazio sono topologicamente differenti.\nAggiungendo un punto a formula_2 tramite proiezione stereografica, la sfera di Alexander \u00e8 un oggetto dentro la sfera formula_6. La sfera standard formula_4 separa formula_6 in due pezzi, entrambi omeomorfi ad una palla. La sfera di Alexander borda invece una palla da una parte sola.\nDifferenziabilit\u00e0.\nLa sfera di Alexander non \u00e8 una superficie differenziabile dello spazio formula_2: non \u00e8 infatti differenziabile nei punti dell'insieme di Cantor aggiunto al limite. In questi punti non \u00e8 ad esempio definito un piano tangente.\nIl fatto che la sfera di Alexander non sia differenziabile \u00e8 cruciale: una sfera differenziabile nello spazio \u00e8 in effetti sempre equivalente a quella standard, a meno di omeomorfismo di formula_2."}
{"id": "1310107", "revid": "486946", "url": "https://it.wikipedia.org/wiki?curid=1310107", "title": "Campeonato Acreano", "text": ""}
{"id": "1310110", "revid": "112275421", "url": "https://it.wikipedia.org/wiki?curid=1310110", "title": "Costantino Grimaldi", "text": "Biografia.\nNacque a La Cava (attuale Cava de' Tirreni) da nobile famiglia locale di origini genovesi. Comp\u00ec i suoi studi avvicinandosi a Cartesio, di cui fu seguace e fece parte del gruppo chiamato degli epigoni dell'Accademia degli Investiganti (che comprendeva anche Giuseppe Valletta e Francesco D'Andrea). Fu anche famoso giurista e Consigliere Regio.\nScrisse numerose opere, raccolte poi in \"\"Istoria dei libri di don Costantino Grimaldi. Scritta da lui medesimo\". Tra quelle pi\u00f9 note si possono elencare le \"Considerazioni intorno alle rendite ecclesiastiche del Regno di Napoli\" (Napoli 1708), le \"Discussioni istoriche teologiche e filosofiche\" (Lucca 1725), le \"Dissertazione sulle tre magie, naturale, artificiale e diabolica\" (Roma 1751, postumo).\nMor\u00ec a Napoli nel 1750.\nIl figlio Gregorio (1695-1767), noto giurista, gli dedic\u00f2 \"Ragioni genealogiche a' favore della Famiglia Grimaldi del Sig. Cons. D. Costantino Grimaldi. Colli signori Grimaldi di Seminara, e con quelli patrizj di Catanzaro\"\" (1700).\nAltro suo figlio fu Ginesio, anch'egli noto giurista."}
{"id": "1310113", "revid": "131358", "url": "https://it.wikipedia.org/wiki?curid=1310113", "title": "Campeonato Alagoano", "text": ""}
{"id": "1310116", "revid": "131358", "url": "https://it.wikipedia.org/wiki?curid=1310116", "title": "Campeonato Amapaense", "text": ""}
{"id": "1310117", "revid": "131358", "url": "https://it.wikipedia.org/wiki?curid=1310117", "title": "Campeonato Amazonense", "text": ""}
{"id": "1310118", "revid": "131358", "url": "https://it.wikipedia.org/wiki?curid=1310118", "title": "Campeonato Baiano", "text": ""}
{"id": "1310119", "revid": "1573940", "url": "https://it.wikipedia.org/wiki?curid=1310119", "title": "Chiesa di Santa Maria Succurre Miseris ai Vergini", "text": "La chiesa di Santa Maria Succurre Miseris \u00e8 una delle chiese di Napoli ubicata in via Vergini.\nStoria e descrizione.\nFondata nel XIV secolo col nome di Sant'Antonio, venne interrata dalle alluvioni che colpirono frequentemente la zona dei \"Vergini\"; all'interno della chiesa medioevale ci sono affreschi del XIV e XV secolo. \nOspitava l'Arciconfraternita del SS. Sacramento di Sant'Eligio Maggiore, come ancora si legge sul portone d'ingresso. \nLa chiesa che sovrasta quella medievale risale al XVIII secolo ed \u00e8 formata da una bella pianta centrale, opera di Ferdinando Sanfelice. La facciata si caratterizza per il forte andamento plastico che sottolinea l'asse centrale dell'edificio. \nDopo decenni di chiusura nel febbraio 2014 riapre al culto."}
{"id": "1310120", "revid": "106356", "url": "https://it.wikipedia.org/wiki?curid=1310120", "title": "Prisoners in paradise", "text": ""}
{"id": "1310122", "revid": "131358", "url": "https://it.wikipedia.org/wiki?curid=1310122", "title": "Campeonato Cearense", "text": ""}
{"id": "1310123", "revid": "131358", "url": "https://it.wikipedia.org/wiki?curid=1310123", "title": "Campeonato Brasiliense", "text": ""}
{"id": "1310125", "revid": "131358", "url": "https://it.wikipedia.org/wiki?curid=1310125", "title": "Campeonato Capixaba", "text": ""}
{"id": "1310133", "revid": "1372005", "url": "https://it.wikipedia.org/wiki?curid=1310133", "title": "Ruggero di Hoveden", "text": "Vita.\nNato a Howden nell'East Riding of Yorkshire, fu al servizio di Enrico II d'Inghilterra.\nNell'agosto del 1190 part\u00ec per la Terza crociata da Marsiglia al seguito di Riccardo I d'Inghilterra, torn\u00f2 in patria nel 1192. \nTra il 1191 ed il 1192 durante il viaggio di ritorno dalla crociata Ruggero di Hoveden pass\u00f2 per Roma dove fu testimone di alcuni fatti dell'epoca come la distruzione di Tusculum."}
{"id": "1310137", "revid": "404338", "url": "https://it.wikipedia.org/wiki?curid=1310137", "title": "The Fury", "text": ""}
{"id": "1310139", "revid": "131358", "url": "https://it.wikipedia.org/wiki?curid=1310139", "title": "Campeonato Goiano", "text": ""}
{"id": "1310140", "revid": "131358", "url": "https://it.wikipedia.org/wiki?curid=1310140", "title": "Campeonato Maranhense", "text": ""}
{"id": "1310141", "revid": "486946", "url": "https://it.wikipedia.org/wiki?curid=1310141", "title": "Campeonato Matogrossense", "text": ""}
{"id": "1310142", "revid": "486946", "url": "https://it.wikipedia.org/wiki?curid=1310142", "title": "Campeonato Sul-Matogrossense", "text": ""}
{"id": "1310144", "revid": "131358", "url": "https://it.wikipedia.org/wiki?curid=1310144", "title": "Campeonato Mineiro", "text": ""}
{"id": "1310145", "revid": "131358", "url": "https://it.wikipedia.org/wiki?curid=1310145", "title": "Campeonato Paraense", "text": ""}
{"id": "1310146", "revid": "131358", "url": "https://it.wikipedia.org/wiki?curid=1310146", "title": "Campeonato Paraibano", "text": ""}
{"id": "1310147", "revid": "131358", "url": "https://it.wikipedia.org/wiki?curid=1310147", "title": "Campeonato Paranaense", "text": ""}
{"id": "1310148", "revid": "131358", "url": "https://it.wikipedia.org/wiki?curid=1310148", "title": "Campeonato Pernambucano", "text": ""}
{"id": "1310149", "revid": "131358", "url": "https://it.wikipedia.org/wiki?curid=1310149", "title": "Campeonato Piauiense", "text": ""}
{"id": "1310150", "revid": "131358", "url": "https://it.wikipedia.org/wiki?curid=1310150", "title": "Campeonato Carioca", "text": ""}
{"id": "1310152", "revid": "131358", "url": "https://it.wikipedia.org/wiki?curid=1310152", "title": "Campeonato Potiguar", "text": ""}
{"id": "1310153", "revid": "131358", "url": "https://it.wikipedia.org/wiki?curid=1310153", "title": "Campeonato Ga\u00facho", "text": ""}
{"id": "1310154", "revid": "131358", "url": "https://it.wikipedia.org/wiki?curid=1310154", "title": "Campeonato Rondoniense", "text": ""}
{"id": "1310155", "revid": "131358", "url": "https://it.wikipedia.org/wiki?curid=1310155", "title": "Campeonato Roraimense", "text": ""}
{"id": "1310157", "revid": "131358", "url": "https://it.wikipedia.org/wiki?curid=1310157", "title": "Campeonato Catarinense", "text": ""}
{"id": "1310160", "revid": "131358", "url": "https://it.wikipedia.org/wiki?curid=1310160", "title": "Campeonato Sergipano", "text": ""}
{"id": "1310162", "revid": "131358", "url": "https://it.wikipedia.org/wiki?curid=1310162", "title": "Campeonato Tocantinense", "text": ""}
{"id": "1310164", "revid": "729019", "url": "https://it.wikipedia.org/wiki?curid=1310164", "title": "Porta Elisa", "text": "Porta Elisa \u00e8 una porta nelle mura di Lucca che guarda verso est; essa prende il nome da Elisa Baciocchi Bonaparte.\nStoria ed architettura.\nNel progetto originale delle mura di Lucca non era prevista alcuna porta nel lato est delle mura. Questa infatti era la direttrice da cui era possibile attendersi attacchi di sorpresa, poich\u00e9 la via diretta per il dominio fiorentino, cio\u00e8 la principale minaccia contro cui le mura venivano erette, raggiungeva la citt\u00e0 proprio da quella parte. Chi proveniva dall'attuale \"Via pesciatina\" doveva quindi girare intorno alle mura per un buon tratto, rendendosi visibile e in caso di necessit\u00e0 tenuto sotto tiro.\nDurante la dominazione napoleonica, caduto il pericolo di invasioni da Firenze, si rese sempre pi\u00f9 forte l'esigenza di un accesso diretto alla via che portava a localit\u00e0 importanti dello stato lucchese come Capannori e Villa Basilica proseguendo poi verso Pescia, Montecatini Terme, Pistoia e Firenze. Venne cos\u00ec decisa l'apertura di una nuova porta, intitolata non pi\u00f9 ad un santo come le preesistenti, ma (secondo il laicismo di rigore all'epoca) alla Principessa di Lucca e Piombino, sorella di Napoleone, Elisa Baciocchi, che aveva sposato contro la volont\u00e0 del fratello il nobilotto decaduto Felice Baciocchi che divenne a sua volta principe.\nElisa, donna di carattere molto forte, decise di portare la citt\u00e0 di Lucca, che ai suoi occhi era una cittadina di nessuna importanza e di aspetto irrimediabilmente antiquato (era l'epoca che si gloriava di aver fatto luce sui \"secoli bui\" del medioevo) agli \"standard\" delle moderne citt\u00e0 francesi che rimpiangeva; per fare ci\u00f2 avvi\u00f2 un gran numero di cantieri, quasi tutti fortemente osteggiati dalla popolazione, che la tollerava malvolentieri.\nFra questi cantieri uno dei pochi effettivamente portati a termine vi fu l'apertura di porta Elisa, iniziata nel 1809 e portata a compimento nel 1811. La porta, a tre fornici, presenta una modesta ornamentazione neoclassica, a trabeazione in stile dorico a triglifi e metope (non scolpite) sorrette da due coppie di colonne tuscaniche. Un basso parapetto \u00e8 l'unica parte della costruzione che sormonta, di poco, il livello delle mura. La muratura in marmo bianco spicca fortemente sul rosso dei mattoni che costituiscono il parato delle mura.\nAll'interno delle mura, dalla porta, che assumeva cos\u00ec l'aspetto e la funzione di un arco di trionfo, iniziava il tracciato di una nuova via d'accesso al centro della citt\u00e0, ovviamente chiamata \"Via Elisa\", che nell'inquietante progetto iniziale doveva sventrare i quartieri antichi della citt\u00e0, tramite demolizione della romanica Porta San Gervasio, per creare cos\u00ec una grande strada porticata che arrivasse fino in piazza San Michele, sull'esempio della parigina \"Rue de Rivoli\". La caduta dell'Impero napoleonico arrest\u00f2 le demolizioni e solo un tratto iniziale della via elisa fu portato a termine, dietro demolizione del medioevale Convento del Carmine e del convento e chiesa dei Cappuccini, dedicato alla Concezione di Maria, che ivi era sorto nel 1610.\nAltre informazioni.\nLo stadio di calcio Stadio Porta Elisa di Lucca prende il nome dalla Porta.\nFino al 1957 all'esterno della porta era presente una fermata della tranvia Lucca-Pescia-Monsummano delle Tranvie Elettriche Lucchesi; dal lato interno transitavano invece i convogli dell'altra compagnia tranviaria presente in citt\u00e0, la Tranvia Lucchese, che gest\u00ec la relazione Lucca-Ponte a Moriano dal 1884 al 1932."}
{"id": "1310167", "revid": "599013", "url": "https://it.wikipedia.org/wiki?curid=1310167", "title": "Bruno Gramaglia", "text": "Caratteristiche tecniche.\nGiocava come mediano e successivamente come difensore centrale.\nCarriera.\nCresciuto nel e nella Ronchese di Ronco Scrivia. Pass\u00f2 poi le sue prime 5 stagioni nel , dove colleziona 89 presenze ed un gol, segnato il 16 novembre 1941 in Napoli-Venezia 1-1.\nPassa poi, durante la Seconda guerra mondiale, allo Spezia, dove vince il Campionato Alta Italia 1944.\nTorna poi all'Andrea Doria, che l'anno dopo si fonde nella nascita della , dove passa altre tre stagioni e della quale sar\u00e0 il primo capitano.\nChiude la carriera dopo altre sei stagioni nel , dove colleziona altre 184 presenze e quattro gol, per un totale di 273 presenze in maglia azzurra, vincendo il campionato di Serie B 1949-1950.\nIn carriera ha collezionato complessivamente 294 presenze e 4 reti nella Serie A a girone unico e 72 presenze e 2 reti in Serie B. Con 273 incontri all'attivo, \u00e8 il quinto giocatore di sempre con pi\u00f9 presenze in campionato con la maglia del , dietro ad Antonio Juliano, Giuseppe Bruscolotti, Moreno Ferrario e Marek Ham\u0161\u00edk. Questo nonostante nei suoi primi due anni in azzurro abbia giocato una sola partita a causa di un infortunio."}
{"id": "1310169", "revid": "1305772", "url": "https://it.wikipedia.org/wiki?curid=1310169", "title": "Josef Brinkhues", "text": "Ebbe l'ordinazione sacerdotale nel 1937, divenendo quindi viceparroco a Blumberg e a Mannheim, e l'anno successivo coadiutore parrocchiale a Essen. Il 24 giugno 1944 divenne parroco. fu prigioniero di guerra durante la Seconda guerra mondiale, e venne liberato il 10 gennaio 1946; dopo quel momento fu attivo ad Aquisgrana e a Coblenza, per poi diventare, nel 1947, parroco ad Heidelberg.\nIl 1964 lo vide diventare Vicario Generale della Diocesi, e nel 1965 fu eletto coadiutore del Vescovo con diritto di successione, con 94 voti su 151; fu ordinato vescovo l'anno successivo, e in quel momento prese in consegna l'incarico.\nIn un'ordinanza vescovile del 1971 chiar\u00ec che i Vecchi Cattolici non hanno la comunione \"aperta\", ma che l'invito ad accostarsi alla tavola del Signore dovrebbe essere proprio di ogni celebrazione eucaristica e che l'invito \u00e8 rivolto a tutti i fedeli presenti che condividono la Verit\u00e0 e la Presenza amorevole dell'Uomo innalzato nel sacramento eucaristico.\nSi dimise nel 1986.\nEra sposato con Ilse Brinkhues."}
{"id": "1310170", "revid": "770813", "url": "https://it.wikipedia.org/wiki?curid=1310170", "title": "For\u00e7a A\u00e9rea Nacional Angolana", "text": "La For\u00e7a A\u00e9rea Nacional Angolana, spesso abbreviata in FANA, \u00e8 l'attuale aeronautica militare dell'Angola e parte integrante delle forze armate dell'Angola.\nLa FANA fu fondata dopo l'inpendenza dell'Angola dal Portogallo, il 21 gennaio 1976 come \"For\u00e7a A\u00e9rea Popular de Angola/Defesa A\u00e9rea e Antia\u00e9rea\" (FAPA/DAA)) e inizialmente aveva in dotazione gli aeromobili abbandonati dalla For\u00e7a A\u00e9rea Portuguesa. La FAPA/DAA ha combattuto diverse battaglie contro aerei della Suid-Afrikaanse Lugmag sudafricana.\nLa forza aerea ha basi a Luanda, Belas, Luena, Kuito, Lubango e Mocamedes. Secondo il The World Factbook, edito dalla CIA, il nome attuale \u00e8 stato assunto nel 2007.\nDistintivi ottici di riconoscimento.\nDurante la sua storia la forza aerea angolana ha mutato la grafica dei distintivi di riconoscimento applicati ai propri velivoli, mantenendo nel corso del 1975, anno della sua istituzione, la coccarda originale belga a tre colori concentrici abbinata al fin flash che riproduce la Bandiera dell'Angola stilizzata, una stella gialla su campo rosso e nero, per adottare subito dopo una \"coccarda\" anch'essa pi\u00f9 attinente alla simbologia della bandiera nazionale.\nL'attuale grafica prevede una versione corretta della prima coccarda a schema rosso-nero adottando un Tae-Geuk che fa da sfondo alla stella gialla da apporre sulle superfici alari e sull'impennaggio abbinandola, nei velivoli da trasporto, con la bandiera nazionale applicata sui lati della fusoliera.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1310174", "revid": "1543377", "url": "https://it.wikipedia.org/wiki?curid=1310174", "title": "Germania (provincia romana)", "text": "La Germania (ovvero la \"Germania magna\" dei Latini) era il nome della provincia romana costituita dopo le prime campagne di Druso del 12-9 a.C., sotto l'imperatore romano Augusto, ad oriente del fiume Reno, nei territori che i Romani identificarono con il nome di Germania Magna (in corrispondenza degli attuali Paesi Bassi e Germania). Della sua esistenza parla esplicitamente Dione. Il suo confine orientale avrebbe dovuto coincidere con il fiume Elba, fino a comprendere il potente regno boemo dei Marcomanni di Maroboduo (vedi voce occupazione romana della Germania sotto Augusto).\nCess\u00f2 di esistere solo 20 anni pi\u00f9 tardi, nel 9 d.C. in occasione della disfatta di Publio Quintilio Varo nella battaglia della foresta di Teutoburgo.\nStatuto.\nNon conosciamo con certezza quale possa essere stata la forma di amministrazione della \"neo\"-provincia romana di \"Germania\" tra il 9 a.C. ed il 9 d.C. prima della \"clades variana\". \u00c8 possibile che fosse soggetta direttamente al \"Legatus Augusti pro praetore\" della Gallia Belgica ed amministrata da un suo \"Procurator Augusti\" che ne controllava i territori tra Reno e Weser (fino al 5) e poi tra Reno ed Elba dopo le campagne di Tiberio del 5 d.C.\nStoria.\nL'avanzata romana (12 a.C.-3 d.C.).\nNel corso di quasi 20 anni di campagne militari ininterrotte (dal 12 a.C. al 5 d.C.) i suoi confini orientali furono ampliati e spostati pi\u00f9 ad est, dal fiume Weser al fiume Elba.\nSappiamo infatti che dopo le prime campagne di Druso maggiore del 12-9 a.C. (di cui rimane la costruzione del canale artificiale della \"fossa drusiana\"), quelle successive condotte prima da Tiberio nell'8-7 a.C. e poi da altri generali di Augusto, portarono alla sottomissione dei territori germanici fino al fiume Weser, che Velleio Patercolo racconta furono ridotti \"quasi\" allo stato di provincia tributaria. \"Ara Ubiorum\" ne diventava la sede religiosa della nuova provincia germanica, ancora in fase di costituzione (come Lugdunum lo era per le tre Gallie).\nNel corso della prima campagna del 12 a.C., Druso per prima cosa respinse un'invasione di Sigambri e dei loro alleati Tencteri e Usipeti. Penetr\u00f2 all'interno del territorio germano, passando per l'isola dei Batavi (probabili alleati di Roma) e devast\u00f2 le terre di Usipeti e Sigambri. Dopo aver disceso con una flotta il Reno in direzione del Mare del Nord (grazie anche alla costruzione di un canale artificiale, la \"fossa Drusi\"), si rese alleati i Frisi e penetr\u00f2 nel territorio dei Cauci fino oltre l\"'Amisia\" (l'attuale Ems, dove potrebbe aver costituito un punto di attracco).\nNell'11 a.C. Druso oper\u00f2 pi\u00f9 a sud, affrontando e battendo per primi il popolo degli Usipeti. Gett\u00f2 un ponte sul fiume \"Lupia\", l'attuale Lippe (che si trova di fronte a \"Castra Vetera\", l'odierna Xanten) ed invase il territorio dei Sigambri (assenti poich\u00e9 in lotta con i vicini Catti), costruendovi alcune fortezze (tra cui la latina \"Aliso\"); si spinse, infine, nei territori di Marsi e Cherusci, fino al fiume Visurgis, l'odierno Weser. Sulla strada del ritorno fu assalito dai Germani, presumibilmente nelle strette gole e folte foreste dei Marsi, e per poco non fece la fine del suo successore Publio Quintilio Varo, sconfitto nella battaglia della foresta di Teutoburgo, se non fosse stato per la sua tempra ed abilit\u00e0 di generale come ci racconta lo storico Cassio Dione Cocceiano.\nNel 10 a.C. oper\u00f2 ancora pi\u00f9 a sud, dalla fortezza legionaria di \"Mogontiacum\" (l'odierna Magonza) prima contro i Mattiaci e poi contro i Catti, devastando le loro terre, costruendovi alcune fortezze, tra cui quella di R\u00f6dgen, costru\u00ec un ponte a \"Bonna\", rafforzandolo con una flotta lungo il Reno (\"Classis Germanica\").\nNel 9 a.C. costrinse alla resa prima i Marcomanni (che in seguito a questi avvenimenti decisero di migrare in Boemia), poi la potente trib\u00f9 dei Catti ed alcune popolazione suebe limitrofe (probabilmente gli Ermunduri) oltre ai Cherusci, e si spinse dove nessun altro romano era giunto mai, al fiume Elba. Mor\u00ec poco dopo, davanti agli occhi del fratello, Tiberio Claudio Nerone, accorso al suo capezzale, per una banale caduta da cavallo.\nGli insediamenti principali della nuova provincia furono le fortezze legionarie di Marktbreit; a sud, lungo il fiume Meno, di Anreppen ed Haltern (l'antica \"Aliso\", ora capitale amministrativa della nuova provincia), oltre ai forti ausiliari di Oberaden (in passato fortezza legionaria), Waldgirmes, R\u00f6dgen (base di rifornimento) e Hedem\u00fcnden.\nL'esercito della Germania era strettamente collegato a quello della Gallia Belgica. Sul suo suolo stazionava per\u00f2 una sola legione: la XIX, che era collegato alle vicine unit\u00e0 legionarie posizionate a Castra Vetera (attuale Xanten) la legio XVII ed a \"Colonia Claudia Ara Agrippinensium\" (attuale Colonia) la legio I Germanica.\nCostituzione della provincia di \"Germania\" (4-6).\nLa situazione non era cambiata di molto rispetto a dieci anni prima e l'obiettivo di poter portare i confini imperiali al fiume Elba sembrava lontano. Augusto, una volta richiamato Tiberio dall'esilio di Rodi, si adoper\u00f2 perch\u00e9 il suo miglior generale continuasse l'opera, che lo stesso aveva lasciato in sospeso un decennio prima. Augusto riteneva ormai maturi i tempi per mutare l'assetto dei nuovi territori germanici appena conquistati, in nuova provincia di Roma.\nNel 4 Tiberio entr\u00f2 in Germania e sottomise Canninefati, Cattuari e Bructeri; riacquist\u00f2 inoltre al dominio di Roma i Cherusci (popolazione a cui apparteneva Arminio). Ma i piani strategici di Tiberio prevedevano di passare il fiume \"Visurgis\" (attuale Weser) e penetrare oltre. Velleio Patercolo ricorda che \u00absi attribu\u00ec tutta la responsabilit\u00e0 di questa guerra tanto disagevole e pericolosa, mentre le operazioni di minor rischio furono affidate al suo legato, Senzio Saturnino\u00bb. Sul finire dell'anno lasci\u00f2, infine, presso le sorgenti del fiume \"Lupia\" (attuale Lippe), un accampamento legionario invernale (si tratta forse del sito archeologico di Anreppen).\nNel 5 invase di nuovo la Germania, operando al di l\u00e0 del fiume Weser, in un'azione congiunta tra l'esercito terrestre e la flotta, la quale riusciva a risalire l'Elba, sottomettendo tutte le popolazioni ad occidente di questo fiume (dai Cauci, ai feroci Longobardi, fino agli Ermunduri), e costringendo quelle ad oriente a diventarne clienti (Semnoni, Cimbri e Charidi). Ecco come lo racconta Velleio Patercolo:\nLa provincia che andava formandosi avrebbe dovuto comprendere al termine delle campagne del 4 e 5 tutti i territori compresi tra Reno ed Elba.\nOccupata l'intera Germania settentrionale e centrale fino all'Elba, mancava soltanto la parte meridionale, ovvero la Boemia, per completare l'opera di conquista dell'intera area germanica. Era necessario, pertanto, annettere anche il potente regno dei Marcomanni di Maroboduo. Tiberio aveva progettato tutto e nel 6 cominciava questa campagna che si riteneva sarebbe stata l'ultima.\nCon una manovra \"a tenaglia\", Senzio Saturnino avrebbe dovuto muoversi da \"Moguntiacum\" (o dalla fortezza legionaria di Marktbreit, posizionata lungo il fiume Meno) con 2-3 legioni (si trattava forse delle legioni XVII, XVIII e XIX o XVI \"Gallica\") che dovevano congiungersi all'esercito di Rezia (formato probabilmente dalla I \"Germanica\" e dalla V \"Alaudae\").\nTiberio procedeva, invece, dal fronte sud-orientale, da Carnuntum sul Danubio, con altre 4-5 legioni (VIII \"Augusta\" dalla Pannonia, XV \"Apollinaris\" e XX \"Valeria Victrix\" dall'Illirico, XXI Rapax dalla Rezia, XIII \"Gemina\", XIIII \"Gemina\" e dalla Germania Superior e un'unit\u00e0 sconosciuta), e doveva inoltrarsi prima in Moravia accompagnato anche dalla flotta (dove sono state trovate tracce di un accampamento legionario a Mu\u0161ov) e poi nel cuore della Boemia, il centro del potere di Maroboduo. A cinque giorni prima di riunirsi, gli eserciti furono fermati dallo scoppio della rivolta in Pannonia e Dalmazia.\nL'abbandono della Germania.\nCon la sconfitta subita dall'Esercito Romano nel 9 ad opera di Arminio nell'agguato della selva di Teutoburgo, la nuova provincia andava definitivamente perduta.\nGermanico, Tiberio e l'onore di Roma (10-16).\nOra era necessaria per\u00f2 una reazione militare immediata e decisa da parte dell'impero romano. Non si doveva permettere al nemico germano di prendere coraggio e di invadere i territori della Gallia e magari dell'Italia stessa, mettendo a rischio non solo una provincia ma la stessa salvezza di Roma.\nTiberio dimostr\u00f2, ancora una volta, di essere quel generale geniale qual era. Era riuscito a frenare i propositi, da parte della genti germaniche vittoriose, di una nuova invasione. Negli anni che si susseguirono condusse gli eserciti ancora al di l\u00e0 del Reno per tre nuove campagne militari (dal 10/11 al 13) e non \u00e8 possibile escludere che parte dei territori della provincia di Germania (acquisiti prima della disfatta di Varo), possa essere stato recuperato dalle armate romane (almeno i territori compresi tra i fiumi Reno e Weser lungo la Lippe, quelli lungo la costa del Mare del Nord e almeno quelli a sud del fiume Meno fino al Danubio):\nBuona parte della zona tra il Reno e l'Elba era andata perduta (non sappiamo in quale misura) e neppure le azioni intraprese da Tiberio negli anni 10/11-13, poterono ripristinare quanto era stato cos\u00ec faticosamente conquistato in 20 anni di campagne militari precedenti. \u00c8 per\u00f2 possibile che i territori tornati sotto il \"diretto\" controllo dell'Impero romano o forse \"indiretto\" come popoli \"clienti\", furono quelli compresi tra i fiumi Reno e Weser lungo la Lippe, quelli della costa del Mare del Nord e quelli a sud del fiume Meno, fino al Danubio. Rimanevano pertanto esclusi quelli delle popolazioni ribelli di Bructeri, Marsi e Cherusci, oltre a tutti quelli ad est del fiume Weser e forse di Catti, Tencteri e Sigambri.\nVi fu un nuovo tentativo pochi anni pi\u00f9 tardi da parte del figlio di Druso, Germanico, pi\u00f9 che altro volto a vendicare l'onore di Roma, ma nulla di pi\u00f9 (nel 14-16). Tiberio, infatti, malgrado le aspettative del giovane generale, ritenne di rinunciare a nuovi piani di conquista di quei territori. Del resto il nipote, Germanico, non aveva raggiunto gli obiettivi militari auspicati, non essendo riuscito a battere in maniera risolutiva Arminio e la coalizione germanica da lui guidata. Il suo luogotenente, Aulo Cecina Severo per poco non cadeva in un'imboscata con 3-4 legioni, scampando a mala pena ad un nuovo e forse peggiore disastro di quello occorso a Quintilio Varo nella foresta di Teutoburgo. Ma soprattutto la Germania, terra selvaggia e primitiva, era un territorio inospitale, ricoperto da paludi e foreste, con limitate risorse naturali (a quel tempo conosciute) e, quindi, non particolarmente appetibile da un punto di vista economico.\nL'abbandono definitivo (16).\nA Roma fu accolto con grande favore il seppellimento dei legionari morti nella disfatta di Varo, ma i recenti successi di Germanico avevano suscitato la diffidenza dello stesso imperatore, preoccupato della crescente popolarit\u00e0 del nipote, ora figlio adottivo ed imperatore designato, presso il popolo romano.\nTiberio, pur permettendogli la celebrazione del trionfo, lo aveva richiamato a s\u00e9 non tanto per invidia, ma pi\u00f9 per timore di un nuovo disastro in territori ostili e selvaggi come quelli della Germania, non reputando, inoltre, necessario inglobarne di nuovi, quando l'opera di romanizzazione in Europa era appena all'inizio.\nGermanico, che non era dello stesso parere del \"princeps\", la prese come una ripicca personale, dimenticando che lo stesso Augusto aveva ammonito di non oltrepassare i fiumi Reno e Danubio (a tal proposito si confronti l'opera delle \"Res gestae divi Augusti\").\nI nuovi confini imperiali in Europa.\nPer quanto Germanico fosse rimasto turbato dal comportamento di Tiberio, ritenendo che le sue speranze di conquista fossero state frustrate da una decisione troppo affettata e non sufficientemente ponderata, i fatti davano ragione al \"princeps\" poich\u00e9:\nTiberio decise, pertanto, di sospendere ogni attivit\u00e0 militare oltre il Reno, lasciando che fossero le stesse popolazioni germaniche a sbrigarsela, combattendosi tra loro. Egli strinse solo alleanze con alcuni popoli contro altri, in modo da mantenerli sempre in guerra tra di loro; evitando di dover intervenire direttamente, con grande rischio di incorrere in nuovi disastri come quello di Varo; ma soprattutto senza dover impiegare ingenti risorse militari ed economiche, per mantenere la pace entro i \"possibili e nuovi\" confini imperiali.\nDifesa ed esercito.\nL'occupazione della Germania fu graduale, seguendo linee di penetrazione che dal fiume Reno percorrevano alcuni dei suoi affluenti come il Lippe, il Meno ed il Lahn, per raggiungere l'Elba. Numerosi sono infatti i siti militari che ne documentano questa occupazione.\nA questi siti archeologici andrebbero aggiunti sia quello dove avvenne il massacro delle legioni Varo nella foresta di Teutoburgo, localizzato presso la moderna Kalkriese (a partire dal 1987), sia i cosiddetti \"pontes longi\" costruiti dalle armate romane tra l'Ems ed il Reno.\nVi sarebbero, infine, da aggiungere tutti i \"castra\" militari legionari e ausiliari lungo il fiume Reno delle future province di Germania inferiore (\"Fectio\", \"Noviomagus Batavorum\", \"Castra Vetera\", \"Bonna\", \"Colonia Agrippina\" e \"Novaesium\") e superiore (\"Mogontiacum\" e \"Argentoratae\"), oltre a quelli della Rezia (come Dangstetten ed \"Augusta Vindelicorum\").\nGeografia politica e economica.\nPer approfondire sull'area germanica prima e durante la conquista romana:"}
{"id": "1310181", "revid": "39224", "url": "https://it.wikipedia.org/wiki?curid=1310181", "title": "Lyudi Invalidy", "text": ""}
{"id": "1310186", "revid": "819238", "url": "https://it.wikipedia.org/wiki?curid=1310186", "title": "Carrara (disambigua)", "text": ""}
{"id": "1310196", "revid": "12067", "url": "https://it.wikipedia.org/wiki?curid=1310196", "title": "Start from the dark", "text": ""}
{"id": "1310197", "revid": "254059", "url": "https://it.wikipedia.org/wiki?curid=1310197", "title": "Menago", "text": "Il fiume Menago, \u00e8 un fiume veneto della Provincia di Verona. Nasce dalla sorgente situata in localit\u00e0 Fracazzole, nei pressi di Ca di David, nel comune di Verona. Attraversa i grossi centri urbani della Pianura Veronese di Bovolone e Cerea prima di sfociare nella Fossa Maestra o Emissario Principale, in localit\u00e0 Santa Teresa in Valle, sempre nel comune di Cerea.\nIl fiume Menago scorre all'interno di un antico alveo, formato dal fiume Adige.\n&lt;br&gt;Il corso del fiume pu\u00f2 essere suddiviso essenzialmente in 3 parti:\nComuni attraversati.\nDurante il suo corso di 40\u00a0km, il fiume Menago attraversa i comuni di:"}
{"id": "1310201", "revid": "287204", "url": "https://it.wikipedia.org/wiki?curid=1310201", "title": "Hadith", "text": ""}
{"id": "1310203", "revid": "287204", "url": "https://it.wikipedia.org/wiki?curid=1310203", "title": "\u00c0lvaro Recoba", "text": ""}
{"id": "1310204", "revid": "767487", "url": "https://it.wikipedia.org/wiki?curid=1310204", "title": "Shena", "text": "Cantante di musica dance, ha cominciato la sua carriera partecipando a tour mondiali come cantante d'appoggio. Ha anche ri-editato canzoni per altre cantanti pop.\nIl suo successo si deve principalmente al prestito della sua voce a dj come Michael Gray nel brano \"The Weekend\", ma sono noti anche brani e interventi da solista.\nUltimamente si fa chiamare Shena Winchester."}
{"id": "1310209", "revid": "1272592", "url": "https://it.wikipedia.org/wiki?curid=1310209", "title": "Varano Marchesi", "text": ""}
{"id": "1310212", "revid": "339392", "url": "https://it.wikipedia.org/wiki?curid=1310212", "title": "Forza Aerea e Difesa Aerea ed Antiaerea del Popolo dell'Angola", "text": ""}
{"id": "1310214", "revid": "729019", "url": "https://it.wikipedia.org/wiki?curid=1310214", "title": "Porta Sant'Anna (Lucca)", "text": "Porta Sant'Anna, ufficialmente \"porta Vittorio Emanuele\", \u00e8 una delle porte delle mura di Lucca. \u00c8 comunemente chiamata dai lucchesi porta o \"buco\" di Sant'Anna, dal nome della chiesa di Sant'Anna situata in corrispondenza della porta subito fuori delle mura.\nStoria e descrizione.\nFu aperta nel 1910 per rendere pi\u00f9 agevole il traffico in uscita ed entrata nella parte ovest della citt\u00e0, in quanto porta San Donato, aperta nel XVII secolo era, per ragioni difensive, non abbastanza comoda per le esigenze del traffico motorizzato.\nFu decisa cos\u00ec l'apertura di una nuova porta a due fornici in asse con l'ampliata via Vittorio Emanuele, che doveva rimpiazzare via di San Paolino come principale direttrice ovest.\nPer non modificare troppo la veduta del Baluardo San Donato, che sorgeva vicino, si decise saggiamente di rinunciare a qualsiasi sovrastruttura, aprendo semplicemente i due valichi carreggiabili (affiancati da due valichi pedonali) al di sotto del toro che separa la \"scarpa\" dal parapetto delle mura, lasciando intatta la continuit\u00e0 del profilo della cortina. Al centro della porta, fra i due valichi centrali, venne posto uno stemma urbico marmoreo. le archeggiature che suddividono il vano ricavato nello spessore delle mura sono in mattone a vista.\nDal 1911 al 1938 la porta fu regolarmente attraversata dalle corse tranviarie della linea Lucca-Ponte S. Pietro-Maggiano, che percorreva la via Sarzanese servendo il rione sant'Anna."}
{"id": "1310221", "revid": "181699", "url": "https://it.wikipedia.org/wiki?curid=1310221", "title": "Caro Bob Dylan...", "text": "Caro Bob Dylan... \u00e8 un album registrato del vivo del cantautore Gian Pieretti, pubblicato nel 1997 per l'etichetta discografica Pull."}
{"id": "1310227", "revid": "287204", "url": "https://it.wikipedia.org/wiki?curid=1310227", "title": "Porta Sant'Anna", "text": ""}
{"id": "1310231", "revid": "1318658", "url": "https://it.wikipedia.org/wiki?curid=1310231", "title": "Hospital de la Santa Creu i Sant Pau", "text": "L'Hospital de la Santa Creu i Sant Pau (in italiano \"Ospedale della Santa Croce e San Paolo\"), noto anche come Hospital de Sant Pau, \u00e8 un edificio situato nel distretto Guinard\u00f2 di Barcellona.\nOltre ad essere uno degli ospedali pi\u00f9 importanti della citt\u00e0, nonch\u00e9 l'edificio pi\u00f9 grande realizzato dal suo architetto Llu\u00eds Dom\u00e8nech i Montaner, l'Hospital viene citato fra i migliori esempi del modernismo catalano e nel 1997 \u00e8 stato dichiarato Patrimonio dell'umanit\u00e0 dall'UNESCO.\nStoria.\nNonostante l'attuale edificio sia stato costruito nel ventesimo secolo, l'ospedale di Sant Pau venne fondato nel 1401 . I vecchi edifici dell'ospedale, situati nel centro di Barcellona, risalgono al quindicesimo secolo . In seguito alla sua distruzione, dovuta ad un incendio avvenuto nel 1887, il benefattore Pau Gil commission\u00f2 all'architetto Montaner l'erezione di un nuovo ospedale nell'Eixample. Tuttavia, l'architetto decise di realizzarlo presso l'attuale distretto di Guinard\u00f2, dove aveva a disposizione 150 ettari di terreno. La costruzione dell'edificio venne diretta da Domenech dal 1902 fino al 1923 (anno della sua morte) e terminata dal figlio Pere Dom\u00e8nech Roura nel 1930.\nDescrizione.\nOltre la sua monumentale facciata di gusto gotico decorata da mosaici e stemmi araldici, l'Hospital de Sant Pau presenta un vastissimo spazio dove, in mezzo a numerosi giardini, si trovano l'edificio principale e due schiere di 48 padiglioni tutti diversi fra loro e creati appositamente per il personale e gli infermieri. Essi sono tutti connessi a un enorme piano sotterraneo dedicato alle aree di servizio.\nOgni zona della struttura \u00e8 ecletticamente decorata da vivaci e luminosi mosaici, sculture e ceramiche che vennero progettati, fra gli altri, da Eusebi Arnau, Pau Gargallo e Francesc Labarta. La componente orientaleggiante della struttura \u00e8 visibile soprattutto nelle cupole dai profili vivaci, nella chiesa interna e nella Casa de Conval\u00e8scencia, situata all'estremo est della struttura. \nLa pianta dell'Hospital si presenta ruotata di quarantacinque gradi rispetto al reticolato cittadino poich\u00e9 l'architetto non sopportava la \"monotonia di due linee parallele ampiamente separate\".\nLa luminosit\u00e0 e il decorativismo dell'edificio sono stati volutamente scelti dall'architetto al fine di alleviare il dolore degli infermi. A tale riguardo, suo figlio dichiar\u00f2:"}
{"id": "1310235", "revid": "228587", "url": "https://it.wikipedia.org/wiki?curid=1310235", "title": "Laurana (disambigua)", "text": ""}
{"id": "1310243", "revid": "1573940", "url": "https://it.wikipedia.org/wiki?curid=1310243", "title": "Papurana jimiensis", "text": "Papurana jimiensis () \u00e8 una specie di rana della famiglia delle Ranidae.\nDistribuzione e habitat.\nSi trova in Indonesia e Papua Nuova Guinea.\nI suoi habitat naturali sono le foreste subtropicali o tropicali umide delle pianure, i fiumi, e la foresta pesantemente degradata."}
{"id": "1310259", "revid": "767487", "url": "https://it.wikipedia.org/wiki?curid=1310259", "title": "Jerusalem Slim", "text": "I Jerusalem Slim furono una hard rock band formata negli Stati Uniti nel 1990.\nBiografia.\nMichael Monroe decise di fondare una nuova band dopo una deludente carriera solista. Il frontman, dopo aver pubblicato il discreto \"Not Fakin' It\", si rivolse al vecchio compagno Sam Yaffa, gi\u00e0 collega negli Hanoi Rocks per intraprendere questo nuovo progetto il quale nome sar\u00e0 appunto Jerusalem Slim. A completare la formazione sar\u00e0 il chitarrista di Billy Idol Steve Stevens ed il batterista Greg Ellis proveniente dagli Shark Island. Troveranno un accordo con la Polygram Records e cominceranno a lavorare al materiale per il debut. Pubblicarono nel 1992 l'omonimo \"Jerusalem Slim\" prodotto da Michael Wagener, Monroe e Stevens. Ad un brano dell'album partecip\u00f2 il pianista Ian McLagan (celebre per le partecipazioni in molteplici band come i Small Faces, Humble Pie, The Faces, Bruce Springsteen, Bob Dylan, Rolling Stones, Izzy Stradlin e molti altri).\nSfortunatamente, Stevens abbandon\u00f2 prematuramente il progetto per raggiungere la band di Vince Neil nel 1992. Monroe e Yaffa decideranno di abbandonare il progetto e di fondare un'altra band chiamata Demolition 23 con il chitarrista dei Star Star Jay Hening ed il batterista Jimmy Clark."}
{"id": "1310261", "revid": "1305772", "url": "https://it.wikipedia.org/wiki?curid=1310261", "title": "Johann Josef Demmel", "text": "Era sposato con Tily Demmel."}
{"id": "1310262", "revid": "287204", "url": "https://it.wikipedia.org/wiki?curid=1310262", "title": "Fury (film)", "text": ""}
{"id": "1310263", "revid": "46291", "url": "https://it.wikipedia.org/wiki?curid=1310263", "title": "Haematoxylum campechianum", "text": "Il campeggio o campeccio (\"Haematoxylum campechianum\" L., 1753) \u00e8 una pianta della famiglia delle leguminose originaria dell'America Centrale e della costa settentrionale del Sudamerica, diffusa in particolare della regione di Campeche, nella penisola di Yucat\u00e1n (Messico) viene infatti anche chiamato legno di Campeche. Esiste una dizione antiquata \"legno di campeggio\", che era diffusissima in farmacia e chimica, pur essendo ambigua e oscura nel vero significato, che nulla aveva a che fare col \"campeggio\".\nStoria.\nLa specie era gi\u00e0 nota agli Aztechi, che la chiamavano \"quamochitl\" e ne estraevano una tintura colorante.\nInizialmente lo sfruttamento del campeggio in America Centrale fu monopolio spagnolo, in seguito alla crescente domanda di tinture da parte dell'industria tessile soprattutto britannica iniziarono le scorrerie da parte di bucanieri del nord-Europa ai danni delle navi spagnole. In seguito alla conquista britannica dell'isola di Giamaica nella seconda met\u00e0 del XVII secolo i due paesi stipularono un trattato e gli spagnoli autorizzarono il taglio del legname anche ai coloni britannici. L'insediamento dei coloni britannici nell'area individuata dal trattato e compresa fra il fiume Belize e il fiume Hondo pose le basi dapprima della colonia dell'Honduras Britannico e in seguito del moderno stato del Belize.\nMorfologia.\nIl campeggio \u00e8 una pianta sempreverde che si presenta come albero o come arbusto, spesso con spine e che raggiunge altezze fra i 3 e i 10 metri.Il legname \u00e8 di colore rossastro e con una lieve profumazione di violetta.Le foglie sono lunghe dai 2,5 ai 7,5\u00a0cm e hanno dalle tre alle 5 coppie di foglioline lunghe da 1 a 3\u00a0cm e larghe da 1 a 2,5\u00a0cm. \nI fiori hanno 5 petali e una corolla bianca.Il frutto \u00e8 una drupa larga circa 1\u00a0cm.\nDistribuzione ed habitat.\nLa specie \u00e8 diffusa in America centrale e nelle Antille. \u00c8 stato introdotta dall'uomo nelle isole Hawaii dove \u00e8 oramai naturalizzata.\nUsi.\nIl nome scientifico della pianta deriva dal greco (\"haima -atos, \"sangue + \"xylon\", legno) e tradotto significa \"legno color del sangue\"; in passato dalla corteccia veniva ricavata una tintura utilizzata nell'industria tessile.\nAttualmente dal campeggio si ricava l'ematossilina usata in istologia. "}
{"id": "1310267", "revid": "152625", "url": "https://it.wikipedia.org/wiki?curid=1310267", "title": "Diretta", "text": ""}
{"id": "1310274", "revid": "30909", "url": "https://it.wikipedia.org/wiki?curid=1310274", "title": "Rocket Jump", "text": ""}
{"id": "1310279", "revid": "30909", "url": "https://it.wikipedia.org/wiki?curid=1310279", "title": "Rocketjump", "text": ""}
{"id": "1310293", "revid": "237161", "url": "https://it.wikipedia.org/wiki?curid=1310293", "title": "Monasteri di Yuso e Suso", "text": "I monasteri di Yuso e Suso si trovano a San Mill\u00e1n de la Cogolla, un piccolo paese della Comunit\u00e0 autonoma spagnola di La Rioja. I due monasteri vennero dichiarati patrimonio dell'umanit\u00e0 dall'UNESCO nel 1997.\nStoria.\nQuello di Suso \u00e8 il pi\u00f9 antico dei due, e si trova dove furono scritte le prime frasi in spagnolo e basco. Il codice in questione venne in seguito custodito nella biblioteca del monastero di Yuso prima di essere trasferito a Madrid, dove tuttora si trova. Le frasi in spagnolo sono delle note a margine su un testo in latino e sono note con il nome di \"Glosas Emilianenses\" (dal nome di san Emiliano). \u00c8 aperto un dibattito sul fatto che fossero scritte in una prima versione di castigliano o in qualche dialetto collegato. In entrambi i casi l'importanza di san Emiliano quale creatore della lingua spagnola \u00e8 rafforzata dalla vicinanza del villaggio di Berceo, associato a Gonzalo de Berceo, primo poeta in lingua spagnola.\nA San Mill\u00e1n vi \u00e8 una storia di cristianit\u00e0 che si sviluppa fin dall'epoca della vita del santo. Lo scriptorium resta attivo durante tutto il periodo di regno musulmano; ed anche nei secoli seguenti la comunit\u00e0 religiosa super\u00f2 vari problemi che interessarono i due monasteri (compreso il saccheggio effettuato dal Principe Nero). In ogni caso lo stile di vita monastico si \u00e8 evoluto col tempo; i monaci che un tempo abitavano le abbazie erano eremiti, ma Yuso si svilupp\u00f2 divenendo prima una comunit\u00e0 benedettina, ed infine agostiniana. Come riconosciuto dall'UNESCO, San Emiliano mostra in termini materiali la trasformazione da comunit\u00e0 eremitica a cenobita. Al giorno d'oggi San Mill\u00e1n richiama i pellegrini che percorrono il cammino di Santiago di Compostela (nonostante si trovi leggermente al di fuori della rotta ufficiale, tra N\u00e1jera e Burgos). Una parte del monastero di Yuso \u00e8 stato convertito in hotel.\nAlcuni ebrei vissero qui sin dalla fondazione di N\u00e1jera, e soffrirono in modo particolare durante la guerra civile che vide opposti Pietro I di Castiglia ed Enrico II di Castiglia. Il 15 ottobre 1369, in seguito alla richiesta della piccola Aljama di San Mill\u00e1n, Enrico II ordin\u00f2 che \"uomini e donne cristiani e uomini e donne mori\" cancellassero tutti i debiti a carico degli ebrei, in modo che \"questi ultimi siano in grado di pagare prontamente le tasse\". Il 10 settembre 1371 il re annull\u00f2 tutti i debiti che l'abbazia ed i monaci di San Mill\u00e1n avevano contratto con gli ebrei a partire dalla Battaglia di N\u00e1jera."}
{"id": "1310298", "revid": "83531", "url": "https://it.wikipedia.org/wiki?curid=1310298", "title": "Brigata partigiana Bruno Fanciullacci", "text": "La brigata partigiana \"Bruno Fanciullacci\" nasce ufficialmente il 18 luglio 1944. La brigata faceva parte della Divisione Garibaldi \"Arno\".\nUn gruppo di partigiani operante sul Monte Morello (provincia di Firenze) decise di chiamare il proprio gruppo con il nome del gappista fiorentino morto qualche giorno prima. Il gruppo di partigiani che prese il suo nome era operante sul Monte Morello gi\u00e0 dal febbraio 1944, portando a termine molte azioni di guerriglia antifascista.\nLa brigata partigiana \u201cBruno Fanciullacci\u201d comandata dal partigiano \"Gambalesta\", conter\u00e0 a fine del conflitto 353 partigiani attivi nelle sue file, con una perdita di 38 uomini durante tutta la sua attivit\u00e0."}
{"id": "1310299", "revid": "767487", "url": "https://it.wikipedia.org/wiki?curid=1310299", "title": "Jerusalem Slim (album)", "text": "Jerusalem Slim \u00e8 il primo album dei Jerusalem Slim, uscito nel 1992 per l'Etichetta discografica Polygram Records."}
{"id": "1310301", "revid": "729019", "url": "https://it.wikipedia.org/wiki?curid=1310301", "title": "Campionamento (chimica)", "text": "Nell'analisi chimica viene detto campionamento l'insieme di operazioni necessarie alla preparazione di un campione, ovvero la quantit\u00e0 di sostanza o la parte di un materiale che dovr\u00e0 essere sottoposta ad analisi e che dovr\u00e0 rappresentare significativamente l'intero materiale.\nTali operazioni cambiano in funzione dello scopo dell'analisi e della natura fisica del campione. Le modalit\u00e0 con cui il campionamento \u00e8 stato eseguito rappresentano un'informazione molto importante - quando non essenziale - per l'analista chimico che, in base a tali informazioni, potr\u00e0 valutare la validit\u00e0 dei risultati ottenuti quando non la validit\u00e0 del campione stesso prima di sottoporlo all'analisi. Tali informazioni sono generalmente le seguenti:\nIn ambito lavorativo si deve inoltre tener conto del costo delle operazioni di campionamento e delle operazioni di analisi. Ad esempio, nel semplice caso di un liquido omogenero, il campione sar\u00e0 una porzione di tale liquido sufficiente per eseguire le analisi richieste.\nAssumendo che la propriet\u00e0 in studio abbia una distribuzione normale nella popolazione, aumentando il numero di determinazioni analitiche eseguite, il valore medio dei risultati analitici si avvicina al valore medio della popolazione; tale numero non pu\u00f2 per\u00f2 aumentare indefinitamente, considerando anche i costi del campionamento e dell'analisi viene scelto il numero minimo di analisi compatibile con l'accuratezza desiderata.\nModalit\u00e0 di campionamento.\nIl campionamento statistico \u00e8 basato sull'assunzione che ogni particella o porzione della popolazione abbia un'eguale probabilit\u00e0 di venire estratta dal campione: ossia l'estrazione deve avvenire in modo del tutto casuale, evitando di operare selezioni a priori pi\u00f9 o meno consapevoli.\nGas.\nNel caso dei gas, il campionamento viene eseguito raccogliendoli in contenitori generalmente cilindrici, di vetro, forniti alle estremit\u00e0 di rubinetti per permetterne un facile flusso. Tali contenitori possono essere dotati di filtri alle estremit\u00e0 e riempiti con sostanze in grado di assorbire selettivamente il gas (o la sostanza contenuta nel gas) di interesse. Il gas pu\u00f2 entrare nei dispositivi di raccolta tramite sistemi di campionamento attivi, che eseguono un'aspirazione mediante pompe a pistone o a membrana, oppure mediante campionamento passivo per adsorbimento su supporto solido, ad esempio tramite tubi di diffusione.\nUn'altra modalit\u00e0 di campionamento, pi\u00f9 utile per ottenere un campione medio su lunghi archi di tempo, \u00e8 lasciar espandere il campione gassoso all'interno di un contenitore in cui sia stato fatto il vuoto, regolando il tempo di riempimento del contenitore. Tale modalit\u00e0 \u00e8 usata spesso per ottenere campioni medi di aria atmosferica.\nLiquidi.\nIl campionamento di un liquido puro o omogeneo \u00e8 semplice in quanto consta semplicemente di un prelievo, per sifonamento o travaso, della quantit\u00e0 richiesta di liquido.\nQualora vi sia necessit\u00e0 di prelevare un campione da un liquido non omogeneo, che non possa essere reso omogeneo attraverso modalit\u00e0 fisiche o chimiche (riscaldamento, aggiunta di un solvente, etc.) sar\u00e0 necessario procedere ad una preventiva adeguata agitazione.\nUn'alternativa consiste nel prelevare aliquote di uguale volume a diversi livelli, i campioni prelevati alle diverse altezze possono essere analizzati separatamente o combinati a formare un campione composito. Emulsioni o sospensioni stabili possono essere prelevate allo stesso modo; \u00e8 comunque buona prassi, quando possibile, agitare il materiale anche in caso di apparente omogeneit\u00e0.\nSolidi.\nNel campionamento di materiale solido \u00e8 necessario prendere in considerazione la dimensione delle particelle del materiale. Qualora non fosse possibile procedere ad una macinazione preventiva del materiale, che abbia lo scopo di renderlo omogeneo, la quantit\u00e0 di campione da prelevare dovr\u00e0 tenere conto delle differenze tra le dimensioni delle particelle che costituiscono il materiale, esistono - a seconda del materiale - formulazioni empiriche che aiutano il calcolo di tale quantit\u00e0 nei diversi casi.\nIl campionamento di un solido richiede particolare cura; prelevare un campione da un grande mucchio di materiale solido \u00e8 difficile perch\u00e9 raramente esiste una distribuzione completamente casuale delle particelle: le particelle pi\u00f9 piccole tendono a raccogliersi sul fondo ed al centro del mucchio, quelle pi\u00f9 grandi all'esterno.\nPer quantit\u00e0 di materiale dell'ordine di 50 kg si impiega spesso un processo noto come \"metodo del cono e del quarto\" o \"quartatura\". Con l'utilizzo di una pala il solido viene disposto a forma di cono, depositando sull'apice ogni nuova palata; il solido viene rimosso ripetutamente dalla base del cono all'apice. Quindi, mediante la pala, si appiattisce il cono ottenuto premendo sull'apice in modo da ottenere uno strato circolare di materiale. Questo viene suddiviso in quattro parti uguali tracciando due linee perpendicolari attraverso il centro del cono. Si scartano due dei quarti opposti e sui due rimanenti si ripete il processo fino a selezionare la quantit\u00e0 di campione necessaria.\nUn altro metodo \u00e8 detto \u201crotolamento e divisione in quarti\u201d: il materiale, le cui dimensioni sono state gi\u00e0 ridotte all'ordine di circa 1 mm di diametro, viene posto su un telo (o, per piccoli campioni, su un foglio di carta lucida), si forma il cono, lo si appiattisce, quindi il materiale viene miscelato ripiegando un angolo del telo sull'angolo opposto e poi l'altro angolo sul suo opposto; questo processo di rotolamento viene ripetuto un centinaio di volte. Alla fine, sollevando contemporaneamente i quattro angoli, il materiale viene raccolto nel centro del telo; la pila risultante \u00e8 appiattita, divisa in quarti e i due quarti opposti scartati.\nLo stesso principio della quartatura \u00e8 pi\u00f9 praticamente realizzato facendo passare il materiale ridotto di dimensioni attraverso selettori a scomparti che frazionano il materiale in due parti, di cui una \u00e8 scartata e l'altra nuovamente frazionata. Il processo \u00e8 ripetuto fino ad ottenere la quantit\u00e0 di campione desiderata.\nStrumenti meccanici di campionamento sostituiscono quando possibile il campionamento a mano e sono preferibili perch\u00e9 pi\u00f9 accurati e veloci; ve ne sono di diversi tipi e richiedono che il materiale sia in movimento durante l'operazione di campionamento. In alcuni casi si preleva ininterrottamente una piccola parte del flusso di materiale o da una singola sezione che attraversa tutto il nastro oppure da due o pi\u00f9 punti lungo di essi; in altri si preleva l'intera corrente di materiale ad intervalli di tempo regolari.\nDopo che si \u00e8 raccolto il campione, \u00e8 spesso necessario ridurlo alla quantit\u00e0 utile per l'analisi. Durante questa operazione non dovr\u00e0 essere persa la rappresentativit\u00e0 del campione grossolano prima ottenuto; si useranno i sistemi della quartatura, rotolamento o frazionamento appena descritti.\nSaranno inoltre necessarie operazioni di macinazione per ridurre le dimensioni delle particelle e successiva miscelazione fino ad ottenere una polvere perfettamente omogenea e fine tale da poter essere, con facilit\u00e0, portata in soluzione.\nBisogner\u00e0, pertanto, poter evitare (o comunque tenere conto di) effetti indesiderati e collaterali, provocati dalla macinazione quali la perdita di componenti volatili a causa del riscaldamento e l'adsorbimento di umidit\u00e0 dovuta all'aumentata area superficiale.\nUn'altra causa di errore che pu\u00f2 derivare dalla macinazione \u00e8 portata dalla diversa durezza dei componenti della miscela; i materiali pi\u00f9 teneri vengono trasformati in particelle pi\u00f9 piccole pi\u00f9 rapidamente e, quindi, ogni perdita di campione sotto forma di polvere pu\u00f2 alterare la composizione del campione stesso; d'altronde, frammenti costituiti dai componenti pi\u00f9 duri possono venire allontanati durante la macinazione. Spesso si ricorre ad un intermittente setacciamento del materiale: il campione viene posto in un setaccio metallico che lascia passare le particelle di dimensione desiderata; tale processo punta ad una separazione in base alla durezza (i materiali pi\u00f9 duri sono gli ultimi a passare attraverso il setaccio) e, pertanto, la macinazione deve essere continuata finch\u00e9 le ultime particelle passino nel setaccio.\nUn serio errore che pu\u00f2 derivare dalla macinazione \u00e8 dovuto al consumo ed abrasione delle superfici stesse dei macinatori; per evitare ci\u00f2, essi vengono costruiti con materiali molto duri (acciaio indurito, agata) che pi\u00f9 difficilmente inquinano il campione.\nTrasporto e conservazione del campione.\nIl trasporto e la conservazione del campione prima dell'analisi comportano problemi di sicurezza, di mantenimento delle caratteristiche chimiche e fisiche del campione, di identificazione e di ordine legale.\nLa spedizione del campione ed il suo imballo non devono risultare dannosi n\u00e9 a chi lo riceve, n\u00e9 a chi lo maneggia durante il viaggio; a questo proposito esiste una serie di norme e regole da seguire - nell'Unione europea, le norme ADR - messe a punto per ogni tipo di materiale.\nConservare il campione in modo tale che la sua composizione non subisca variazioni nel tempo pu\u00f2 risultare in alcuni casi piuttosto difficile: moltissimi sono i fattori che possono alterarlo - il materiale con cui \u00e8 realizzato il contenitore, la presenza di umidit\u00e0, di ossigeno, di anidride carbonica, l'esposizione alla luce o al calore... senza parlare di casi particolari in cui nel campione fossero in atto lente reazioni chimiche.\nIl contenitore dovrebbe essere perfettamente inerte al campione, come pure il sistema di chiusura (tappi e guarnizioni): si tratter\u00e0 pertanto, caso per caso, di scegliere il contenitore del materiale pi\u00f9 adatto. Cos\u00ec, ad esempio, il vetro \u00e8 spesso usato ma non sar\u00e0 scelto per contenere una soluzione alcalina concentrata, soprattutto di idrossido di sodio.\nContenitori metallici possono essere utili per vari materiali ma occorre prestare attenzione: ad esempio un'emulsione pu\u00f2 essere \u201crotta\u201d dal metallo utilizzato nelle saldature del contenitore. Molti metalli inoltre non sono adatti per contenere campioni acidi.\nGli effetti dell'atmosfera (umidit\u00e0, ossigeno e CO2) e della luce possono essere molteplici. Molte sostanze sono igroscopiche, altre possono reagire anche violentemente con l'acqua, alcuni composti organici con l'umidit\u00e0 atmosferica si idrolizzano.\nVariazioni di temperatura molto elevate devono anch'esse essere evitate: soluzioni acquose di acido acetico, ad es., che hanno punto di congelamento a 16 \u00b0C, possono espandersi con il raffreddamento fino a rompere la bottiglia di vetro che le contiene; alcune sostanze organiche come ad es. la canfora, sublimano a temperatura ambiente e ad altre si decompongono lentamente.\nAnche sostanze inorganiche possono venire influenzate da una temperatura solo di poco sopra quella abituale ed alcune, ad es. il nitrato di ammonio pu\u00f2 diventare esplosivo.\nIn molti casi il contenitore pu\u00f2 ospitare sostanze chimiche che hanno lo scopo di stabilizzare il campione che vi verr\u00e0 inserito.\nNel trasporto e conservazione del campione cosa fondamentale \u00e8 la sicura identificazione del campione stesso, mediante una scheda che dia tutte le informazioni di campionamento - natura, modalit\u00e0, momento. Allo stesso modo, al suo arrivo, verr\u00e0 presa nota di tutte le informazioni relative al trasporto, ed il campione sar\u00e0 conservato in modo opportuno e per un tempo non superiore a quello indicato.\nGli aspetti legali riguardano i previ accordi tra fornitore e acquirente su tutti i particolari del campionamento stesso. Spesso una porzione del campione viene depositata presso un terzo, in caso di contestazioni. Dal punto di vista del chimico analitico, l'aspetto legale pi\u00f9 importante \u00e8 quello della sicura identificazione del campione che riceve e che analizza."}
{"id": "1310307", "revid": "486946", "url": "https://it.wikipedia.org/wiki?curid=1310307", "title": "Campeonato Paulista", "text": ""}
{"id": "1310311", "revid": "92723", "url": "https://it.wikipedia.org/wiki?curid=1310311", "title": "Basilica di San Pellegrino Laziosi", "text": "Basilica di San Pellegrino Laziosi \u00e8 il nome popolare per la chiesa di Santa Maria dei Servi di Forl\u00ec.\nStoria e descrizione.\nLa basilica, situata nell'antico rione di Campostrino, oggi nel centro di Forl\u00ec, si compone di tre navate, con dieci altari laterali, convergenti tutti verso l'abside. \u00c8 costruita su una chiesa preesistente, dedicata a Sant'Agnese, di cui si pu\u00f2 vedere il portale ogivale inserito nell'attuale facciata. Notevole \u00e8 anche il trecentesco coro in legno: l'unico esempio di stile gotico in Romagna e forse il pi\u00f9 antico di tutta la regione. Per l'importanza delle opere ivi esistenti, il santuario fu dichiarato monumento nazionale. Papa Paolo VI lo elev\u00f2 nel 1977 alla dignit\u00e0 di basilica minore.\nIl monumento sepolcrale di Luffo Numai, presente nel lato destro, fu scolpito nel 1502 da Tommaso Fiamberti e Giovanni Ricci. Assai interessante la sala trecentesca del Capitolo, in cui \u00e8 conservato il \"Crocifisso\" miracoloso, davanti al quale San Pellegrino ottenne la guarigione istantanea dalla gangrena alla gamba, di Giuliano da Rimini.\nDal 1345 nella chiesa, curata dall'ordine religioso dei Servi di Maria, \u00e8 custodito il corpo di San Pellegrino Laziosi, tumulato dal Settecento nel santuario, collocato nel lato destro della basilica. \u00c8 meta di pellegrinaggi soprattutto il 1\u00ba maggio, giorno in cui Forl\u00ec festeggia il santo. In questo giorno nel rione Campostrino ci sono numerose bancarelle che vendono cedri."}
{"id": "1310312", "revid": "6923", "url": "https://it.wikipedia.org/wiki?curid=1310312", "title": "Tat'jana Pavlovna Pavlova", "text": "Biografia.\nCarriera.\nInizi\u00f2 fin da giovane la carriera di attrice teatrale, lavorando prima nella compagnia girovaga di Pavel Orlenev ed in seguito nei teatri moscoviti. A seguito della rivoluzione abbandon\u00f2 Mosca, stabilendosi dapprima a Parigi, e recitando a Odessa e Costantinopoli. Nel 1919 giunse infine in Italia dove partecip\u00f2 a diversi film muti; nel frattempo studiava italiano e dizione con Cesare Dondini e Carlo Rosaspina. Nel 1923 fond\u00f2 una compagnia teatrale a proprie spese, la quale debutt\u00f2 al Teatro Valle di Roma in \"Sogno d'amore\" di Kossorotov.\nIn questo lavoro, come in altri seguenti, venne criticata anche aspramente, soprattutto per aver introdotto un nuovo modo di concepire il ruolo della regia, meno basato sull'individualit\u00e0 e pi\u00f9 sul lavoro d'insieme. Tra i suoi detrattori ci fu anche Luigi Pirandello. Interpret\u00f2 e diresse autori quali Andreev, \u010cechov, Gor'kij, Moln\u00e1r, Kaiser e Rosso di San Secondo, con una originalit\u00e0 che le diede il merito di aver contribuito a far nascere la regia teatrale in Italia.\nScrittur\u00f2 nella sua compagnia una giovanissima Tina Lattanzi insieme con Vittorio De Sica. Fu anche attrice cinematografica, interpretando tra l'altro \"La signora di tutti\".\nNel 1935 si stabil\u00ec a Roma, essendo stata chiamata da Silvio D'Amico a dirigere i corsi di regia nella neo fondata Accademia nazionale d'arte drammatica di Roma, pur avendole egli criticato spesso la sua dizione imperfetta.\nDopo la guerra la Pavlova dirad\u00f2 sempre pi\u00f9 le sue apparizioni di attrice. Nel 1946 interpret\u00f2 il ruolo della madre in \"Zoo di vetro\" di Tennessee Williams per la regia di Luchino Visconti. In seguito si dedic\u00f2 soprattutto alla regia di opere liriche.\nLa sua ultima apparizione cinematografica fu nel ruolo di un'insegnante di recitazione in \"Io la conoscevo bene\" del 1965.\nVita personale.\nPer molti anni visse a Milano nella villa fattasi costruire in via Monterosa (oggi un hotel). Nel 1938 convol\u00f2 a nozze con lo scrittore e gerarca fascista Nino D'Aroma: la notizia fece scalpore, poich\u00e9 l'attrice aveva gi\u00e0 47 anni - un'et\u00e0, all'epoca, considerata avanzata per una donna in procinto di andare all'altare - tanto che Giovanni Papini, quando seppe la Pavlova stava per sposarsi, esclam\u00f2: \"E chi \u00e8 l'antiquario che se l'\u00e8 presa?\".\nScomparve nel 1975 all'et\u00e0 di 81 anni, nella casa di riposo \"Villa Letizia\" di Grottaferrata (nella quale si era ritirata da tempo) a causa di un attacco cardiaco.\nNel 2011 \u00e8 stato istituito un premio in suo onore il Premio Tatiana Pavlova. Riconoscimento Internazionale per la Divulgazione dell'Arte Contemporanea. Tra i premiati Andrea Bocelli, Svetlana Zacharova, Sergei Polunin, Vladimir Spivakov, Andrej Krav\u010duk, Vittorio Storaro, Giuliano Montaldo, Andrei Konchalovsky"}
{"id": "1310317", "revid": "1754509", "url": "https://it.wikipedia.org/wiki?curid=1310317", "title": "500 lire &quot;Michelangelo&quot;", "text": "In occasione del cinquecentenario della nascita di Michelangelo Buonarroti la zecca ha coniato una moneta d'argento dal valore nominale di 500 lire con millesimo 1975.\nDati tecnici.\nAl Dritto \u00e8 ritratto al centro Michelangelo Buonarroti volto a sinistra, in giro \u00e8 scritto \"\" mentre, nell'esergo, sono poste le firme del modellista e dell'incisore ; pi\u00f9 sotto \u00e8 posta la data.\nAl rovescio \u00e8 riprodotta l'immagine della Sibilla Delfica, tratta dall'affresco della volta della Cappella Sistina; ai suoi lati sono riportate le date di nascita e morte dell'artista e . In giro \u00e8 scritto \"\" mentre l'indicazione del valore e il segno di zecca sono in esergo.\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso di 11 g e il titolo \u00e8 di 835/1000.\nLa tiratura \u00e8 di 269.752 esemplari.\nQuesta moneta, pur recando il millesimo 1975, \u00e8 stata emessa solo cinque anni dopo, con DPR del 30 ottobre del 1980. La moneta \u00e8 presentata nella sola versione fior di Conio confezionata in astuccio."}
{"id": "1310321", "revid": "729019", "url": "https://it.wikipedia.org/wiki?curid=1310321", "title": "Posting", "text": "Il posting \u00e8 la pubblicazione di un messaggio (post) all'interno di un newsgroup (USENET) o di un forum. La procedura di posting all'interno di un newsgroup avviene mediante l'invio di un messaggio il cui contenuto viene letto da tutti gli iscritti al gruppo di discussione.\nPrima di poter inviare messaggi in un newsgroup o pubblicarli su un forum di solito \u00e8 richiesta l'iscrizione da parte dell'utente e l'accettazione di un regolamento o accordo. A volte \u00e8 richiesta l'iscrizione anche per poter ricevere/leggere i messaggi gi\u00e0 inviati da altri utenti iscritti. Esistono gruppi e forum in cui si pu\u00f2 partecipare inserendo post solo se invitati da altri membri iscritti.\nGruppi di discussione e forum costituiscono vere e proprie community di utenti che discutono su temi specifici e rispettano regole e consuetudini proprie. Per questo motivo prima di inviare post \u00e8 raccomandabile capire bene il regolamento, gli utenti e le dinamiche che caratterizzano la community. "}
{"id": "1310322", "revid": "1543377", "url": "https://it.wikipedia.org/wiki?curid=1310322", "title": "Chiesa della Madonna di Costantinopoli", "text": "La chiesa della Madonna di Costantinopoli \u00e8 sita in Piazza San Rocco (detta localmente anche piazza vecchia) a Scanno, in provincia dell'Aquila.\nStoria.\nLa chiesa \u00e8 stata costruita antecedentemente al 1418 come testimonia una scritta sull'affresco sopra l'altare.Il vescovo di Sulmona in una visita pastorale nel 1612, ordin\u00f2 che in Santa Maria di Costantinopoli, che in quel periodo era di propriet\u00e0 di Marino Nardotio, che venissero dipinti alcuni affreschi, tra i quali quello raffigurante . Questi affreschi attualmente sono scomparsi.In seguito, nel 1708, sub\u00ec un riadattamento dai proprietari come testimonia un'iscrizione sulla facciata, forse per un terremoto.Fu di propriet\u00e0 privata fino al 1960 quando fu donata alla chiesa di Santa Maria della Valle, fu pulita e rimaneggiata.L'ultimo restauro risale al 1981.\nDescrizione.\nLa chiesa \u00e8 ad aula rettangolare con volta a botte.\nLa facciata \u00e8 suddivisa in due campi mediante una cornice marcapiano. Ai due lati vi sono delle paraste.Il portale d'accesso \u00e8 incorniciato mediante conci di pietra squadrata e sormontato da un frontone spezzato.Ai due lati vi sono due finestre anch'esse incorniciate da conci di pietra.Nell'ordine superiore vi \u00e8 una finestra con cornice con delle modanature scanalate con sovrastante stemma.\nAnche se la chiesa \u00e8 di modesto valore architettonico, il quadro sull'altare (vedi foto nell'infobox a lato) \u00e8 una delle maggiori opere di Scanno."}
{"id": "1310323", "revid": "121676364", "url": "https://it.wikipedia.org/wiki?curid=1310323", "title": "Igor Mitoraj", "text": "Biografia.\nIgor nasce a Oederan, poco lontano da Dresda, da madre polacca e da padre francese di origine polacca, deportati dai nazisti ai lavori forzati. Alla fine della guerra, ritornati in Polonia, la madre sposa Czeslaw Mitoraj che lo adotta dandogli il suo cognome.\n&lt;br&gt;Trascorre l'infanzia a Grojec e frequenta il Liceo Artistico a Bielsko-Biala.\nDopo aver studiato pittura alla Scuola d'arte di Cracovia e all'Accademia d'arte di Cracovia sotto la guida di Tadeusz Kantor, partecipa a diverse esposizioni collettive, tenendo la sua prima personale nel 1967 alla Galleria Krzysztofory in Polonia.\nNel 1968 si trasferisce a Parigi, per continuare i suoi studi presso l'Ecole Nationale Sup\u00e9rieure des Beaux-Arts.\nPoco dopo rimane affascinato dall'arte e dalla cultura Latino-Americane e decide di trascorrere un anno dipingendo e viaggiando in Messico. Questa esperienza lo avvicina alla scultura.\nFa ritorno a Parigi nel 1974 e due anni dopo tiene un'altra personale alla Galleria La Hune, nella quale include anche alcune sculture: il successo dell'esposizione lo convince a dedicarsi a tempo pieno alla scultura.\nRiceve il \"Prix de la Sculpture\" a Montrouge e il Ministro francese per la Cultura gli mette a disposizione uno studio al Bateau-Lavoir di Montmartre.\nTrascorre anche lunghi periodi tra New York, la Grecia e la Toscana; questi viaggi risulteranno determinanti per trovare, tra modernit\u00e0 e classicit\u00e0, il suo stile.\nDopo aver lavorato in terracotta ed in bronzo, nel 1979 compie un viaggio a Carrara e decide di dedicarsi anche alla lavorazione del marmo. \n&lt;br&gt;Nel 1983 decide di stabilirsi a Pietrasanta, di aprirvi uno studio e di vivere tra Italia e Francia. Rimane molto legato alla citt\u00e0 versiliese che nel 2001 gli conferisce la cittadinanza onoraria e alla quale lascia il dono di sue numerose opere.\nLe sue sculture vengono esposte in numerose occasioni sia in Europa che negli Stati Uniti. Di particolare importanza \u00e8 la sua mostra di successo nel 1989 alla \"New York Academy of Art\".\n&lt;br&gt;In Italia realizza molte esposizioni in parchi e ville storiche dove le sue gigantesche opere trovano la giusta collocazione: si ricordano in particolare le sue suggestive esposizioni nella Valle dei Templi di Agrigento (2011), e quelle postume a Pisa (2015), nei Mercati di Traiano a Roma (2016), negli scavi di Pompei (2016) e nelle altre due citt\u00e0 siciliane di Piazza Armerina e Noto (2021).\nL'artista muore a Parigi, ma per suo espresso desiderio desidera di essere sepolto a Pietrasanta. Le sue esequie si sono svolte nel Duomo.\nStile.\nLo stile di Mitoraj \u00e8 fortemente radicato nella tradizione classica, con una particolare attenzione ai busti maschili. \n&lt;br&gt;Mitoraj presenta, tuttavia, anche una svolta post-moderna, attraverso l'ostentata enfatizzazione dei danni subiti dalle sculture classiche, ottenuta mediante la realizzazione di arti e teste troncati.\nLe fratture nelle sue figure alludono al mistero dell\u2019antico che si manifesta a noi per frammenti, come reperti, allusioni ed evocazioni."}
{"id": "1310324", "revid": "15", "url": "https://it.wikipedia.org/wiki?curid=1310324", "title": "Chiesa di San Biagio (Scanno)", "text": ""}
{"id": "1310328", "revid": "446353", "url": "https://it.wikipedia.org/wiki?curid=1310328", "title": "Chiesa di San Tommaso (Scanno)", "text": ""}
{"id": "1310337", "revid": "228587", "url": "https://it.wikipedia.org/wiki?curid=1310337", "title": "Okr\u0119g", "text": "Okr\u0119g (in italiano: \"circondario\", al plurale: \"okr\u0119gi\") \u00e8 un termine utilizzato in polacco per riferirsi a regioni e giurisdizioni di vari tipi, tra le quali le circoscrizioni elettorali. Come suddivisioni amministrative storiche della Polonia, gli okr\u0119gi esistettero nell'ultimo periodo del Regno del Congresso, dal 1842, quando il nome fu applicato agli ex distretti. \nGli okr\u0119gi vennero anche creati temporaneamente dal 1945 al 1946 nelle aree annesse alla Polonia dalla Germania, in conseguenza dell'avanzata militare sovietica. Un okr\u0119g era allora suddiviso in obwody. Questi okr\u0119gi furono poi sostituiti dai voivodati, e gli obwody dai distretti."}
{"id": "1310338", "revid": "287204", "url": "https://it.wikipedia.org/wiki?curid=1310338", "title": "Okreg", "text": ""}
{"id": "1310340", "revid": "121405", "url": "https://it.wikipedia.org/wiki?curid=1310340", "title": "George Frederick H\u00e4ndel", "text": ""}
{"id": "1310346", "revid": "84604", "url": "https://it.wikipedia.org/wiki?curid=1310346", "title": "Palazzo Colarossi", "text": ""}
{"id": "1310347", "revid": "84604", "url": "https://it.wikipedia.org/wiki?curid=1310347", "title": "Casa Tanturri", "text": ""}
{"id": "1310349", "revid": "84604", "url": "https://it.wikipedia.org/wiki?curid=1310349", "title": "Casa Antonio Silla", "text": ""}
{"id": "1310351", "revid": "84604", "url": "https://it.wikipedia.org/wiki?curid=1310351", "title": "Palazzetto Nardillo", "text": ""}
{"id": "1310353", "revid": "1442080", "url": "https://it.wikipedia.org/wiki?curid=1310353", "title": "Aitutaki", "text": "Aitutaki \u00e8 un atollo corallino situato a 235\u00a0km a nord est di Rarotonga, la capitale delle isole Cook. \u00c8 abitato da circa 2000 persone.\nMeta turistica di pregio \u00e8 noto per i \"motu\" lussureggianti e le spiagge coralline. \u00c8 possibile raggiungerlo per via aerea nel piccolo aeroporto costruito dagli americani durante l'ultima guerra mondiale.\nLa barriera corallina ha una pass tortuosa ma navigabile che permette l'attracco a natanti di media grandezza."}
{"id": "1310354", "revid": "767487", "url": "https://it.wikipedia.org/wiki?curid=1310354", "title": "500 lire &quot;Virgilio&quot;", "text": "Le 500 lire \"Virgilio\" sono una moneta d'argento del valore nominale di 500 lire fatta coniare dalla zecca italiana nel 1981 in occasione del bimillenario virgiliano, ossia dei 2000 anni dalla morte del sommo poeta latino Virgilio.\nDati tecnici.\nAl Dritto \u00e8 ritratto al centro il poeta Publio Virgilio Marone volto a sinistra, in giro sono poste le diciture, rispettivamente in senso orario ed antiorario, \"\" e \"\" la firma dell'autore \u00e8 posta sotto il ritratto di Virgilio.\nAl rovescio sono rappresentate le allegorie delle tre opere virgiliane: il bue a sinistra simboleggia le \"Bucoliche\", il cavallo a destra le \"Georgiche\", l'albero al centro l'\"Eneide\". Sopra il bue ed il cavallo sono indicate le date . In esergo sono riportati indicazione del valore e segno di zecca \nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso di 11 g e il titolo \u00e8 di 835/1000.\nLa tiratura \u00e8 di 340.988 esemplari. Di questa moneta era previsto un iniziale contingente di 500.000 esemplari. La moneta \u00e8 presentata nella sola versione fior di conio confezionata in astuccio."}
{"id": "1310356", "revid": "1573940", "url": "https://it.wikipedia.org/wiki?curid=1310356", "title": "Chiesa di San Bartolomeo (Napoli)", "text": "La chiesa di San Bartolomeo \u00e8 una chiesa sconsacrata di Napoli, situata in via San Bartolomeo a pochi passi da via Depretis e da piazza Municipio.\nStoria.\nFu fondata nel 1455 da Cristoforo Bozzaotra detto Astenesio che la don\u00f2 al figlio Bartolomeo nel 1458, tre anni dopo la fondazione. La chiesa fu costruita secondo lo stile rinascimentale catalano, assai in voga nel XV secolo in citt\u00e0 e che ha tuttora grandi testimonianze architettoniche.\nDivenne poi parrocchia nel 1598 per volere del cardinale Alfonso Gesualdo. Nel XVIII secolo un rifacimento rococ\u00f2 cancell\u00f2 le tracce del precedente stile, decorando la chiesa con i tipici stucchi, alcuni dei quali si conservano tuttora.\nL'edificio a pianta rettangolare presenta una navata con volta a botte e piccola cupola sull'altare maggiore. La facciata \u00e8 molto semplice, essendo fornita di un portale architravato sormontato da un finestrone centinato.\nLa chiesa \u00e8 destinata ad altro uso e conserva dell'antica funzione stucchi della volta e tracce del pavimento maiolicato. Le opere che conteneva, cio\u00e8 una tela, definita \"bellissima\" dal Galante, raffigurante il santo titolare, opera del pittore salernitano Andrea Sabatini meglio conosciuto come Andrea da Salerno, altre due tele raffiguranti gli apostoli attribuite al medesimo pittore, anche se il Galante non nasconde una loro attribuzione sostenuta da alcuni a Polidoro da Caravaggio e infine una lapide che presentava la data di fondazione, sono state trasferite.\nNon si hanno notizie sullo stato di un affresco sulla volta raffigurante il martirio di San Bartolomeo, opera firmata dal pittore M. Robertelli del 1747."}
{"id": "1310366", "revid": "22356", "url": "https://it.wikipedia.org/wiki?curid=1310366", "title": "Homalodotherium", "text": "L'omalodoterio (gen. Homalodotherium) \u00e8 uno strano mammifero vissuto nel Miocene inferiore (circa 20 milioni di anni fa) in Argentina.\nDescrizione.\nLungo un paio di metri e alto circa un metro e mezzo, questo animale assomigliava molto ai rappresentanti di un altro gruppo di mammiferi, gli ancilopodi, caratteristici per\u00f2 dell'emisfero settentrionale e non imparentati con l'omalodoterio, che apparteneva al gruppo molto diversificato dei notoungulati. Le somiglianze riguardano lo scheletro, davvero bizzarro per alcune caratteristiche. Come gli ancilopodi, l'omalodoterio possedeva lunghe zampe anteriori e robusti arti posteriori. Le estremit\u00e0 terminavano in grossi artigli, e il piede era plantigrado. Le \"mani\", invece, dovevano essere digitigrade.\nIl profilo di questo mammifero era leggermente pendente, dal momento che gli arti anteriori erano pi\u00f9 lunghi di quelli posteriori. Il muso era raccorciato, con le ossa nasali poste in alto sul cranio (il che indica la probabile presenza di una corta proboscide nell'animale in vita); i denti, in fila serrata, non erano molto specializzati (da qui il nome che significa \"bestia dai denti uguali\") e i canini non erano prominenti, al contrario di quelli di animali affini ma pi\u00f9 antichi, come \"Thomashuxleya\".\nLe apofisi delle vertebre toraciche erano poco sviluppate, e questo fatto ha portato i paleontologi a sospettare che l'omalodoterio pascolasse abitualmente in posizione semieretta (il che non richiederebbe un grande sviluppo dei muscoli nucali per sostenere il cranio), facendo perno sul possenti arti posteriori e utilizzando quelli anteriori per aggrapparsi ai rami.\nClassificazione.\n\"Homalodotherium\" venne descritto per la prima volta da Flower nel 1873, sulla base di resti fossili ritrovati in Argentina. La specie tipo \u00e8 Homalodotherium cunninghami, ma sono state descritte in seguito altre specie: \"H. segoviae, H. crassum\" e \"H. encursum\". Si conoscono altre forme simili, \"Asmodeus\" e \"Chasicotherium\". Questi animali formano la famiglia degli omalodoteriidi, un piccolo gruppo di mammiferi sudamericani appartenenti ai notoungulati.\nPaleobiologia.\n\u00c8 stato proposto che \"Homalodotherium\" fosse un animale scavatore, che estraeva radici e tuberi grazie ai forti artigli; tuttavia, un'analisi dettagliata della morfologia degli arti di questo animale ha indotto a ritenere che \"Homalodotherium\" non fosse uno scavatore. La struttura dell'arto anteriore \u00e8 invece compatibile con movimenti veloci e potenti della parte distale dell'arto, forse utilizzati a scopo di difesa. Gli arti posteriori, estremamente robusti e plantigradi, rendevano possibile una postura bipede; probabilmente \"Homalodotherium\" si nutriva di foglie degli alberi, che strappava grazie agli artigli (Elissamburu, 2010)."}
{"id": "1310368", "revid": "287204", "url": "https://it.wikipedia.org/wiki?curid=1310368", "title": "Dzielnica", "text": "La dzielnica (plurale \"dzielnice\") \u00e8 un'entit\u00e0 territoriale posta al quarto livello della suddivisione amministrativa della Polonia. La \"dzielnica\" \u00e8 una frazione di comune urbano che consiste in molti casi in un quartiere o altro tipo di suddivisione cittadina. Quello che nei comuni rurali \u00e8 rappresentato dal \"so\u0142ectwo\" in quelli urbani \u00e8 costituito dalla \"dzielnica\" e, in alcuni casi di citt\u00e0 pi\u00f9 piccole, dall\"osiedle\". \nCol termine \"dzielnica\" si pu\u00f2 indicare indifferentemente una suddivisione amministrativa propriamente riconosciuta, con un suo consiglio di eletti (\"rada dzielnicy\") e in alcuni casi anche un sindaco (\"burmistrz\"), o semplicemente una frazione di una citt\u00e0, o, in modo informale, anche una parte di una citt\u00e0 avente caratteri di omogeneit\u00e0 morfologica, demografica o economica. Nel passato questo stesso termine \u00e8 stato utilizzato anche per individuare intere regioni del paese."}
{"id": "1310370", "revid": "767487", "url": "https://it.wikipedia.org/wiki?curid=1310370", "title": "500 lire &quot;Galileo Galilei&quot;", "text": "Nel 1982 sono state emesse dalla Zecca di Roma due monete commemorative da 500 lire in argento: l'una commemorativa del 350\u00ba anniversario della pubblicazione del \"Dialogo sopra i massimi sistemi\" di Galileo Galilei, l'altra commemorativa del centenario della morte di Giuseppe Garibaldi\nDati tecnici.\nAl Dritto \u00e8 ritratto al centro Galileo Galilei di fronte, in giro sono poste, su traiettorie rispettivamente oraria ed antioraria, le diciture \"\" e \"\".\nAl rovescio al centro \u00e8 rappresentato l'emblema dell'Accademia dei Lincei, sotto il quale sono riportati l'indicazione del valore e, pi\u00f9 in basso, la firma dell'autore . Ai lati dello stemma dei Lincei sono poste le date ; in basso a sinistra sta il segno di zecca . In giro \u00e8 scritto, sempre rispettivamente in senso orario ed antiorario, \"\" e \"\"\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso di 11 g e il titolo \u00e8 di 835/1000.\nLa tiratura \u00e8 di 198.057 esemplari. La moneta \u00e8 presentata nella sola versione fior di conio confezionata in astuccio."}
{"id": "1310373", "revid": "124138893", "url": "https://it.wikipedia.org/wiki?curid=1310373", "title": "Kevin Coyne", "text": "Sono notevoli il suo stile compositivo non convenzionale influenzato dal blues, le sue particolari doti vocali e i suoi coraggiosi punti di vista non ortodossi riguardo ai problemi sulla salute mentale, come si evince dai testi delle sue canzoni.\nMolti musicisti influenti si sono dichiarati fan di Coyne, fra questi, Sting e John Lydon. Il disc jockey della BBC Andy Kershaw ha descritto Coyne come \"una delle pi\u00f9 grandi voci del blues britannico\"."}
{"id": "1310378", "revid": "1318658", "url": "https://it.wikipedia.org/wiki?curid=1310378", "title": "Megalonyx", "text": "Il megalonice (gen. Megalonyx) era un bradipo terricolo vissuto tra il Miocene superiore e il Pleistocene superiore (tra 10 milioni di anni fa e 10.000 anni fa) in Nordamerica.\nUn potente camminatore.\nDi forme pesanti, il megalonice era un animale gigantesco, decisamente diverso dai suoi parenti attuali. Uno scheletro in buono stato di conservazione \u00e8 lungo tre metri e mezzo: il megalonice doveva pesare svariati quintali. La testa, massiccia, era dotata di tre paia di forti denti prismatici laterali. Un paio di denti anteriori erano posti nella posizione generalmente occupata dai canini. L'arto anteriore era lungo, con un avambraccio capace di ampi movimenti in su e in gi\u00f9, e la mano era dotata di forti artigli; gli arti posteriori, invece, erano tozzi e accorciati, con grandi piedi plantigradi e muniti di artigli. Il corpo era lungo, e nel bacino era presente una grande cresta iliaca, a forma di catino; la coda era robusta ma corta.\nLa dentatura del megalonice lo denota come un mangiatore di foglie, che procedeva lentamente attraverso le pianure; questo animale doveva essere abituato a pascolare in posizione semieretta, appoggiandosi sulla coda come se fosse un terzo piede. Per quanto si suppone che questo animale fosse migrato negli Stati Uniti dal Sudamerica, in quest'ultimo continente non sono conosciuti suoi resti fossili.\nIl bradipo del Presidente.\nNel 1796 il colonnello John Stuart invi\u00f2 a Thomas Jefferson alcune ossa fossili (un frammento di femore, ulna, radio e alcune ossa della zampa posteriore tra cui tre grandi artigli) provenienti da una caverna nella contea di Greenbrier, in Virginia (attualmente Virginia Occidentale). L'anno dopo Jefferson (che all'epoca era vicepresidente degli Stati Uniti) present\u00f2 un articolo riguardante \"alcune ossa\" all\"'American Philosophical Society\" di Philadelphia. Jefferson teorizz\u00f2 che le ossa erano i resti di un leone che chiam\u00f2 \"Megalonyx\" (\"artiglio gigante\"). Jefferson credeva che questo leone fosse ancora esistente, e ci\u00f2 era di particolare importanza poich\u00e9 la validit\u00e0 della sua discussione sarebbe stata usata nel dibattito pro o contro l'evoluzione.\nJefferson credeva in una visione del mondo di \"completezza della natura\" , che contrastava con le nuove teorie dell'evoluzione, dove nessuna specie si era estinta (o si estinguer\u00e0) in modo naturale. Quando Lewis e Clark intrapresero la loro ben nota spedizione (1804-1806), lo stesso Jefferson raccomand\u00f2 ai due di cercare questo \"Megalonyx\", poich\u00e9 era ancora sicuro della sua esistenza. Se la creatura fosse stata trovata, egli poteva usarla per sostenere la discussione contro il concetto di estinzione delle specie. Ovviamente tutto ci\u00f2 non venne comprovato e la comunit\u00e0 scientifica dimostr\u00f2 che queste teorie non erano corrette.\nJefferson, con il suo articolo del 1797, \u00e8 considerato il capostipite della scienza della paleontologia dei vertebrati negli Stati Uniti. Nel 1799 Caspar Wistar identific\u00f2 correttamente i reperti di Jefferson come appartenenti a un bradipo terricolo gigante. Nel 1822 lo stesso Wistar sugger\u00ec di denominare la specie \"Megalonyx jeffersoni\" in onore di Jafferson.\nNella cultura di massa.\nLa figura del Megalonyx diventa famosa dopo l'uscita dei film della 20th Century Fox e Blue Sky Studios L'era glaciale (2002), L'era glaciale 2 - Il disgelo (2006), L'era glaciale 3 - L'alba dei dinosauri (2009), L'era glaciale 4 - Continenti alla deriva (2012) e L'era glaciale 5 - In rotta di collisione (2016).\nCollegamenti esterni.\nPagina sul megalonice"}
{"id": "1310382", "revid": "2208340", "url": "https://it.wikipedia.org/wiki?curid=1310382", "title": "Battaglia di Yamazaki", "text": "La fu combattuta nel 1582 a Yamazaki, una zona di confine tra le antiche province di Yamashiro e Settsu, in Giappone, oggi a cavallo tra le prefetture di Kyoto e Osaka. \u00c8 conosciuta anche come .\nContesto storico.\nDopo il seppuku del daimy\u014d Oda Nobunaga, avvenuto a Kyoto nel giugno 1582, Akechi Mitsuhide si appropri\u00f2 dei domini del suo signore Nobunaga. Dopo soli undici giorni, Toyotomi Hideyoshi, altro grande dignitario di Nobunaga, arm\u00f2 un esercito contro Akechi, ritenuto un traditore. Era sua intenzione sconfiggerlo per vendicare il grande daimyo, ma in realt\u00e0 mirava a sua volta ad appropriarsi degli enormi territori conquistati da Nobunaga.\nLa battaglia.\nLa mattina seguente, la battaglia cominci\u00f2 quando Hideyoshi posizion\u00f2 le proprie truppe nel borgo di Enmyogi-gawa, sulla riva opposta del fiume rispetto a quelle di Akechi, di numero nettamente inferiore. Una parte dell'armata di Akechi attravers\u00f2 il fiume cercando di raggiungere i boschi del monte Tennozan, ma gli archibugi nemici la respinsero. Hideyoshi ordin\u00f2 quindi al proprio fianco destro di attraversare il fiume e attaccare il cuore dell'esercito nemico. All'assalto si un\u00ec quindi il fianco sinistro e ulteriori rinforzi che scesero dal Tennozan. La maggior parte degli uomini di Mitsuhide riusc\u00ec a fuggire, con l'eccezione di 200 uomini, tra cui Mimaki Kaneaki; tentarono invano una carica contro le forze di Hideyoshi, che li annientarono.\nIl panico si diffuse tra i soldati superstiti, che furono inseguiti dall'armata di Hideyoshi fino al castello di Shoryuji, roccaforte di Mitsuhide, il quale prefer\u00ec spingersi oltre. Giunto al piccolo villaggio di Ogurusu, venne catturato ed eliminato da dei banditi. Tale ipotesi vuole che Mitsuhide sia stato ucciso con una lancia di bamb\u00f9 da un contadino-bandito di nome Nakamura. Altre fonti riportano che sia riuscito a sopravvivere rifugiandosi in un monastero, prendendo i voti e cambiando il proprio nome in Tenkai.\nConseguenze.\nToyotomi sfrutt\u00f2 la vittoria come pietra miliare per la conquista del Giappone; conquist\u00f2 in seguito tutti i territori che erano stati degli Oda, gli stessi che Akechi aveva sottratto a Nobunaga, riunificando quindi sotto il proprio dominio tutto il Giappone."}
{"id": "1310384", "revid": "123218623", "url": "https://it.wikipedia.org/wiki?curid=1310384", "title": "Chiesa di San Giovanni Battista (Scanno)", "text": "La chiesa di San Giovanni Battista \u00e8 sita in Via Silla a Scanno (AQ).\nStoria.\nLa chiesa risulta gi\u00e0 menzionata nel 1612.\nSulla fascia che suddivide la facciata si legge l'epigrafe:\nSUMPTIBUS SUIS D. IOESANT. CIANCARELLI SACELLUM HOC AEDIFICANDUM CURAVIT. MESE IV NLAS A.D. MDCXXXI\nda cui si evince che nel 1631 \u00e8 stato fatto un restauro dalla famiglia Ciancarelli, mentre sull'architrave della porta vi \u00e8 incisa la seguente data A. D. MDCXXXI che indica l'anno di committenza. All'interno invece vi \u00e8 la data del 1544, data indicante verosimilmente l'assimilazione di un edificio da parte della sacrestia. Tuttavia la chiesa, verosimilmente, risale al XVI secolo prendendo come riferimento le date incise sull'altare e sulla finestra della sacrestia. I due affreschi all'interno inerenti alla vita e alla morte di San Giovanni Battista sono stati eseguiti nel 1698, susseguentemente sono stati coperti per via che l'edificio \u00e8 stato usato, dopo il terremoto del 1706 e l'epidemia del 1764 come lazzaretto e luogo di ricovero, ma sono stati riportati alla luce solamente nel 1947, nello stesso anno sono stati rifatti il pavimento, gli intonaci ed il tetto. Successivamente, nel 1916 la chiesa \u00e8 stata utilizzata come scuole elementari, a sede elettorale, a teatro.\nLa chiesa \u00e8 attualmente consacrata e fino alla met\u00e0 del XX secolo ospitava i pellegrini devoti a San Domenico di Sora. In seguito fu adibita anche a scuola elementare, sala per concerti, adunanze pubbliche e, nel 1916 vi trov\u00f2 spazio anche un teatro. Attualmente vi si celebra messa solamente una volta all'anno: nel giorno in cui ricore San Giovanni Battista. Oggi \u00e8 un luogo di culto con vocazione museale gestito in collaborazione fra la Diocesi di Sulmona ed il Museo della lana.\nStruttura.\nLa facciata \u00e8 suddivisa in due parti da una cornice marcapiano in cui vi \u00e8 la suddetta scritta in cui vi \u00e8 lo stemma della famiglia Ciancarella con suscritto il motto \"Pungo non ungo\". Il portale e la finestra inserita nel campo superiore constano di timpano triangolare spezzato. Nel pilone sinistro vi \u00e8 una lapide di riciclo risalente all'et\u00e0 imperiale proveniente dall'antico \"pagus\" di Collangelo. L'interno \u00e8 ad aula unica coperta da una volta a botte lunettata. L'atrio \u00e8 coperto da tre piccole volte a crociera. Ai due lati dell'altare vi sono due affreschi a forma di medaglioni ovali che raffigurano Santa Elisabetta che d\u00e0 alla luce San Giovanni Battista e la Decapitazione di quest'ultimo. Questi due affreschi sono emersi durante i lavori di ripulitura del 1947. Furono restaurati da un pittore locale (Nicola Berardi), da cui fu ridipinta ex novo la testa del santo nella Decapitazione, di cui l'originale era privo. .. Il campanile \u00e8 a vela, mentre la copertura \u00e8 a capanna.\nAi su citati affreschi sulla parete di fondo vi \u00e8 la statua in pietra di San Giovanni Battista. Fu posta sull'altare nel 1698.\nInoltre, vi \u00e8 una mostra permanente di statue sacre allestita da Michele Rak, il quale ha raccolto delle statue della cultura pastorale risalenti al periodo tra il Seicento e Novecento. L'elenco delle statue \u00e8 il seguente:"}
{"id": "1310386", "revid": "2373", "url": "https://it.wikipedia.org/wiki?curid=1310386", "title": "Ciliata", "text": ""}
{"id": "1310387", "revid": "648716", "url": "https://it.wikipedia.org/wiki?curid=1310387", "title": "Alton Towers", "text": "Alton Towers \u00e8 il principale parco divertimenti del Regno Unito ed uno, in ambito europeo, con il pi\u00f9 alto numero di montagne russe (6).\nSorge a nord del villaggio di Alton nello Staffordshire, tra Birmingham e Manchester, ed \u00e8 situato all'interno di un parco di un castello in stile gotico che ha lo stesso nome. Comprende anche un'area acquatica, la quale presenta pure attrazioni al chiuso.\nIl parco viene visitato annualmente da 2.5 milioni di persone.\nStoria e sviluppo.\nIl parco \u00e8 stato aperto al pubblico come parco tematico nel 1980 e nel 1990 \u00e8 stato acquistato dal gruppo Tussauds. \u00c8 stato poi inglobato dalla compagnia Merlin Entertainments (che oggi possiede anche il parco italiano di Gardaland).\nCome molte strutture europee, il parco si estende poco a poco e per molti anni rimane una struttura di modeste dimensioni. Presenta problematiche urbanistiche comuni a molti altri parchi europei: l'area acquatica ad esempio, risulta del tutto sconnessa dal resto della struttura. Inoltre l'intero complesso, sorgendo in una zona tutelata per i beni architettonici (vicinanza del castello e del relativo parco) \u00e8 sottoposto a vincoli paesaggistici; molte delle recenti attrazioni installate non hanno potuto svilupparsi in altezza.\nOggi, comunque, in ambito europeo il parco \u00e8 divenuto famoso per il numero dei roller coaster che presenta. A differenza di altre strutture europee come Gardaland ed Europa Park, che nel tempo sono evoluti in parchi tematici ultratematizzati, \"Alton Towers\" ha preferito investire sulla meccanica delle proprie attrazioni avvicinandosi molto al modello statunitense dei parchi Six Flags.\nPresenta sei roller coasters di alto livello:\nA fine stagione 2008 il parco ha rimosso la sua montagna russa pi\u00f9 vecchia e l'unica esistente fino al 1994: \"Corkscrew\" (1980), classico roller coaster Vekoma con avvitamenti laterali.\nIncidenti.\nIl 2 giugno 2015, due treni dell'attrazione \"The Smiler\" si sono scontrati infortunando 16 persone, 4 delle quali (i passeggeri della prima fila) in modo grave. A causa dei danni dovuti allo scontro due ragazze fra i 17 ed i 20 anni hanno subito l'amputazione di una gamba, una dopo poche ore dal ricovero e l'altra ad un mese di distanza in seguito a complicazioni nonostante 7 interventi chirurgici."}
{"id": "1310391", "revid": "712828", "url": "https://it.wikipedia.org/wiki?curid=1310391", "title": "Otoh Gunga", "text": ""}
{"id": "1310392", "revid": "767487", "url": "https://it.wikipedia.org/wiki?curid=1310392", "title": "L'isola (film 2000)", "text": "L'isola (hang\u016dl: \uc12c; latinizzazione riveduta della lingua coreana: \"Seom\") \u00e8 un film del 2000 diretto da Kim Ki-duk.\nTrama.\nIn un lago vi \u00e8 una sorta di villaggio turistico organizzato in casette galleggianti di diversi colori dove la gente passa il tempo pescando e riposando. Essa \u00e8 gestita da Hee-jin, una ragazza bella e silenziosa che affitta le casette, le pulisce, fornisce le attrezzature ai pescatori e li assiste con cibo, batterie per la luce e con la sua barca funge da traghettatrice sia degli alloggiati, sia per le persone che vengono a far loro visita, generalmente prostitute. Uno dei suoi clienti \u00e8 un uomo in fuga dopo l'omicidio di una coppia. L'uomo medita il suicidio, e arriva quasi a compierlo quando la polizia arriva sulle sue tracce, ma Hee-jin lo salva; tra i due si instaura un rapporto di attrazione ma a tratti violento, fino a quando una prostituta che conosce l'uomo lo va a trovare e inizia a mostrare dell'interesse affettivo.\nDistribuzione.\nIl film \u00e8 stato distribuito in patria a partire dal 22 aprile 2000."}
{"id": "1310396", "revid": "287204", "url": "https://it.wikipedia.org/wiki?curid=1310396", "title": "Tomas Zapotocny", "text": ""}
{"id": "1310398", "revid": "22356", "url": "https://it.wikipedia.org/wiki?curid=1310398", "title": "Choerolophodon", "text": "Il cherolofodonte (gen. Choerolophodon), o gonfoterio dai denti da maiale, \u00e8 un proboscidato estinto, vissuto tra il Miocene medio e il Miocene superiore (circa 10-6 milioni di anni fa), i cui resti fossili sono stati rinvenuti in Europa, Asia e (forse) Africa.\nDescrizione.\nCome indica il nome comune, questo animale era simile ai gonfoteridi veri e propri, ma possedeva una dentatura molto simile a quella dei suidi: i molari del cherolofodonte erano infatti caratterizzati dal forte sviluppo dei tubercoli accessori nei solchi trasversali e (almeno nelle specie pi\u00f9 derivate) dalla presenza abbondante di cemento dentario. Un'altra importante caratteristica che lo differenziava notevolmente dai gonfoteri \u00e8 la struttura della mandibola, che ha perso le difese inferiori e si \u00e8 accorciata notevolmente, realizzando una struttura brevirostre a forma di doccia. Nelle specie pi\u00f9 antiche, la sinfisi mandibolare era ancora allungata. Il cranio era lungo e abbastanza allungato, e possedeva due zanne ricurve, dirette all'infuori e verso l'alto, del tutto prive di smalto. Nelle forme pi\u00f9 antiche gli archi zigomatici erano espansi lateralmente e le orbite erano posizionate anteriormente. Era inoltre ancora presente il quarto premolare superiore.\nClassificazione.\nIl genere \"Choerolophodon\" venne istituito da Schlesinger nel 1917, per accogliere la specie precedentemente nota come Mastodon pentelici, proveniente dal Miocene superiore della Grecia; la specie tipo \u00e8 quindi Choerolophodon pentelici, della fine del Miocene superiore (Vallesiano - Turoliano) del'Europa sudorientale e dell'Asia sudoccidentale. Successivamente sono state attribuite numerose altre specie a questo genere, tra le quali \"C. guangheensis\" (Miocene inferiore della Cina), \"C. palaeindicus\" e \"C. corrugatus\" (subcontinente indiano), \"C. chioticus\" (Miocene medio dell'Europa sudorientale) e \"C. anatolicus\" (inizio del Miocene superiore dell'Europa sudorientale e della Turchia). Altre specie variamente attribuite a questo genere sono le africane \"C. ngorora\" e \"C. zaltaniensis\"; queste specie, tuttavia, probabilmente appartenevano a un genere a s\u00e9 stante e pi\u00f9 primitivo, \"Afrochoerodon\". \n\"Choerolophodon\" e \"Afrochoerodon\" fanno parte di una radiazione di proboscidati miocenici nota come Choerolophodontidae, precedentemente inclusa nella famiglia Gomphotheriidae ma ora ritenuta un clade separato, dalle caratteristiche zanne all'ins\u00f9 e dai molari simili a quelli dei suidi. Un altro probabile rappresentante della famiglia era il nordamericano \"Gnathabelodon\", che svilupp\u00f2 una curiosa morfologia della mandibola.\nPaleoecologia.\nAnche se i molari simili a quelli dei cinghiali di \"Choerolophodon\" farebbero ipotizzare una dieta a base di vegetali relativamente teneri, uno studio effettuato sulla microusura dentaria di alcuni esemplari di \"Choerolophodon\" provenienti dal Miocene superiore della Grecia ha rivelato che questi animali si nutrivano principalmente di erba, un tipo di vegetazione molto difficile da processare e ampiamente diffuso in ambienti aperti (Konidaris et al., 2016)."}
{"id": "1310400", "revid": "1618883", "url": "https://it.wikipedia.org/wiki?curid=1310400", "title": "Trattato di Madrid (1526)", "text": " \nIl trattato di Madrid \u00e8 un accordo del 14 gennaio 1526 tra il re di Francia Francesco I di Valois e l'imperatore Carlo V d'Asburgo, sottoscritto nella citt\u00e0 di Madrid.\nCondizioni della pace.\nFrancesco I di Valois era stato sconfitto e fatto prigioniero dalle truppe tedesche e spagnole del capitano fiammingo Carlo di Lannoy nel 1525 durante la battaglia di Pavia, ed era stato imprigionato nella torre di Pizzighettone in Lombardia. Il re francese venne poi trasferito a Madrid, dove Carlo V si trovava in vista del matrimonio con Isabella di Portogallo, al fine di stipulare un trattato di pace.\nCarlo V d'Asburgo gli impose, in cambio della sua liberazione, la rinunciare da parte della Francia al Regno di Napoli, al Ducato di Milano e alla Borgogna, oltre alla consegna di una cospicua somma in denaro e dei suoi due figli (il delfino Francesco ed Enrico, duca d'Orleans) come ostaggi agli austro-spagnoli.\nConseguenze del trattato di Madrid.\nFirmato il trattato Francesco I di Valois torn\u00f2 in breve in libert\u00e0, ma rifiut\u00f2 di cedere la Borgogna al nemico, anzi, aizz\u00f2 gli stati italiani, creando la Lega di Cognac con papa Clemente VII, il duca di Milano Francesco II Sforza e altri stati, contro i tedeschi cosicch\u00e9 Carlo V nel 1527 invi\u00f2 un'armata di lanzichenecchi in Italia, e furono assediate e saccheggiate Firenze e Roma.\nL'accordo raggiunto a Madrid nel 1526 venne modificato a vantaggio della Francia nel 1529, con la pace di Cambrai."}
{"id": "1310403", "revid": "22356", "url": "https://it.wikipedia.org/wiki?curid=1310403", "title": "Gonfoteridi", "text": ""}
{"id": "1310408", "revid": "767487", "url": "https://it.wikipedia.org/wiki?curid=1310408", "title": "Choerolophodontidae", "text": "I cherolofodontidi (Choerolophodontidae), o gonfoteri con i denti da maiale, sono un gruppo di proboscidati estinti, affini ai gonfoteriidi. Vissero tra il Miocene inferiore e il Miocene superiore (circa 16 - 6 milioni di anni fa) e i loro resti fossili sono stati ritrovati in Europa, Asia, Africa e Nordamerica.\nDescrizione.\nQuesti animali erano dotati di zanne superiori solitamente ricurve verso l'alto e di zanne inferiori molto corte o addirittura assenti. Alcune forme possedevano un'insolita mandibola a forma di calzascarpe (\"Gnathabelodon\") e tutti quanti erano caratterizzati da molari dalla struttura peculiare, che richiamava quella dei molari dei suidi (da qui il nome \"Choerolophodon\", che significa \"dente dalle creste da maiale\"), con numerosi tubercoli accessori.\nClassificazione.\nLa famiglia Choerolophodontidae venne inizialmente descritta come una sottofamiglia di proboscidati gonfoteriidi (Choerolophodontinae) nel 1976 da Gaziry, per accogliere il bizzarro gonfoteriide \"Choerolophodon\". Successivamente, dopo la descrizione di un genere africano (\"Afrochoerodon\") forse ancestrale al genere tipo, grazie ad analisi cladistiche la sottofamiglia venne elevata a rango di famiglia (Choerolophodontidae) e considerata solo affine ai veri gonfoteriidi (Moth\u00e9 et al., 2016). A questa famiglia, pi\u00f9 di recente, \u00e8 stato attribuito anche il bizzarro genere nordamericano \"Gnathabelodon\" (Li et al., 2019). "}
{"id": "1310409", "revid": "2033069", "url": "https://it.wikipedia.org/wiki?curid=1310409", "title": "Saving Grace", "text": "Saving Grace \u00e8 una serie televisiva poliziesca/drammatica trasmessa dalla TNT, la cui premi\u00e8re \u00e8 andata in onda il 23 luglio 2007, facendo registrare 6,4 milioni di spettatori (il pi\u00f9 grande indice di ascolto nel 2007 per il debutto di una serie via cavo).\nHa come protagonisti la vincitrice dell'Academy Award 1994 Holly Hunter, qui alla sua prima serie TV, assieme a Kenny Johnson (Curtis \"Lem\" Lemansky di \"The Shield\"), Laura San Giacomo, Leon Rippy, Bailey Chase e Bokeem Woodbine.\nLa storia \u00e8 ambientata ad Oklahoma City ed include numerose riprese di locali e di punti di riferimento della citt\u00e0 (ad esempio l'Oklahoma City National Memorial o la skyline della citt\u00e0) sebbene molte scene siano state girate fra Vancouver e Los Angeles.\nLa sigla della serie \u00e8 stata scritta ed interpretata dal rapper statunitense Everlast.\nTrama.\nLa serie racconta la vita spericolata e autodistruttiva di Grace Hanadarko, detective del dipartimento di Oklahoma City, in lotta con la sua morale dopo che un angelo di nome Earl, precipitando nella sua vita, le d\u00e0 un'ultima chance per cambiare. La storia si districa con eleganza tra la fede, il dolore della perdita, l'amore, la pedofilia, il disagio, la pena di morte."}
{"id": "1310419", "revid": "339392", "url": "https://it.wikipedia.org/wiki?curid=1310419", "title": "Accordo di Barcellona", "text": ""}
{"id": "1310421", "revid": "1305772", "url": "https://it.wikipedia.org/wiki?curid=1310421", "title": "Chiesa di San Liborio", "text": "Con chiesa di San Liborio ci si pu\u00f2 riferire a varie chiese:"}
{"id": "1310422", "revid": "834", "url": "https://it.wikipedia.org/wiki?curid=1310422", "title": "Pulau Tioman", "text": ""}
{"id": "1310423", "revid": "339392", "url": "https://it.wikipedia.org/wiki?curid=1310423", "title": "Aeroporto internazionale di Pudong", "text": ""}
{"id": "1310424", "revid": "84604", "url": "https://it.wikipedia.org/wiki?curid=1310424", "title": "Chiesa di San Lorenzo di Iovana", "text": ""}
{"id": "1310428", "revid": "22356", "url": "https://it.wikipedia.org/wiki?curid=1310428", "title": "Eotitanosuchus olsoni", "text": "Leotitanosuco (Eotitanosuchus olsoni) \u00e8 un tetrapode fossile, appartenente al gruppo dei terapsidi. I suoi resti sono stati rinvenuti in Russia, in terreni del Permiano medio (circa 250 milioni di anni fa).\nDescrizione.\nI resti rinvenuti appartengono a un animale lungo circa due metri e mezzo, con un cranio che superava i trenta centimetri, ma si pensa che l'esemplare fosse un giovane. Il cranio di un adulto, quindi, doveva essere lungo forse un metro. Questo animale doveva assomigliare vagamente a un coccodrillo sprovvisto di corazza e con una testa pi\u00f9 corta. Le zampe robuste erano tenute sollevate dal terreno e sporgevano leggermente all'infuori per sorreggere il corpo. Il cranio era alto e profondo, ed era equipaggiato con una formidabile dentatura: due lunghi canini superiori a forma di sciabola dovevano essere le principali armi di questo predatore. Gli altri denti, pi\u00f9 piccoli, preannunciano gi\u00e0 la dentatura dei suoi discendenti, i cinodonti, che in seguito daranno origine ai mammiferi.\nL'eotitanosuco \u00e8 considerato uno dei terapsidi pi\u00f9 antichi: di certo, fu uno dei primi grandi terapsidi predatori e nel suo ecosistema aveva ben pochi rivali. Probabilmente tra le sue prede vi erano i giganteschi \"Estemmenosuchus\", grandi terapsidi erbivori muniti di corna."}
{"id": "1310429", "revid": "31092", "url": "https://it.wikipedia.org/wiki?curid=1310429", "title": "Gebeardo di Lorena", "text": ""}
{"id": "1310430", "revid": "1573940", "url": "https://it.wikipedia.org/wiki?curid=1310430", "title": "Felimare villafranca", "text": "Il doride di Villafranca (Felimare villafranca ()) \u00e8 un mollusco nudibranchio della famiglia Chromodorididae.\nDescrizione.\nCorpo blu scuro, con linee longitudinali gialle, bianche o anche azzurre, talvolta ondulate a formare disegni complessi. I rinofori, lamellati, presentano una pigmentazione bianca sul lato posteriore, e il ciuffo branchiale \u00e8 segnato da linee bianche, come anche il piede. Talvolta il ciuffo branchiale \u00e8 interamente bianco. Fino a 35 millimetri.\nBiologia.\nSi nutre in modo esclusivo della spugna \"Dysidea fragilis\".\nDistribuzione e habitat.\nMar Mediterraneo e Oceano Atlantico orientale, fino a 40 metri di profondit\u00e0."}
{"id": "1310432", "revid": "916580", "url": "https://it.wikipedia.org/wiki?curid=1310432", "title": "Doride di Villafranca", "text": ""}
{"id": "1310433", "revid": "985910", "url": "https://it.wikipedia.org/wiki?curid=1310433", "title": "500 lire ''Garibaldi''", "text": "Nel 1982, insieme con la moneta commemorativa del 350\u00b0 del \"Dialogo sopra i massimi sistemi\" galileiano, \u00e8 stata emessa anche una moneta da 500 lire in argento commemorativa del centenario della morte di Giuseppe Garibaldi. La moneta \u00e8 presentata nella sola versione fior di conio confezionata in astuccio.\nDati tecnici.\nAl dritto \u00e8 ritratto al centro Giuseppe Garibaldi volto a destra, in giro \u00e8 posta la dicitura \"\".\nAl rovescio al centro \u00e8 raffigurata l'isola di Caprera, luogo della morte di Garibaldi; a destra in basso \u00e8 indicato il valore nominale della moneta, mentre a sinistra in alto \u00e8 riportata la data.\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso di 11 g e il titolo \u00e8 di 835/1000. La tiratura \u00e8 di 192.999 esemplari."}
{"id": "1310434", "revid": "161374", "url": "https://it.wikipedia.org/wiki?curid=1310434", "title": "Mysterious journey", "text": ""}
{"id": "1310441", "revid": "124163164", "url": "https://it.wikipedia.org/wiki?curid=1310441", "title": "Eric Burdon", "text": "\u00c8 noto per essere stato il leader degli Animals e, in seguito, del gruppo funk War, per poi condurre una carriera solista. \u00c8 stato inserito al 57\u00ba posto nella Lista dei 100 migliori cantanti secondo Rolling Stone.\nBiografia.\nNel 1962 Burdon si un\u00ec al gruppo Alan Price Rhythm and Blues Combo, fondato dal tastierista Alan Price, il quale cambi\u00f2 il nome in The Animals, per via delle loro performance, selvagge per quei tempi. Il gruppo fu tra i rappresentanti della cosiddetta British invasion, assieme a Beatles, Who, Rolling Stones, The Dave Clark Five e Kinks. Gli Animals divennero noti soprattutto grazie al singolo \"The House of the Rising Sun\" e ad altri brani come \"I'm Crying\", \"It's My Life\", \"Don't Let Me Be Misunderstood\" e \"We've Gotta Get Out of This Place\". La band si sciolse prematuramente nel 1966.\nPoco dopo Burdon, assieme al batterista Barry Jenkins, form\u00f2 un nuovo progetto chiamato Eric Burdon &amp; The Animals (da altri chiamato \"Eric Burdon and The New Animals\") che rimase in attivit\u00e0 fino al 1969, quando Eric si trasfer\u00ec a San Francisco per formare i War (inizialmente denominati \"Eric Burdon and War\"), una formazione di estrazione multietnica dedita a una miscela tra funk, R&amp;B, jazz e latin. La band esord\u00ec con \"Eric Burdon Declares \"War\"\", che contiene singoli come \"Tobacco Road\" e \"Spill the Wine\". Durante una tourn\u00e9e, il cantante ebbe un attacco di asma e gli altri membri dovettero gestire le restanti tappe senza di lui.\nBurdon lasci\u00f2 i War per collaborare con il cantante blues Jimmy Witherspoon, incidendo l'album \"Guilty!\" (1971) e intraprendendo una carriera solista con la creazione di una band autoreferenziale, la Eric Burdon Band, che pubblic\u00f2 \"Sun Secrets\" (1974) e \"Stop\" (1975). Nel 1975 si riun\u00ec momentaneamente con gli Animals pubblicando un nuovo disco, \"Before We Were So Rudely Interrupted\" (1977).\nNel 1990 Burdon incise la canzone \"No Man's Land\" insieme a Tony Carey e Anne Haigis. Nel 1994 Eric e gli altri componenti degli Animals vennero ammessi alla Rock and Roll Hall of Fame.\nAccanto alla sua carriera musicale, Burdon ha partecipato saltuariamente ad alcune pellicole cinematografiche, ad esempio nel film \"The Doors\", ove fa una breve apparizione nel ruolo di un manager."}
