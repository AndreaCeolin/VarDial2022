{"id": "1274377", "revid": "124064977", "url": "https://it.wikipedia.org/wiki?curid=1274377", "title": "Cyan Three", "text": "I Cyan Three (o Cyan 3) sono un gruppo musicale beat inizialmente costituito da musicisti inglesi e poi anche da italiani attivi tra la seconda met\u00e0 degli anni sessanta e gli anni ottanta; nel 1968, aumentando la formazione del gruppo, abbreviano il nome in Cyan.\nStoria dei Cyan Three.\nFormatisi nella loro citt\u00e0 d'origine, Brighton, alla fine del 1964 firmano un contratto per un 45 giri, pubblicato dalla Decca all'inizio dell'anno seguente, che passa per\u00f2 inosservato sul mercato britannico. Giunti in Italia il 19 giugno 1966 su invito di Alberigo Crocetta, che li chiama per una serie di esibizioni al Piper Club, diventano alla fine dello stesso anno la band di supporto di Patty Pravo (che hanno conosciuto nel locale), suonando nelle sue incisioni sia a 45 giri che a 33, oltre che nei concerti. Cos\u00ec ricorda il gruppo la cantante veneziana: \u00abMi accompagnavano i \"Cyan Three\", tre ragazzi inglesi della mia stessa et\u00e0 che mi avrebbero seguito per alcuni anni. Gordon Faggetter (che poco dopo sarebbe diventato mio fidanzato) suonava la batteria, George Sims le chitarre e Roger Michael Smith il basso (il pi\u00f9 piccolo di tutti, aveva un anno meno di noi)\u00bb.\nAlla fine del 1967 entra nel gruppo il tastierista Alberto Visentin, proveniente dal gruppo beat I Volti (che aveva poi preso il nome di The Pipers), e noto alle cronache rosa per essere il marito dell'attrice Cristina Gaioni, ed aumentando il numero dei componenti del gruppo il nome viene cambiato in \"Cyan\". Cos\u00ec racconta Patty Pravo: \u00abAvevo iniziato la mia carriera in trio, con i Cyan Three, basso, chitarra e batteria. Molto bello, ma dopo poco mi ero resa conto che, con un repertorio come il mio, servivano anche altri strumenti, come archi e tastiere, per esempio. Chiamai Alberto che era il pi\u00f9 avanti in assoluto, lui, la sua meravigliosa Farfisa Compact e Binson Echorec. Cos\u00ec lo strappai, con l'aiuto del nostro factotum Augusto Piccionetti, al gruppo di allora, \"I Volti\", che erano gi\u00e0 abbastanza popolari ma ai quali, togliendo Visentin, stroncai la carriera\u00bb.\nNel 1971 incidono un singolo, intitolato \"Misaluba\", che riscuote un discreto successo; sempre nello stesso anno, per un breve periodo cambiano nome in \"La Macchina\", ed \u00e8 con questa denominazione che partecipano al lancio del disco Oltre la collina di Mia Martini. Partecipano a CantaGiro e molti festival pop in giro per la penisola, e riscuotono molto successo nel 1972 con la canzone \"Mama, papa\", cover di una canzone del gruppo olandese Cardinal Point, che nella loro versione entra anche in classifica in Olanda, Argentina e Sudafrica; nello stesso anno effettuano una serie di concerti negli Stati Uniti, compreso il Hilton Hotel a LAS VEGAS come gruppo di accompagnamento di Mal.\nAlla fine del 1972 effettuano un tour promozionale per promuovere il loro album, insieme ad altri due artisti della stessa casa discografica, Claudio Baglioni e Fiorella Mannoia. Nel 1973 il batterista Faggetter abbandona il gruppo per dedicarsi alla pittura (un suo quadro diventer\u00e0 nel 1974 la copertina dell'album omonimo di Francesco De Gregori), ed \u00e8 sostituito da Franco Di Stefano, proveniente dagli \"Atomi\" di Mike Liddell. Negli anni diventano anche uno dei pi\u00f9 validi gruppi di session man all'interno della RCA Italiana, suonando in moltissimi dischi di successo incisi da vari artisti per questa casa discografica.\nCollaborano anche a molte colonne sonore: tra queste ricordiamo Blue Jeans, film del 1975 di Mario Imperoli, con la colonna sonora scritta da Nico Fidenco, e Roma drogata la polizia non pu\u00f2 intervenire (film di genere poliziesco di Lucio Marcaccini), scritta da Albert Verrecchia, in cui lavorano con Tony Esposito alle percussioni, le Baba Yaga ai cori, Sammy Barbot e Edda Dell'Orso alla voce solista. Cambiano poi casa discografica, passando alla EMI Italiana, ed incidendo la sigla della trasmissione televisiva La vela, il brano \"Sono un tipo d\u00e9mod\u00e9\". Alla fine del decennio partecipano come musicisti di De Gregori al tour \"Banana republic\", da cui viene tratto l'omonimo disco dal vivo.\nNegli anni Ottanta continuano l'attivit\u00e0 di session man."}
{"id": "1274379", "revid": "599013", "url": "https://it.wikipedia.org/wiki?curid=1274379", "title": "Tisza Vol\u00e1n", "text": "La Tisza Vol\u00e1n, nota anche con la sigla TV, \u00e8 l'azienda ungherese che svolge il servizio di trasporto pubblico con autobus tra la citt\u00e0 di Seghedino e il suo comprensorio.\nStoria.\nLa Tisza Vol\u00e1n \u00e8 nata all'inizio del 1963 per gestire le autolinee in citt\u00e0, prima affidate ad un'altra societ\u00e0, la \"Szegedi T\u00f6megk\u00f6zleked\u00e9si T\u00e1rsas\u00e1g\", che tuttora esercita il servizio tranviario e filoviario.\nEsercizio.\nL'azienda gestisce 42 linee di autobus, riconoscibili dalla livrea bianca.\nSede legale.\nLa sede \u00e8 a Seghedino."}
{"id": "1274385", "revid": "287204", "url": "https://it.wikipedia.org/wiki?curid=1274385", "title": "Coppa dei Balcani", "text": ""}
{"id": "1274389", "revid": "1833487", "url": "https://it.wikipedia.org/wiki?curid=1274389", "title": "Vongola", "text": "Vongola \u00e8 il nome comune utilizzato per identificare svariate specie di molluschi bivalvi della famiglia dei Veneridae.\nOrigine del nome.\nIl termine \"vongola\", diffuso tra tutti gli italofoni, trae origine dalla lingua napoletana (Vongola) a sua volta dal latino \"conch\u016dla\", diminutivo di \"concha\", ossia \"conchiglia\".\nApporto nutrizionale.\nLe vongole sono un alimento ricco di vitamine e sali minerali. Per 100 grammi contengono 11 grammi di proteine, 2.5 di carboidrati e 2.5 di grassi, vitamine del gruppo A, utili per pelle, capelli e vista contro i radicali liberi e l\u2019invecchiamento cellulare, del gruppo C, per il rafforzamento del sistema immunitario, e vitamine B, e sali minerali come potassio (700 mg), magnesio, calcio, ferro e sodio.\nSpecie.\nDi seguito alcune tra le vongole pi\u00f9 diffuse:"}
{"id": "1274390", "revid": "169636", "url": "https://it.wikipedia.org/wiki?curid=1274390", "title": "Pilar", "text": ""}
{"id": "1274392", "revid": "767487", "url": "https://it.wikipedia.org/wiki?curid=1274392", "title": "Municipal Waste", "text": "I Municipal Waste sono una band statunitense nata nel 2001 a Richmond, Virginia.\nStoria.\nProprio nell'anno della formazione esce il primo EP, Municipal Waste, nel 2003 esce invece Waste \u2018em All, pubblicato con la Mordar. Nel 2005 cambiano casa discografica e passano all'Earache, e registrano l'album Hazardous Mutation.\nIl gruppo ha suonato al This Is For You Fest 2005 a Daytona Beach, in Florida e al Super Sabado Gigante Fest in Gennaio 2006 nella Bay Area della California. Poi \u00e8 stato pubblicato l'album The Art of Partying, a luglio del 2007.\nSuccessivamente hanno suonato al Wacken Open Air festival e al Reading &amp; Leeds UK Carling weekend festival in Agosto 2007. Hanno fatto il debutto al Download Festival inglese il 15 giugno 2008, suonando sul palco della Tuborg.\nIn seguito hanno partecipato al \u201cSuicidal Final Tour\u201d degli At the Gates, assieme ai Darkest Hour, ai Toxic Holocaust e ai Repulsion.\nIl quarto album, Massive Aggressive, \u00e8 uscito nel 2009, a cui segue The Fatal Feast nel 2012.\nMusica e tematiche.\nLa loro proposta \u00e8 un Punk metal aspro, feroce e rapido, contenuto all'interno di canzoni spesso molto brevi: \u00e8 assai frequente nella loro discografia trovare tracce di durata inferiore al minuto, o anche solo 20 secondi o meno. L'uso della batteria e della voce derivano direttamente dall'Hardcore punk, mentre la chitarra riprende riff di matrice Thrash metal, seppur pi\u00f9 scarni e crudi. I testi sono caratterizzati da temi quali la violenza, l'horror (in particolare gli zombie), l'adolescenza e il mondo del nucleare."}
{"id": "1274395", "revid": "599013", "url": "https://it.wikipedia.org/wiki?curid=1274395", "title": "Coppa dei Campioni di calcio da tavolo 1997", "text": ""}
{"id": "1274397", "revid": "212348", "url": "https://it.wikipedia.org/wiki?curid=1274397", "title": "Pesce palla", "text": ""}
{"id": "1274402", "revid": "72396", "url": "https://it.wikipedia.org/wiki?curid=1274402", "title": "Pesci istrice", "text": ""}
{"id": "1274403", "revid": "72396", "url": "https://it.wikipedia.org/wiki?curid=1274403", "title": "Pesce istrice", "text": ""}
{"id": "1274404", "revid": "767487", "url": "https://it.wikipedia.org/wiki?curid=1274404", "title": "Suidakra", "text": "I Suidakra sono una band death metal con influenze folk metal formatasi a D\u00fcsseldorf, in Germania, nel 1994.\nStoria.\nLa band \u00e8 nata nel 1994 da un'idea del chitarrista Arkadius Antonik e del batterista Stefan M\u00f6ller con il nome di Gloryfication, ma, prima di trovare una formazione stabile con l'arrivo della tastierista Daniela Voigt, del bassista Cristoph Zacharowski e del chitarrista Marcel Shoenen, vengono registrati due demo.\nSuccessivamente nello stesso anno il gruppo cambia nome optando per Suidakra (il nome del chitarrista fondatore, Arkadius, letto al contrario).\nNel 1997 viene registrato il primo album autoprodotto \"Lupine Essence\", che porta la band a firmare un contratto con l'etichette tedesca Last Episode, sotto la quale viene pubblicato l'anno successivo il secondo album \"Auld Lang Syne\", subito dopo lo Zacharowski viene sostituito al basso da Nils Bross.\nNel biennio 1999-2000 vengono pubblicati in sequenza \"Lays from Afar\" e \"The Arcanum\" e la band si sposta verso il melodic death metal di tipico stampo svedese.\nDopo la pubblicazione di \"The Arcanum\" Daniela Voigt e Stefan M\u00f6ller lasciano il gruppo e Marcel Shoenen decide invece di non suonare e dedicarsi solo al songwriting.\nNel 2001 viene firmato un contratto con la Century Media ed entrano nella band il batterista Lars Wehner e il chitarrista Germano Sanna, l'anno successivo questa formazione pubblica l'album \"Emprise to Avalon\", ma di nuovo la formazione subisce cambiamenti, con l'abbandono di Nills Bross e il ritorno di Schoenen al posto di Sanna.\nAlla lavorazione per il sesto album, \"Signs for the Fallen\", prendono parte, per la prima volta tutti i membri della band e la band riesce a pubblicare due album con la stessa formazione, cosa che non accadeva da \"Auld Lang Syne\".\nA questo punto per\u00f2 sorgono problemi con la Century Media, cos\u00ec i Suidakra decidono di autoprodurre il settimo album \"Command to Charge\", che verr\u00e0 poi pubblicato nel 2005 dalla Armageddon Music.\nL'ottavo album in studio, \"Caledonia\", \u00e8 stato pubblicato il 17 novembre 2006.\nSuccessivamente i Suidakra passano alla Wacken Records con la quale realizzano nel 2008 il CD/DVD \"13 Years of Celtic Wartunes\" e successivamente, nel 2009, il loro nono album \"Cr\u00f3gacht\".\nNel 2011 i Suidakra cambiano ancora casa discografica passando alla AFM Records ed anche chitarrista poich\u00e9 arriva nel gruppo Dat Jussi.\nCon questa casa discografica realizzano due grandi album il primo nel 2011 dal titolo \"Book Of Dowth\" ed il secondo nel 2013, un concept album dal titolo \"Eternal Defiance\". In quest'album si ha anche il debutto del nuovo bassista, Tim Siebrecht, che prende il posto di Marcus Riewaldt."}
{"id": "1274407", "revid": "1632387", "url": "https://it.wikipedia.org/wiki?curid=1274407", "title": "Burning from the Inside", "text": "Burning from the Inside \u00e8 il quarto album del gruppo goth rock inglese dei Bauhaus, pubblicato nel 1983 dalla Beggars Banquet Music Ltd./Monument Music Ltd.\nIl disco.\nDurante la registrazione dell'album, il cantante Peter Murphy fu gravemente ammalato, lasciando al resto della band la registrazione dell'album senza di lui. Il bassista David J e il chitarrista Daniel Ash cantarono un certo numero di canzoni dell'album."}
{"id": "1274410", "revid": "33689", "url": "https://it.wikipedia.org/wiki?curid=1274410", "title": "Physical Vapour Deposition", "text": ""}
{"id": "1274421", "revid": "30610", "url": "https://it.wikipedia.org/wiki?curid=1274421", "title": "Dazi", "text": ""}
{"id": "1274422", "revid": "10291238", "url": "https://it.wikipedia.org/wiki?curid=1274422", "title": "Canale del Bosforo", "text": ""}
{"id": "1274426", "revid": "1272592", "url": "https://it.wikipedia.org/wiki?curid=1274426", "title": "Canali", "text": ""}
{"id": "1274427", "revid": "36426", "url": "https://it.wikipedia.org/wiki?curid=1274427", "title": "Tardoantico", "text": ""}
{"id": "1274431", "revid": "767487", "url": "https://it.wikipedia.org/wiki?curid=1274431", "title": "Latinista (album)", "text": "Latinista \u00e8 il sesto album studio della band ska Roy Paci &amp; Aretuska, pubblicato il 4 maggio del 2010.\nProduzione.\nL'album \u00e8 stato preprodotto in Brasile, nel villaggio Morro de S\u00e3o Paulo, mentre i brani sono stati incisi a Lecce.\nTourn\u00e9e.\nIl cosiddetto \"Latinista Mundo Tour\" \u00e8 partito dal \"Concerto del Primo Maggio\" a Roma, per finire verso i primi di settembre.\nStile.\nLo stile, come preannuncia il titolo dell'album, \u00e8 molto influenzato dai ritmi musicali dell'America latina."}
{"id": "1274441", "revid": "287204", "url": "https://it.wikipedia.org/wiki?curid=1274441", "title": "Anfibio (disambigua)", "text": "LAnfibio \u00e8 un animale vertebrato della classe appartenente al phylum Chordata. Per estensione pu\u00f2 significare anche:"}
{"id": "1274442", "revid": "26891", "url": "https://it.wikipedia.org/wiki?curid=1274442", "title": "Mezzo anfibio", "text": ""}
{"id": "1274444", "revid": "287204", "url": "https://it.wikipedia.org/wiki?curid=1274444", "title": "Ferdinando Gonzalez", "text": ""}
{"id": "1274445", "revid": "991694", "url": "https://it.wikipedia.org/wiki?curid=1274445", "title": "Simultaneous Multi Processor", "text": ""}
{"id": "1274452", "revid": "78273", "url": "https://it.wikipedia.org/wiki?curid=1274452", "title": "Ateneo perugino", "text": ""}
{"id": "1274453", "revid": "1318658", "url": "https://it.wikipedia.org/wiki?curid=1274453", "title": "Claudine Auger", "text": "Biografia.\nNata a Parigi, frequent\u00f2 il Collegio Santa Giovanna d'Arco e poi il Conservatorio di Parigi, dove perfezion\u00f2 le proprie innate capacit\u00e0 di recitazione per ruoli drammatici. Nel 1958, dopo aver vinto il concorso per la selezione di \"Miss Francia Mondo\", partecip\u00f2 al concorso di Miss Mondo, dove giunse seconda.\nIl suo debutto nel mondo del cinema avvenne quando era ancora studentessa: nel 1960 Jean Cocteau la scrittur\u00f2 per una parte nel suo \"Il testamento di Orfeo\". Il matrimonio nel 1959 con lo sceneggiatore e regista Pierre Gaspard-Huit le apr\u00ec le porte a numerose partecipazioni in film come \"L'uomo dalla maschera di ferro\" (1962) e \"Kali Yug, la dea della vendetta\" (1963). Nel 1966 fu co-protagonista del film drammatico \"Agli ordini del F\u00fchrer e al servizio di Sua Maest\u00e0\", ambientato durante la seconda guerra mondiale, in cui recit\u00f2 al fianco di attori affermati come Yul Brynner, Christopher Plummer e Romy Schneider.\nDivenne famosa negli anni '60 per il ruolo della Bond girl Dominique \"Domino\" Derval nel film \"Agente 007 - Thunderball (Operazione tuono)\" (1965). Il ruolo era in origine quello di una donna italiana come nel romanzo di Ian Fleming, ma la Auger impression\u00f2 a tal punto i produttori che il personaggio venne cambiato in quello di una francese, pi\u00f9 congeniale alla sua interpretazione. Per l'occasione, l'attrice prese lezioni private d'inglese per migliorare il suo accento, cosa che avvenne in maniera significativa, ma, nella versione per il pubblico anglofono della pellicola, venne comunque doppiata da Nikki van der Zyl.\nIl film lanci\u00f2 la Auger in una fortunata carriera nel cinema europeo, mentre negli Stati Uniti non raggiunse una piena affermazione. Subito dopo il successo della pellicola, pos\u00f2 per \"Playboy\" in fotografie che la ritraevano seminuda, ma che contribuirono ad aumentare la sua popolarit\u00e0. Nei decenni successivi, lavor\u00f2 quasi esclusivamente in Italia, prendendo parte tra gli altri ai film \"L'arcidiavolo\" (1966) a fianco di Vittorio Gassman, \"Operazione San Gennaro\" nel ruolo della fidanzata del protagonista, Dud\u00f9, interpretato da Nino Manfredi; infine recit\u00f2 in \"Le dolci signore\" (1968) di Luigi Zampa. Nel 1980 recit\u00f2 nel film \"Prestami tua moglie\" al fianco di Lando Buzzanca.\nClaudine Auger mor\u00ec a Parigi il 18 dicembre 2019 dopo una lunga malattia. \u00c8 sepolta, con il marito, nel cimitero di Montparnasse.\nVita privata.\nNel 1959 spos\u00f2 lo sceneggiatore e regista Pierre Gaspard-Huit, da cui in seguito divorzi\u00f2. Spos\u00f2 quindi, negli anni '80, l'uomo d'affari inglese Peter Brent. La coppia ebbe una figlia, Jessica Claudine Brent (nata nel 1991). Peter Brent mor\u00ec nell'agosto del 2008."}
{"id": "1274455", "revid": "117520186", "url": "https://it.wikipedia.org/wiki?curid=1274455", "title": "James Guthrie", "text": "\u00c8 famoso per aver rimasterizzato i principali dischi dei Pink Floyd e di numerosi altri artisti.\nBiografia.\nEmerse sulle scena musicale per aver coprodotto nel 1979 \"The Wall\" dei Pink Floyd. Successivamente si occup\u00f2 della revisione dell'intero catalogo del gruppo negli anni '90. Ha supervisionato e rimasterizzato in 5.1, inoltre, l'intero catalogo del chitarrista dei Pink Floyd, David Gilmour.\nJames Guthrie \u00e8 anche produttore di gruppi famosi come Queensr\u00ffche (\"The Warning\") e Judas Priest (\"Stained Class\"), e meno come i Runner. \nGuthrie ha inoltre masterizzato il doppio album di Kate Bush del 2005, \"Aerial\".\nAttualmente lavora presso gli studi domestici della sua propriet\u00e0 a Lake Tahoe, in California."}
{"id": "1274456", "revid": "1543377", "url": "https://it.wikipedia.org/wiki?curid=1274456", "title": "Guerra cambogiano-vietnamita", "text": "La guerra cambogiano-vietnamita, talvolta indicata anche come terza guerra d'Indocina, fu un lungo conflitto che interess\u00f2 dall'aprile del 1977 all'ottobre del 1991 il territorio della Cambogia e le zone limitrofe a questa di Vietnam e Thailandia; il conflitto ebbe origine dalle dispute territoriali esistenti tra Cambogia e Vietnam: inizialmente su piccola scala, gli scontri di confine tra le forze armate delle due nazioni e le incursioni transfrontaliere si trasformarono in una guerra aperta, culminata con l'invasione vietnamita della Cambogia e la sua completa occupazione.\nA dispetto della passata alleanza nel corso della guerra civile in Cambogia tra le forze vietnamite e quelle del locale movimento comunista degli Khmer Rossi, la dirigenza del nuovo governo della Kampuchea Democratica, capitanata da Pol Pot e Khieu Samphan, decise di portare avanti con le armi le vecchie dispute di confine esistenti con il Vietnam; dopo due anni di sanguinose incursioni e rappresaglie reciproche, il governo di Hanoi decise di intervenire con forza e nel dicembre del 1978 diede avvio a un'invasione su vasta scala della Cambogia, culminata con la presa della capitale Phnom Penh il 7 gennaio 1979. La Kampuchea Democratica venne abbattuta e al suo posto fu istituito il governo filo-vietnamita della Repubblica Popolare di Kampuchea, ma ci\u00f2 non port\u00f2 alla fine della lotta: ritiratisi nelle regioni della Cambogia occidentale, da dove potevano sfruttare i rifugi sicuri offerti dalla vicinanza del confine con la Thailandia, gli Khmer Rossi diedero avvio a un vasto movimento guerrigliero contro l'occupazione vietnamita, venendo poi affiancati da due nuove formazioni anticomuniste: il Fronte di Liberazione Nazionale del Popolo Khmer di Son Sann e il Funcinpec dell'ex re di Cambogia Norodom Sihanouk. Bench\u00e9 divisa da forti contrasti ideologici, la guerriglia cambogiana fu infine in grado di fare fronte comune contro gli invasori, costituendo nel 1982 un \"Governo di coalizione della Kampuchea Democratica\" (GCKD).\nProstrati da un lungo e inconcludente conflitto con le forze guerrigliere e con la propria economia a pezzi a causa dell'isolamento internazionale causato dall'occupazione, i vietnamiti misero in atto un progressivo ritiro delle proprie forze dalla Cambogia, conclusosi sul finire del 1989. Al tempo stesso la leadership della Repubblica Popolare di Kampuchea cerc\u00f2 una via negoziata per la conclusione del conflitto: il 23 ottobre 1991 i vari antagonisti cambogiani firmarono gli accordi di pace di Parigi, concludendo il conflitto e aprendo una fase di stabilit\u00e0 e pacificazione della Cambogia.\nAntefatti.\nLa Cambogia e il Vietnam.\nI rapporti pi\u00f9 o meno conflittuali tra Cambogia e Vietnam erano di vecchia data. La civilt\u00e0 cambogiana dell'Impero Khmer sub\u00ec l'influenza del vicino Vietnam fin dal XIII secolo, anche se fu solo a partire dai primi anni del XVIII secolo che i vietnamiti iniziarono a esercitare un controllo diretto sulla Cambogia; nel 1806 il re Ang Chan II fu messo sul trono di Cambogia con l'aiuto dei vietnamiti, i quali a partire dal 1834 iniziarono a colonizzare il Paese e a trattarlo come una propria \"provincia\": i vietnamiti tentarono di eradicare la cultura khmer, gruppo etnico dominante in Cambogia, pi\u00f9 affine alla cultura dell'India invece che a quella cinese che caratterizzava il Vietnam e anche sotto l'influenza coloniale della Francia obbligarono il Paese a cedere vaste porzioni di territorio, in particolare la regione del delta del Mekong e le future provincie di Tay Ninh e di Saigon. La riconquista di questi territori perduti sarebbe poi stata un tema centrale del nazionalismo cambogiano nel corso del XX secolo.\nIl movimento comunista prese piede in Cambogia e in Vietnam nel periodo immediatamente precedente la seconda guerra mondiale con la fondazione, nel 1930, del Partito Comunista Indocinese: bench\u00e9 si proponesse come obiettivo primario la liberazione dell'intera Indocina dal dominio coloniale francese, il partito era per\u00f2 dominato dai vietnamiti. Nel 1941 il leader vietnamita Ho Chi Minh fond\u00f2 la \"Lega per l'indipendenza del Vietnam\" (in lingua vietnamita \"Vi\u1ec7t Nam \u0110\u1ed9c l\u1eadp \u0110\u1ed3ng minh H\u1ed9i\", meglio nota come \"Viet Minh\") e subito dopo il secondo conflitto mondiale inizi\u00f2 una guerra aperta per ottenere la fine del dominio francese, appena restaurato dopo il periodo dell'occupazione giapponese; durante la guerra d'Indocina, tra Francia e Viet Minh, il territorio della Cambogia fu utilizzato come zona di transito dai guerriglieri vietnamiti per portare nel sud del Paese armi ed equipaggiamenti dalle loro basi principali, poste lungo il confine con la Cina a nord, un ruolo destinato a protrarsi anche successivamente. Nel 1951 i vietnamiti guidarono la fondazione del primo partito comunista cambogiano, il Partito Rivoluzionario del Popolo Kampucheano (PRPK), il quale, in alleanza con il movimento nazionalista e antimonarchico degli Khmer Serei (\"Liberi Khmer\"), port\u00f2 avanti una limitata guerriglia contro la Francia e il regime-fantoccio da lei instaurato in Cambogia sotto il re Norodom Sihanouk; il conflitto ebbe termine nel 1954 con gli accordi di Ginevra: Cambogia, Laos e Vietnam (quest'ultimo diviso in un nord comunista e in un sud nazionalista) ottennero l'indipendenza, e i guerriglieri Viet Minh lasciarono il territorio cambogiano.\nLa partenza dei membri vietnamiti provoc\u00f2 un vuoto di potere in seno alla dirigenza del PRPK, subito colmato dal ritorno in patria di una serie di giovani esponenti comunisti cambogiani formatisi prevalentemente in Francia: nel 1960 il PRPK cambi\u00f2 nome in \"Partito Comunista di Kampuchea\" (PCK), e alla sua guida si pose una coalizione composta da Saloth Sar (meglio noto come Pol Pot), Ieng Sary e Khieu Samphan; l'ideologia del partito, i cui membri furono soprannominati \"Khmer Rossi\", vir\u00f2 decisamente verso la dottrina maoista, mantenendo anche una forte connotazione nazionalista: gli Khmer Rossi puntarono ad abbattere la struttura dello stato cambogiano, giudicata feudale, capitalista e governata dall'agenda di interessi di una \u00e9lite di proprietari terrieri e imperialisti, per instaurare al suo posto una societ\u00e0 priva di classi e basata interamente su cittadini-lavoratori. La radicale ideologia del PCK trov\u00f2 tuttavia scarso seguito nella massa della popolazione cambogiana e gli Khmer Rossi dovettero orientarsi progressivamente su un sentimento ultra-nazionalistico e anti-vietnamita (oltre che su una repressione spietata di ogni dissenso) per mantenere un certo seguito.\nNel corso della guerra del Vietnam i comunisti vietnamiti tornarono a utilizzare il territorio cambogiano come base per le incursioni contro il Vietnam del Sud e i suoi alleati statunitensi: la destabilizzazione data dalla presenza dei guerriglieri comunisti e dalle incursioni delle forze alleate provocarono il crollo del regime del re Sihanouk, il quale aveva cercato di mantenersi equidistante tra le parti in conflitto, e la costituzione di una Repubblica Khmer filo-statunitense sotto il generale Lon Nol; nella seguente guerra civile cambogiana un \"Fronte Unito della Kampuchea\" composto dagli Khmer Rossi e da altri movimenti minori loro alleati (come gli Khmer Rumdo di Sihanouk o i gruppi rappresentativi della minoranza vietnamita in Cambogia), spalleggiato sul campo dai reparti vietnamiti e rifornito di armi dai cinesi, fu ben presto capace di sconfiggere le forze della Repubblica Khmer, prendendo la capitale Phnom Penh nell'aprile del 1975 e rovesciando il regime di Lon Nol.\nIl Fronte Unito proclam\u00f2 la nascita della Kampuchea Democratica, con Sihanouk come capo di Stato ma con il potere vero concentrato nelle mani di Pol Pot, primo ministro e segretario del PCK, e dei suoi fedelissimi; il nuovo governo instaur\u00f2 sulla Cambogia un regime spietato e sanguinario: la popolazione fu evacuata a forza dai centri urbani e trasferita in comuni agricole dove fu obbligata ai lavori nei campi e a lunghe sessioni di \"rieducazione\", con scarsi rifornimenti alimentari e con torture e punizioni spietate per ogni minima forma di dissenso. Tutti coloro che avevano avuto rapporti, anche minoritari, con le istituzioni della passata Repubblica Khmer furono epurati e massacrati, eliminando praticamente l'intera classe dirigente e intellettuale della Cambogia; persecuzioni di ogni tipo furono inflitte ai gruppi religiosi, mentre massacri colpirono anche le minoranze etniche presenti sul suolo cambogiano, come i musulmani Ch\u0103m, i vietnamiti delle regioni orientali e i thai di quelle settentrionali. Il nuovo Governo escluse il Paese da ogni contatto con l'esterno, mantenendo relazioni amichevoli solo con la Cina, con la quale fu sottoscritto un trattato di amicizia e cooperazione; i rapporti con gli ex alleati vietnamiti, invece, iniziarono a peggiorare fin dall'inizio.\nVerso la guerra.\nLa fine della guerra del Vietnam il 30 aprile 1975 e la riunificazione di Nord e Sud sotto la guida del governo comunista di Hanoi portarono immediatamente a un nuovo conflitto. Bench\u00e9 i vietnamiti avessero combattuto fianco a fianco degli Khmer Rossi durante la guerra civile cambogiana, i rapporti tra i due alleati erano stati speso difficili se non apertamente conflittuali, e gi\u00e0 nell'agosto del 1973 si erano sviluppati limitati scontri armati tra reparti opposti; i leader della Kampuchea Democratica continuavano a guardare con sospetto il Vietnam recentemente riunificato, e soprattutto il suo sogno di costituire una federazione indocinese guidata da Hanoi. Bench\u00e9 il grosso dei reparti vietnamiti schierati in Cambogia fossero stati ritirati gi\u00e0 a partire dal 1974, le tensioni tra i due vicini continuarono a crescere e il 1\u00ba maggio 1975 truppe della Kampuchea invasero l'isola vietnamita di Ph\u00fa Qu\u1ed1c, parte dei territori da tempo contesi tra i due Stati, mentre il 10 maggio reparti cambogiani occuparono l'isola di Th\u1ed5 Chu, dove i 500 abitanti vietnamiti furono deportati in Cambogia e qui in gran parte massacrati; la reazione di Hanoi non si fece attendere, ed entro il 27 maggio i reparti vietnamiti avevano riconquistato entrambe le isole, passando anche al contrattacco e occupando l'isola cambogiana di Koh Wai, poi evacuata nell'agosto seguente.\nNel giugno del 1975 Pol Pot si rec\u00f2 in visita ad Hanoi, proponendo alla dirigenza vietnamita la firma di un trattato di amicizia tra le due nazioni e l'avvio di negoziati per la risoluzione delle controversie territoriali, negoziati per\u00f2 mai concretamente avviati. Sporadici scontri di frontiera continuarono per tutto il 1976, e il 25 febbraio l'aeronautica vietnamita (Kh\u00f4ng Qu\u00e2n Nh\u00e2n D\u00e2n Vi\u1ec7t Nam) comp\u00ec la sua prima incursione in territorio cambogiano quando un caccia MiG-21, decollato da Pakse nel Laos, bombard\u00f2 la citt\u00e0 di Siem Reap come rappresaglia per lo sconfinamento di un reparto di Khmer Rossi in Vietnam; contemporaneamente, tuttavia, le leadership dei due Paesi tentarono di mantenere rapporti cordiali e di instaurare normali relazioni diplomatiche e commerciali, come quando il 21 settembre 1976 venne inaugurato il primo collegamento aereo civile tra Hanoi e Phnom Penh. Per la fine del 1976, tuttavia, bench\u00e9 a prima vista i rapporti tra i politici vietnamiti e cambogiano fossero migliorati, in privato i sospetti reciproci continuavano a crescere: dal punto di vista dei vietnamiti, Hanoi deteneva il patronato delle rivoluzioni marxiste-leniniste in tutto il sud-est asiatico e aveva quindi tutti i diritti di esercitare un'influenza sugli altri Paesi socialisti della regione; il supporto militare dato agli Khmer Rossi durante la guerra civile cambogiana, come del resto quello dato al Pathet Lao durante il conflitto in Laos, era rivolto fondamentalmente a far assumere a questi movimenti un atteggiamento sostanzialmente pro-Vietnam.\nContemporaneamente, a Phnom Penh, la classe politica della Kampuchea Democratica nutriva paure e sospetti nei confronti della leadership di Hanoi, anche per via della storica dominanza esercitata dal Vietnam sulla Cambogia: dal punto di vista dei cambogiani la strategia vietnamita per dominare l'intera Indocina prevedeva l'infiltrazione dei movimenti comunisti locali con quadri e personale fedele ad Hanoi, e per tale ragione subito dopo la fine della guerra civile gli Khmer Rossi addestrati in Vietnam e pi\u00f9 in generale gli esponenti considerati filo-vietnamiti furono immediatamente purgati dai ranghi dell'esercito e dell'amministrazione e giustiziati; in seguito, in un crescendo di trionfalismo, la leadership di Phnom Penh si convinse di poter battere il Vietnam in un confronto militare aperto, sovrastimando i suoi successi riportati contro gli Stati Uniti durante la guerra civile.\nLa guerra.\nPrimi scontri.\nIl 17 aprile 1977 i media statali del Vietnam inviarono a Phnom Penh le congratulazioni ufficiali del governo vietnamita per il secondo anniversario della fondazione della Kampuchea Democratica; per tutta risposta, il 30 aprile truppe cambogiane sconfinarono in Vietnam e attaccarono la provincia di An Giang e la citt\u00e0 di Chau Doc, uccidendo centinaia di civili vietnamiti. L'Esercito Popolare Vietnamita (Qu\u00e2n \u0110\u1ed9i Nh\u00e2n D\u00e2n Vi\u1ec7t Nam o EPV) rispose ammassando truppe alla frontiera cambogiana, e ai primi di maggio tre divisioni vietnamite attraversarono il confine tra Cambogia e Laos penetrando per 16 km nella provincia di Ratanakiri; il 7 giugno 1977 il governo di Hanoi avanz\u00f2 la proposta di indire una conferenza ad alto livello tra le due amministrazioni onde discutere dei continui incidenti di frontiera, mentre il 18 giugno il governo cambogiano replic\u00f2 chiedendo l'immediato ripiegamento dei reparti vietnamiti dalle regioni contese e la creazione di una zona demilitarizzata tra le opposte forze.\nEntrambe le parti ignorarono le proposte dell'altra, e le operazioni militari continuarono in un crescendo di intensit\u00e0. Nel settembre del 1977 l'artiglieria cambogiana bombard\u00f2 diversi villaggi sul lato opposto della frontiera, e sei villaggi nella provincia di Dong Thap furono occupati da reparti di Khmer Rossi; pochi giorni dopo sei divisioni cambogiane sconfinarono per dieci chilometri nella provincia di Tay Ninh, dove uccisero pi\u00f9 di 1.000 civili vietnamiti. Il ministro della Difesa vietnamita V\u00f5 Nguy\u00ean Gi\u00e1p ordin\u00f2 all'EPV di preparare una risposta su vasta scala, e a met\u00e0 settembre una divisione vietnamita appoggiata da reparti corazzati e dall'aviazione riprese il terreno perduto nella provincia di Tay Ninh sconfinando poi per 20\u00a0km in territorio cambogiano, mentre una seconda divisione si spingeva fino alla cittadina di Mimot, pi\u00f9 a nord; una controffensiva cambogiana spinse i vietnamiti a ripiegare oltre il confine, ma ai primi di novembre reparti corazzati dell'EPV accerchiarono la citt\u00e0 di Svay Rieng prendendo in trappola diverse centinaia di Khmer Rossi, mentre altre colonne lanciavano puntate verso Tak\u00e9o e Kampot, sulla costa.\nIl 16 dicembre 1977 i vietnamiti scatenarono la loro pi\u00f9 vasta operazione militare dai tempi della \"campagna di Ho Chi Minh\": 60.000 soldati di cinque divisioni, appoggiati da carri armati, veicoli trasporto truppe, aerei ed elicotteri, penetrarono in Cambogia da pi\u00f9 direzioni, puntando ad occupare tutto il territorio cambogiano a est del fiume Mekong; carri armati T-54 di costruzione sovietica e veicoli per la fanteria M113 statunitensi catturati durante la precedente guerra avanzarono lungo la \"Route coloniale 1\" (\"Strada coloniale 1\", vecchia arteria stradale costruita ai tempi della dominazione francese), aggirarono le difese cambogiane a Svay Rieng e puntarono su Neak Leung, lungo il basso corso del Mekong, mentre un'altra colonna occupava la provincia di Mondulkiri pi\u00f9 a nord ed elementi di una sesta divisione sconfinavano dal Laos in direzione di Stung Treng. Le principali unit\u00e0 cambogiane schierate a oriente del Mekong furono messe in rotta con gravi perdite, ma a dispetto di ci\u00f2 il governo di Phnom Penh continu\u00f2 a mantenere un atteggiamento di aperta sfida e il 31 dicembre 1977 Khieu Samphan, nuovo presidente della Kampuchea Democratica dopo la deposizione di Sihanouk nell'aprile del 1976, rilasci\u00f2 una dichiarazione in cui pretese l'immediato ritiro dei reparti vietnamiti dal \"sacro\" suolo cambogiano.\nPer il 6 gennaio 1978 i reparti avanzati vietnamiti si trovavano a solo 38\u00a0km dalla periferia di Phnom Penh, ma il governo di Hanoi decise di fermare l'offensiva e di dare inizio a una ritirata generale sulle posizioni di partenza, visti i rinnovati contrattacchi cambogiani e l'evidente fallimento politico nel riportare la leadership della Kampuchea Democratica a pi\u00f9 miti consigli; gran parte del territorio occupato fu liberato dai reparti cambogiani entro i primi di febbraio, ma in ogni caso l'offensiva vietnamita aveva portato alla distruzione di un gran numero di unit\u00e0 degli Khmer Rossi e alla liberazione dai campi di prigionia di un buon numero di dissidenti e oppositori politici del regime di Pol Pot.\nIl conflitto precipita.\nIl ripiegamento oltre frontiera dei reparti vietnamiti fu salutato come una grande vittoria dal governo della Kampuchea Democratica, che si lanci\u00f2 in comunicati dai toni trionfalistici; a dispetto dei pensieri dei politici di Phnom Penh, tuttavia, la sproporzione sul piano militare tra le due nazioni rimaneva ampia: l'esercito vietnamita poteva annoverare un organico di 615.000 soldati con circa 900 carri armati, appoggiati da un'aviazione militare forte di 300 aerei da combattimento, mentre all'opposto l'Esercito Rivoluzionario della Kampuchea (ERK) metteva in campo poco pi\u00f9 di 70.000 soldati con un pugno di carri armati, 200 veicoli blindati e una limitatissima capacit\u00e0 aerea. La popolazione vietnamita, bench\u00e9 impoverita dalle devastazioni della precedente guerra, si trovava in buone condizioni fisiche mentre all'opposto gli abitanti della Cambogia erano prostrati dal duro lavoro, dalla fame e dalle malattie causate dallo spietato programma economico degli Khmer Rossi.\nLa leadership di Phnom Penh continu\u00f2 con le sue provocazioni militari anche nel 1978, e in gennaio unit\u00e0 cambogiane attaccarono alcuni avamposti vietnamiti vicino alla citt\u00e0 di Ha Tien. Per prevenire una nuova escalation militare, tra il 9 gennaio e il 20 febbraio 1978 il ministro degli Esteri vietnamita Phan Hien si rec\u00f2 pi\u00f9 volte a Pechino per discutere con i rappresentanti della Kampuchea sotto la mediazione dei cinesi, discussioni che alla fine si rivelarono totalmente infruttuose. Il 18 gennaio la Cina tent\u00f2 una mediazione diretta tra le due parti quando la vice premier cinese Deng Yingchao si rec\u00f2 in visita a Phnom Penh, dove tuttavia le sue proposte sbatterono contro l'ostinata resistenza dei vertici politici cambogiani. Contemporaneamente, i vietnamiti tentarono alcuni abboccamenti con militari di alto grado cambogiani per favorire un colpo di Stato che rovesciasse il regime di Pol Pot: contatti segreti furono presi con So Phim, leader della Regione militare orientale della Kampuchea, perch\u00e9 organizzasse una rivolta militare sostenuta dal Vietnam, ma l'accordo fu scoperto dagli Khmer Rossi e Pol Pot ordin\u00f2 un'immediata epurazione; So Phim si suicid\u00f2, mentre il suo vice Heng Samrin si rifugi\u00f2 in Vietnam insieme a diversi funzionari della Regione orientale.\nIl 12 aprile 1978 il governo della Kampuchea Democratica dichiar\u00f2 che i negoziati con il Vietnam sarebbero ripresi se i vietnamiti avessero accettato una serie di pre-condizioni, tra cui il riconoscimento della sovranit\u00e0 cambogiana e un cessate il fuoco preliminare di sette mesi; davanti al rifiuto di Hanoi di sottoscrivere un simile accordo, il 18 aprile seguente due divisioni cambogiane sconfinarono per due chilometri nella provincia di An Giang, massacrando pi\u00f9 di 3.000 civili vietnamiti nel villaggio di Ba Ch\u00fac. La risposta vietnamita venne in giugno quando, dopo ripetuti attacchi aerei che provocarono diverse vittime cambogiane, un gruppo di combattimento invase nuovamente la Cambogia orientale e prese le cittadine di Suong e Prey Veng entro la fine del mese; ancora una volta, tuttavia, non appena i vietnamiti si furono ritirati i cambogiani riportarono le loro forze sul confine e ripresero a bombardare con l'artiglieria i villaggi posti sull'altro lato della frontiera.\nGi\u00e0 dal febbraio del 1978 la leadership di Hanoi aveva preso in considerazione l'idea di rovesciare il regime degli Khmer Rossi tramite un'invasione militare su vasta scala, ipotesi che prese sempre pi\u00f9 consistenza durante la seconda met\u00e0 dell'anno. Il conflitto cambogiano-vietnamita stava ormai andando ad inserirsi in un ambito di pi\u00f9 vasta portata: dopo la fine della guerra contro gli Stati Uniti e la riunificazione nazionale, il Vietnam aveva dovuto iniziare a prendere una posizione in merito alla lunga crisi politico-diplomatica tra Cina e Unione Sovietica, abbandonando la linea della neutralit\u00e0 e dell'equidistanza tra i due blocchi fino a quel momento perseguita; temendo che l'egemonia di Pechino avrebbe soffocato la sua aspirazione a divenire una potenza regionale e indispettito dal sostegno cinese al regime maoista di Pol Pot, il Vietnam scelse l'alleanza con l'URSS e il 3 novembre 1978 le due nazioni siglarono un trattato di amicizia e cooperazione che garant\u00ec ai vietnamiti, oltre al sostegno di Mosca in caso di ingerenza dei cinesi nella crisi cambogiana, ampi rifornimenti di armi moderne e munizioni di produzione sovietica. Pi\u00f9 tardi, quello stesso novembre, i preparativi per un'invasione vietnamita su vasta scala della Cambogia subirono una netta accelerazione.\nInvasione e occupazione.\nNel corso degli ultimi mesi del 1978 il governo vietnamita diede ordine di richiamare alle armi 350.000 nuovi coscritti per rimpinguare gli organici delle divisioni schierate nelle provincie di Long An, \u0110\u1ed3ng Th\u00e1p e T\u00e2y Ninh al confine cambogiano, portate a sette con altre tre a disposizione nel Laos meridionale; per coordinare queste forze fu costituita una nuova unit\u00e0 di quartier generale, il \"Fronte 478\", posta sotto il diretto controllo del capo di stato maggiore generale L\u00ea \u0110\u1ee9c Anh con i generali di corpo d'armata Le Ngoc Hien e Phuong The Tai rispettivamente come comandante delle forze terrestri e di quelle aeree. Per dare una maggiore legittimit\u00e0 alla progettata invasione, il 2 dicembre 1978 venne ufficialmente fondato, a partire da una organizzazione preesistente, il \"Front d'Union nationale pour le salut du Kampuch\u00e9a\" (\"Fronte d'Unione Nazionale per la Salute della Kampuchea\" o FUNSK), una eterogenea coalizione politico-militare che riuniva i vari oppositori cambogiani al regime di Pol Pot; il gruppo, posto sotto la direzione dell'ex comandante Heng Samrin, inizi\u00f2 subito una campagna di guerriglia contro il regime degli Khmer Rossi a partire dalle porzioni di territorio cambogiano ancora controllate dai vietnamiti. A fronte di questa incombente minaccia, i vertici di Phnom Penh avevano potuto fare poco: l'avvicinamento del Vietnam all'URSS aveva di converso fatto aumentare i rifornimenti militari della Cina alla Kampuchea Democratica, a cui si aggiunsero anche tra 10.000 e 20.000 consiglieri militari e civili cinesi inviati a sostenere il regime degli Khmer Rossi; bench\u00e9 ora fossero meglio armate e preparate rispetto al passato, le forze cambogiane pronte a fronteggiare l'invasione vietnamita ammontavano a non pi\u00f9 di 73.000 uomini.\nAi primi di dicembre del 1978 alcune unit\u00e0 vietnamite attraversarono il confine cambogiano e mossero sulle citt\u00e0 di Svay Rieng e Kampong Cham; l'azione per\u00f2 era solo una manovra diversiva per distrarre l'attenzione dei cambogiani, e pochi giorni dopo due divisioni avanzarono da zone controllate dal FUNSK nel nord-est verso la citt\u00e0 di Kratie, mentre altre due divisioni scendevano rispettivamente dal Laos verso sud e da Pleiku verso ovest puntando su Stung Treng. A dispetto degli sforzi della Cina per riarmarle e addestrarle, le unit\u00e0 cambogiane non furono in grado di contenere i movimenti dei vietnamiti e iniziarono a subire forti perdite: per il 13 dicembre colonne dello EPV avevano investito la citt\u00e0 di Takeo e iniziato a infiltrarsi tra Kampot e Phnom Penh, mentre squadre delle forze speciali vietnamite (Dac Cong) attaccavano lo strategico passo di Pich Nil minacciando di isolare la capitale dai porti sulla costa. Dopo aver gettato nuovi ponti sul corso del Mekong, il 25 dicembre i vietnamiti diedero avvio alla spallata decisiva: 150.000 uomini appoggiati dall'artiglieria e dai bombardamenti aerei espugnarono Kratie e attraversarono il corso del grande fiume a sud di Kampong Cham, prendendo in trappola due intere divisioni cambogiane che difendevano la citt\u00e0; le truppe cambogiane avevano affrontato fino ad allora i vietnamiti in campo aperto e secondo metodi convenzionali, con l'unico risultato che dopo due settimane di scontri una buona met\u00e0 dei reparti dell'Esercito Rivoluzionario della Kampuchea era andata distrutta.\nLungo la zona costiera cambogiana, quello stesso 25 dicembre una divisione vietnamita attacc\u00f2 frontalmente il porto di Kampot, di vitale importanza per garantire il flusso di rifornimenti cinesi alla Kampuchea Democratica, venendo per\u00f2 respinta con gravi perdite dalla feroce resistenza degli Khmer Rossi. Furono necessarie due settimane di scontri e lo sbarco anfibio di un battaglione di fanti di marina vietnamiti a ovest della citt\u00e0 perch\u00e9 finalmente Kampot cadesse in mano agli attaccanti; i vietnamiti si spinsero poi via terra fino a Kampong Som, mentre un'altra operazione anfibia portava alla cattura di Ream e delle isole vicine l'11 gennaio 1979, dopo sanguinosi scontri con i difensori cambogiani. A nord, Stung Treng cadde in mano ai vietnamiti il 3 gennaio, lasciando completamente isolate le ultime unit\u00e0 cambogiane ancora schierare a est del Mekong; al centro gli ultimi difensori di Kampong Cham furono messi in rotta il 6 gennaio, aprendo la via per la capitale; due squadre di incursori Da Cong tentarono di entrare a Phnom Penh con delle barche gi\u00e0 il 2 gennaio, con l'intenzione di rapire i vertici politici degli Khmer Rossi, ma furono scoperti e tutti i vietnamiti tranne uno furono uccisi. Tre giorni pi\u00f9 tardi l'artiglieria vietnamita apr\u00ec il fuoco sulla capitale, che venne prontamente abbandonata dai cambogiani: il 7 gennaio i vietnamiti entrarono nella citt\u00e0 abbandonata, mentre Pol Pot e gli Khmer Rossi si rifugiavano nell'ovest del paese; il giorno successivo, con il beneplacito dei vietnamiti, il FUNSK proclam\u00f2 la nascita della Repubblica Popolare di Kampuchea (RPK), con Heng Samrin come presidente e il vecchio dissidente Chan Sy come primo ministro, oltre che la restaurazione del Partito Rivoluzionario del Popolo Kampucheano come entit\u00e0 distinta dagli Khmer Rossi.\nLa caduta della capitale non arrest\u00f2 le operazioni militari. Una colonna corazzata dello EPV occup\u00f2 Siem Reap, principale centro della Cambogia occidentale, l'11 gennaio 1979, raggiungendo poi tre giorni dopo il confine con la Thailandia; sulla costa, il 16 gennaio uno sbarco anfibio dei fanti di marina vietnamiti port\u00f2 all'occupazione di Koh Kong, l'ultimo sbocco al mare rimasto ai cambogiani, mentre contemporaneamente reparti dell'esercito davano il via a una vasta operazione di rastrellamento della regione dei monti Cardamomi, nel sud-ovest. Ormai per\u00f2 gli Khmer Rossi stavano abbandonando le tattiche convenzionali per tornare alla tradizionale guerriglia: soprattutto nelle regioni occidentali e settentrionali, dove gli Khmer Rossi potevano godere di un certo appoggio da parte delle autorit\u00e0 thailandesi, l'attivit\u00e0 della guerriglia si rivel\u00f2 subito molto forte, obbligando sovente i reparti vietnamiti a rimanere bloccati a difesa delle proprie basi. Nel marzo del 1979, prima che la stagione dei monsoni ponesse un forzato stop alle operazioni su vasta scala, i vietnamiti spostarono alcune unit\u00e0 laotiane a presidio di Stung Treng e aerotrasportarono tre divisioni nell'ovest della Cambogia per un massiccio rastrellamento dei principali rifugi degli Khmer Rossi: per due mesi si verificarono duri combattimenti nei pressi di Pailin, Poipet e nella zona settentrionale dei monti Cardamomi, ma sebbene i vietnamiti inflissero pesanti perdite agli avversari la guerriglia non fu debellata.\nReazioni internazionali.\nPochi giorni dopo la caduta di Phnom Penh, l'ex re e ex presidente della Repubblica di Kampuchea Norodom Sihanouk fu inviato a New York per esporre la questione della crisi cambogiana davanti al Consiglio di sicurezza delle Nazioni Unite: pur condannando gli eccessi e le violazioni dei diritti umani commesse dal regime di Pol Pot, Sihanouk present\u00f2 l'invasione vietnamita come un'aggressione alla sovranit\u00e0 della Cambogia, dettata non dal desiderio di fermare le atrocit\u00e0 degli Khmer Rossi ma da un mero intento egemonico; la relazione di Sihanouk trov\u00f2 l'appoggio di diversi paesi non allineati oltre che di Stati Uniti, Cina, Francia e Regno Unito, ma la ferma opposizione dell'Unione Sovietica imped\u00ec che il Consiglio di sicurezza potesse adottare una qualsiasi risoluzione sulla questione. Nel corso della 34\u00aa Assemblea generale delle Nazioni Unite nel settembre del 1979 sia i rappresentanti della Kampuchea Democratica che quelli della Repubblica Popolare di Kampuchea rivendicarono il ruolo di rappresentanti della Cambogia in seno alle Nazioni Unite: l'apposito comitato incaricato della verifica delle credenziali decise, con un voto di sei a tre, di dare ragione ai rappresentanti della Kampuchea Democratica, e il regime filo-vietnamita non ottenne alcun riconoscimento formale da parte delle Nazioni Unite. Per il gennaio del 1980, 29 nazioni (Vietnam, India, Unione Sovietica e altre principalmente facenti parte del blocco orientale o alleate dell'URSS) riconobbero diplomaticamente il governo della RPK, mentre quasi 80 continuarono a considerare la Kampuchea Democratica come unico governo legittimo della Cambogia.\nL'invasione della Cambogia e l'instaurazione della RPK fecero precipitare le relazioni tra Vietnam e Cina: il 17 febbraio 1979 un massiccio contingente di truppe cinesi si rivers\u00f2 oltre il confine con il Vietnam, occupando dopo sanguinosi scontri alcune citt\u00e0 di frontiera; i vietnamiti richiamarono alcune divisioni dal fronte cambogiano per difendere l'ultima linea di difesa davanti Hanoi, ma l'operazione cinese era stata intesa fin da principio come una sorta di \"spedizione punitiva\" di breve durata, e gi\u00e0 il 6 marzo il governo di Pechino diede ordine alle sue forze di ritirarsi sulle posizioni di partenza. La breve guerra sino-vietnamita non ebbe grandi conseguenze sull'andamento generale del conflitto cambogiano (pur obbligando Hanoi a mantenere un considerevole apparato militare a difesa dei suoi confini settentrionali), ma la Cina riusc\u00ec nell'intento di spingere il Vietnam in un relativo isolamento internazionale. Per il decennio successivo, le forze cinesi mantennero uno stato di conflitto limitato alla frontiera vietnamita, conducendo bombardamenti e incursioni e lanciando attacchi limitati per impossessarsi di alture dominanti lungo la linea di confine.\nL'invasione vietnamita della Cambogia provoc\u00f2 profonde preoccupazioni in Thailandia, da sempre timorosa delle politiche espansionistiche del Vietnam e che condivideva con la Cambogia quasi 800 chilometri di frontiere terrestri: il governo di Bangkok chiese l'immediato ritiro dei reparti vietnamiti dalla Cambogia e la possibilit\u00e0 per il popolo cambogiano di scegliersi i propri governanti indipendentemente dalle influenze straniere, trovando subito l'appoggio degli altri Stati della Association of South-East Asian Nations (ASEAN) oltre che dei tradizionali alleati statunitensi; nel novembre del 1979, su proposta dell'ASEAN, l'Assemblea generale delle Nazioni Unite adott\u00f2, con 81 voti favorevoli, 21 contrari e 29 astenuti, una risoluzione che chiedeva il ritiro vietnamita dalla Cambogia, dava mandato al segretario generale di avviare i contatti per giungere a una conferenza internazionale sulla crisi e richiedeva l'immediato invio di aiuti umanitari al popolo cambogiano.\nLa guerriglia.\nPer il luglio del 1979 i principali centri urbani cambogiani erano ormai sotto il controllo delle truppe vietnamite: il Fronte 478 stabil\u00ec il suo nuovo quartier generale a Chanka Morn, un sobborgo di Phnom Penh, e il territorio cambogiano fu suddiviso in quattro regioni militari ognuna sotto la direzione di un fronte diverso; le forze vietnamite stanziate in Cambogia raggiunsero brevemente la cifra di 224.000 soldati nel 1979, per poi attestarsi intorno a una media di 170.000-180.000 uomini, pari a 11 divisioni a ranghi completi. Dopo aver sottoscritto un trattato di pace e di cooperazione con il Vietnam, il governo della RPK tent\u00f2 di riportare un certo ordine nel caos lasciato dal regime degli Khmer Rossi: la popolazione abbandon\u00f2 in massa le fattorie collettive e rientr\u00f2 nelle citt\u00e0, anche perch\u00e9 i centri urbani erano pi\u00f9 al sicuro dagli attacchi della guerriglia, ma ci\u00f2 provoc\u00f2 un drammatico calo della produzione agricola e la conseguenze penuria di generi alimentari, condizione aggravata dalla pratica dei vietnamiti di interrompere i rifornimenti di cibo alle zone controllate dai ribelli e di trattenere per s\u00e9 gli aiuti umanitari forniti dalle organizzazioni internazionali. L'annientamento della classe dirigente cambogiana operato dagli Khmer Rossi fece s\u00ec che la ricostruzione delle istituzioni statali dovesse svolgersi sotto l'egida di Hanoi: funzionari e \"consiglieri\" vietnamiti erano inseriti a tutti i livelli dell'amministrazione della RPK, dai pi\u00f9 alti ai pi\u00f9 bassi, condizionandone le scelte e le politiche; inevitabilmente, ci\u00f2 non fece altro che incrementare nei cambogiani la convinzione che il regime di Heng Samrin non fosse altro che un governo fantoccio controllato dal Vietnam.\nDiversi gruppi guerriglieri presero a formarsi nelle regioni occidentali al confine con la Thailandia in opposizione al governo della RPK. Oltre ai guerriglieri controllati dagli Khmer Rossi e ai resti delle istituzioni della Kampuchea Democratica, due nuove organizzazioni presero vita: nell'ottobre del 1979 l'ex primo ministro del regno di Cambogia Son Sann form\u00f2 il Fronte di Liberazione Nazionale del Popolo Khmer (FLNPK), organismo prevalentemente repubblicano e anticomunista sostenuto, sul fronte finanziario, da Stati Uniti e paesi europei e, sul fronte militare, dalle nazioni dell'ASEAN; l'ala militare del movimento era rappresentata dalle Forze Armate di Liberazione Nazionale del Popolo Khmer, organismo creato gi\u00e0 nel 1979 dall'ex generale Dien Del aggregando svariati gruppi anticomunisti preesistenti, ex componenti delle forze della Repubblica Khmer del 1970-1975, signori della guerra autonomi ed espatriati dell'epoca della Kampuchea Democratica, un gruppo eterogeneo che solo nel 1981 assunse una struttura pi\u00f9 unitaria sotto il suo nuovo comandante, il generale Sak Sutsakhan. Un secondo gruppo guerrigliero, parimenti non comunista, era rappresentato dal Funcinpec (acronimo per \"Front Uni National pour un Cambodge Ind\u00e9pendant, Neutre, Pacifique Et Coop\u00e9ratif\", \"Fronte unito nazionale per una Cambogia indipendente, neutrale, pacifica e cooperativa\"), organizzazione creata a Parigi nel 1981 dall'ex re Sihanouk: nazionalista e monarchico, il movimento ottenne un discreto appoggio da parte delle nazioni occidentali, ma la sua ala militare (Arm\u00e9e Nationale Sihanoukiste o ANS) arruol\u00f2 solo pochi effettivi e condusse solo un pugno di operazioni minori, facendo del Funcinpec il pi\u00f9 debole dei movimenti di opposizione all'occupazione vietnamita.\nInizialmente, i tre movimenti di contrasto alla RPK mantennero solo limitati contatti l'uno con l'altro a causa delle reciproche divisioni politiche: il FLNPK di Son Sann e il Funcinpec di Sihanouk non riuscirono a trovare un accordo per costituire un fronte comune a causa delle pretese dell'ex re circa la sua guida della coalizione, ed entrambi i movimenti erano pi\u00f9 che riluttanti a cooperare con gli Khmer Rossi; nel tentativo di migliorare l'immagine internazionale del proprio movimento, Pol Pot si era dimesso dalla carica di primo ministro della Kampuchea Democratica e aveva affidato la guida degli Khmer Rossi al pi\u00f9 moderato Khieu Samphan, anche se la sua carica di segretario del partito comunista cambogiano gli consentiva di continuare ad avere un ruolo preminente nelle scelte politiche del gruppo. Nell'agosto del 1981, grazie alla mediazione dei paesi dell'ASEAN, iniziarono una serie di colloqui tra Samphan, Sann e Sihanouk: la contrariet\u00e0 del FLNPK a cooperare con la leadership degli Khmer Rossi, macchiatasi di crimini sanguinosi quando era al potere, e la pretesa di Samphan di mantenere intatta l'autonomia e la sovranit\u00e0 della Kampuchea Democratica minacciarono pi\u00f9 volte di provocare un naufragio dei negoziati, ma grazie alla mediazione della Cina (il principale fornitore di armi ai gruppi guerriglieri cambogiani) fu possibile trovare un compromesso e il 22 giugno 1982 i tre leader firmarono a Kuala Lumpur l'accordo per la nascita del \"Governo di coalizione della Kampuchea Democratica\" (GCKD). L'organismo si proponeva come rappresentate unitario degli interessi della Cambogia, bench\u00e9 i suoi tre componenti mantenessero un certo grado di libert\u00e0 e di autonomia politica e organizzativa; le decisioni erano prese per mezzo di discussioni paritarie tra i tre leader, che rivestivano formalmente le cariche di presidente (Sihanouk), primo ministro (Sann), vicepresidente e ministro degli esteri (Samphan) della Kapuchea Democratica.\nOperazioni di controguerriglia.\nCon la RPK impegnata a ricostruire da zero le sue forze armate, il peso iniziale del contrasto ai gruppi guerriglieri cambogiani ricadde interamente sui reparti vietnamiti. Le operazioni belliche erano condizionate dai monsoni, con le truppe vietnamite che estendevano la propria area di controllo durante la stagione secca (tra dicembre e giugno) ma che poi rientravano nei propri presidi fortificati durante la stagione delle piogge (tra luglio e novembre), durante la quale era invece la guerriglia a portare avanti i suoi attacchi; bench\u00e9 i guerriglieri cercassero di infiltrare unit\u00e0 di sabotatori nelle regioni interne della Cambogia, i combattimenti di scala pi\u00f9 ampia si svolsero lungo la zona di confine con la Thailandia, dove i gruppi del GCKD mantenevano le proprie basi presso i principali campi profughi degli esuli cambogiani.\nLe operazioni belliche nel corso del 1980 furono scarse, sia perch\u00e9 i gruppi guerriglieri erano ancora in piena fase organizzativa sia perch\u00e9 le truppe vietnamite furono ridispiegate prevalentemente nelle regioni dell'interno per garantire la sicurezza durante le prime elezioni della RPK. Nel gennaio del 1981, tuttavia, gli Khmer Rossi misero a segno un importante successo impossessandosi di Phnom Malai, una zona montuosa nella parte occidentale della provincia di Banteay Meanchey, dove stabilirono il loro pi\u00f9 importante campo-base in territorio cambogiano; una divisione vietnamita tent\u00f2 di riconquistare Phnom Malai in maggio, ma la resistenza degli Khmer Rossi la tenne impegnata fino a luglio, quando l'inizio della stagione delle piogge obblig\u00f2 i vietnamiti a rientrare alla base. Per la stagione secca del 1981 l'EPV decise di intensificare le sue operazioni di controguerriglia, e in dicembre un massiccio rastrellamento fu organizzato nell'area dove i confini di Thailandia, Laos e Cambogia si toccavano: mettendo a punto una tattica poi divenuta frequente, gli Khmer Rossi si infiltrarono attraverso le maglie dello schieramento vietnamita e si rifugiarono in Thailandia senza subire grandi perdite. Nel gennaio del 1982 l'EPV mise in atto la sua pi\u00f9 ampia operazione dall'invasione del 1978 quando elementi di due divisioni, appoggiate da carri armati e artiglieria, tentarono un attacco a tenaglia da nord e da est contro la roccaforte Khmer di Phnom Malai: nel corso di pesanti e sanguinosi scontri, gli Khmer Rossi furono costretti a cedere molto terreno ai vietnamiti, ma riuscirono nell'intento di infiltrare diversi gruppi oltre lo schieramento nemico per attaccare le linee di rifornimento dell'EPV; ai primi di marzo, bench\u00e9 il clima fosse ancora favorevole alle operazioni, i vietnamiti interruppero l'offensiva e fecero ritirare le loro truppe sulle posizioni di partenza. L'unico successo dell'EPV nel 1982 fu l'attacco, a met\u00e0 marzo, contro la base del FLNPK a Sokh San, nel nord: i guerriglieri anticomunisti furono sconfitti e la base distrutta.\nLa progettata offensiva per la stagione secca del 1983 fu ritardata fino alla fine di marzo quando, preceduto da un massiccio sbarramento di artiglieria e da un attacco di carri armati, un numero doppio di truppe vietnamite rispetto all'attacco del 1982 assal\u00ec Phnom Malai; le truppe vietnamite non esitarono a sconfinare in Thailandia per tagliare la via di ritirata agli Khmer Rossi, ma l'artiglieria thailandese rispose bombardando per tre giorni i reparti che avevano sconfinato fino a provocarne la ritirata. Contemporaneamente, un secondo fronte d'attacco fu aperto pi\u00f9 a nord il 3 aprile con l'assalto al campo dell'\"Arm\u00e9e Sihanoukiste\" a O-smak: in entrambi i casi, tuttavia, i guerriglieri cambogiani furono in grado di resistere fino all'inizio della stagione delle piogge, quando il grosso dei reparti vietnamiti rientr\u00f2 alla base.\nNel dicembre del 1983 l'EPV mosse tre divisioni verso il confine thailandese come per preparasi a rinnovare la precedente offensiva, ma la manovra era solo una mossa diversiva per coprire l'avvio, ai primi di gennaio del 1984, di un massiccio rastrellamento della regione del lago Tonle Sap: mettendo in campo anche elicotteri d'attacco e aerei da trasporto Antonov An-26 nel ruolo di bombardieri, l'EPV fu in grado di eliminare i principali gruppi di guerriglieri che erano riusciti a infiltrarsi in profondit\u00e0 nel territorio cambogiano. Con le retrovie sicure, il 29 marzo 1984 i vietnamiti attaccarono con elementi di tre divisioni appoggiati da carri armati e artiglieria il passo di Phra Palai, una via d'infiltrazione chiave dei guerriglieri nella zona del triplice confine, ma il grosso dei cambogiani fu in grado di fuggire filtrando attraverso le maglie dello schieramento vietnamita, mentre un tentativo di accerchiamento tramite lo sconfinamento di alcuni reparti in Thailandia fall\u00ec a causa della reazione dell'artiglieria thailandese. A met\u00e0 aprile truppe vietnamite e della RPK attaccarono il campo del FLNPK ad Ampil, ma l'azione si risolse in una sanguinosa sconfitta a causa dello scarso spirito di combattimento dei reparti cambogiani alleati.\nLe operazioni della seguente stagione secca furono preparate con pi\u00f9 cura. Il 25 dicembre 1984 una divisione vietnamita attacc\u00f2 il campo del FLNPK a Rithysen, distruggendolo e mettendo in rotta i reparti cambogiani, mentre il 7 gennaio 1985 un nuovo e pi\u00f9 accurato attacco fu lanciato contro Ampil portando alla conquista della base dopo alcuni giorni di duri scontri. La doppia sconfitta provoc\u00f2 una grave crisi in seno al FLNPK: le perdite in battaglia e lo sfaldamento di diverse formazioni a causa del morale basso ridussero sensibilmente la consistenza numerica dei reparti armati del movimento, che oltre tutto si ritrov\u00f2 paralizzato da una serie di aspre dispute tra i vertici militari e quelli politici; fu solo nel tardo 1986 che il FLNPK pot\u00e9 rimettere in campo una forza combattente. Neutralizzato un avversario, l'EPV torn\u00f2 a dedicare le sue attenzioni agli Khmer Rossi: il 1\u00ba febbraio 1985 due colonne attaccarono Phnom Malai da nord-est e da sud, appoggiate da carri armati e veicoli blindati della fanteria; gli Khmer Rossi inflissero diverse perdite agli attaccanti, ma il 15 febbraio cedettero e si ritirarono oltre il confine, consentendo ai vietnamiti di rioccupare Phnom Malai per la prima volta dal 1981. A coronamento di una campagna vittoriosa, ai primi di marzo una consistente forza vietnamita attacc\u00f2 la base principale del Funcinpec di Sihanouk a Tatum, sul confine settentrionale: dopo che un assalto frontale venne respinto, unit\u00e0 dell'EPV sconfinarono in Thailandia per prendere la base alle spalle, provocandone la caduta dopo sei giorni di duri combattimenti.\nStrategie d'uscita.\nI successi vietnamiti nella campagna della stagione secca 1984-1985 obbligarono le forze del GCKD a rivedere le loro tattiche: i campi fortificati e le roccaforti allestite nelle vicinanze del confine thailandese furono in gran parte abbandonate perch\u00e9 costituivano bersagli troppo grandi e visibili, e al loro posto furono organizzati gruppi di incursori, piccoli ma molto mobili, che dai loro \"santuari\" ben all'interno della Thailandia cercavano di infiltrarsi il pi\u00f9 profondamente possibile in territorio cambogiano per compiere sabotaggi e attacchi alle linee di rifornimento dell'EPV. Gi\u00e0 a partire dalla stagione secca del 1985-1986 non si verificarono pi\u00f9 grandi offensive vietnamite nelle zone di confine con la Thailandia, ma una serie di pi\u00f9 piccole operazioni di rastrellamento nelle regioni interne della Cambogia.\nIl conflitto stava ormai divenendo defatigante per il Vietnam. L'invasione della Cambogia e l'instaurazione della RPK avevano spinto il governo di Hanoi alla periferia della comunit\u00e0 internazionale: su pressione di Stati Uniti e Giappone, istituzioni come la Banca Mondiale, il Fondo Monetario Internazionale e l'Asian Development Bank sospesero gli aiuti economici tanto al Vietnam quanto alla RPK, e perfino la Svezia, considerata come la nazione occidentale pi\u00f9 favorevole al Vietnam, decise di ridurre gli impegni assunti con il governo di Hanoi, al pari della maggior parte della comunit\u00e0 internazionale. Il conflitto cambogiano era capitato durante una fase molto delicata per l'economia vietnamita: con la costruzione di un sistema di economia pianificata sul modello sovietico, il Vietnam pose pi\u00f9 enfasi sullo sviluppo delle industrie pesanti rendendo stagnati altri settori fino ad allora prevalenti come l'agricoltura e la manifattura leggera, mentre l'assimilazione del Vietnam del Sud si svolse troppo in fretta e troppo brutalmente, portando alla distruzione del sistema economico delle regioni meridionali; la necessit\u00e0 di mantenere e alimentare un enorme apparato militare di circa 1.260.000 uomini alle armi (la quinta forza militare mondiale negli anni 1980) costituiva poi un ulteriore peso per una economia cos\u00ec fragile, obbligando il governo di Hanoi a destinare tra un terzo e quasi la met\u00e0 del proprio budget per le spese belliche. Conseguentemente, il Vietnam dovette appoggiarsi sempre di pi\u00f9 agli aiuti dell'Unione Sovietica, che raggiunsero la cifra di 5,4 miliardi di dollari nel periodo 1981-1985 (oltre al fatto che l'URSS soddisfaceva il 90% della domanda vietnamita di materie rare e il 70% delle importazioni di grano del paese); quando poi, dal 1986, l'URSS decise di ridurre i suoi aiuti alle nazioni amiche a causa dei propri problemi economici interni, il Vietnam perse in un solo colpo il 20% della sua economia e un terzo degli aiuti militari.\nLa grave situazione economica interna e gli alti costi della guerra imponevano al Vietnam di trovare una via d'uscita al conflitto. Nel 1985 il generale Le Duc Anh annunci\u00f2 l'avvio del cosiddetto \"Piano K5\", un ambizioso progetto volto a sigillare il lungo confine tra Cambogia e Thailandia tramite campi minati, trincee, postazioni di avvistamento, sbarramenti di vario tipo e l'abbattimento di una larga porzione di giungla in modo da creare una fascia di sorveglianza che potesse essere costantemente pattugliata da unit\u00e0 terrestri o elicotteri. Al tempo stesso, l'EPV diede inizio a un concreto piano di ritiro dei propri reparti dal territorio cambogiano: gi\u00e0 dal 1982 i vietnamiti avevano iniziato a far ritirare alcuni loro reparti dalla Cambogia ma, bench\u00e9 molto pubblicizzati dai governi di Hanoi e Phnom Penh come avvisaglie di un imminente disimpegno dell'EPV, questi movimenti erano in realt\u00e0 pi\u00f9 un normale avvicendamento di truppe, con un numero pari o di poco inferiore di nuovi coscritti che prendevano il posto dei veterani che tornavano a casa. I primi grossi rimpatri di truppe si ebbero nell'estate del 1986, processo che sub\u00ec un'accelerazione dopo il giugno del 1987, quando con una risoluzione il governo di Hanoi decret\u00f2 la riduzione degli effettivi delle forze armate a 600.000 uomini e il completo ritiro dei militari vietnamiti dislocati all'estero; se nel novembre del 1987 vi erano 120.000 soldati vietnamiti in Cambogia, un anno dopo questo numero si era gi\u00e0 ridotto a 80.000.\nA mano a mano che proseguiva il disimpegno dei vietnamiti, l'alto comando dell'EPV inizi\u00f2 a trasferire un maggior numero di responsabilit\u00e0 alle forze armate della RPK e a ritirare le proprie truppe dai compiti pi\u00f9 impegnativi: il grosso dei reparti combattenti fu spostato dalle zone di frontiera a quelle dell'interno, i rastrellamenti condotti dalla fanteria furono ridotti e i reparti vietnamiti destinati a un ruolo di supporto, appoggio e addestramento per quelli cambogiani; questo passaggio di consegne non fu indolore a causa delle molte criticit\u00e0 che affliggevano ancora le forze della RPK, come dimostr\u00f2 nel settembre del 1988 la riconquista da parte degli Khmer Rossi di Phnom Malai, all'epoca presidiata dai reparti governativi, tanto che il ministero della difesa vietnamita consigli\u00f2 alla sua controparte di Phnom Penh di mantenere le posizioni attuali e di non impegnarsi in operazioni su vasta scala che potessero degradare inutilmente le unit\u00e0 disponibili. Durante i primi mesi del 1989 i rimanenti reparti vietnamiti furono ancora coinvolti in operazioni di rastrellamento nell'interno della Cambogia, ma il programma di rimpatrio procedeva ormai verso le sue battute finali e tra il 14 e il 25 settembre 1989 le ultime grandi unit\u00e0 da combattimento vietnamite ancora presenti in Cambogia furono fatte rientrare a scaglioni in patria. Il 26 settembre il governo di Hanoi annunci\u00f2 ufficialmente il suo completo ritiro dalla Cambogia, sebbene il coinvolgimento del Vietnam nel conflitto continu\u00f2 di fatto anche dopo tale data: reparti vietnamiti specializzati (come l'artiglieria, i corazzati o le forze speciali) nonch\u00e9 ufficiali e consiglieri militari aggregati alle unit\u00e0 della RPK continuarono a operare sul suolo cambogiano ancora per molti mesi, e nel marzo del 1991 truppe da combattimento dell'EPV intervennero nella provincia di Kampot per contenere un'offensiva degli Khmer Rossi; il completo disimpegno vietnamita dalla Cambogia si ebbe solo con la firma degli accordi di pace dell'ottobre del 1991.\nGli accordi di Parigi.\nIl 14 gennaio 1985 Hun Sen ottenne la carica di primo ministro della RPK dopo la morte per cause naturali di Chan Sy. Sen era fautore di una linea pi\u00f9 moderata rispetto all'intransigente presidente Heng Samrin, e si fece promotore di negoziati di pace con il GCKD: tra il 2 e il 4 dicembre 1987 Hun Sen ebbe un primo incontro con Sihanouk a F\u00e8re-en-Tardenois in Francia, e nuovi colloqui tra i due si ebbero tra il 20 e il 21 gennaio 1988 durante i quali Sen offr\u00ec all'ex re un posto di rilievo nel governo della RPK se fosse rientrato in Cambogia; Sihanouk lasci\u00f2 cadere la proposta, ma diversi esponenti di spicco del vecchio governo della Repubblica Khmer di Lon Nol accettarono l'offerta di Sen e rientrarono a Phnom Penh.\nUn importante passo avanti nei colloqui tra le due controparti si ebbe il 25 luglio 1988, quando rappresentanti del GCKD e della RPK si incontrarono per la prima volta ufficialmente durante un meeting a Giacarta, in Indonesia: in questi colloqui Sihanouk propose un piano di pace in tre passi, la richiesta di un cessate il fuoco generale, il dispiegamento di una forza delle Nazioni Unite per verificare l'effettivo ripiegamento dei reparti vietnamiti e l'integrazione di tutte le fazioni armate cambogiane in un unico esercito nazionale. La proposta di Sihanouk fu portata avanti con la mediazione del ministro degli Esteri australiano Gareth Evans durante un secondo incontro a Giacarta il 19 febbraio 1989, nel corso del quale si propose anche l'istituzione di un governo di unit\u00e0 nazionale che amministrasse la Cambogia in vista di future libere elezioni; come segno di buona volont\u00e0, tra il 29 e il 30 aprile 1989 Hun Sen fece approvare all'Assemblea legislativa di Phnom Penh una nuova costituzione, che oltre a cambiare il nome della nazione in \"Stato di Cambogia\" (per meglio riflettere lo stato di ambiguit\u00e0 su chi spettasse la sovranit\u00e0) reintrodusse il buddhismo come religione di Stato e garant\u00ec i diritti di propriet\u00e0 privata dei cittadini.\nNel corso di un terzo incontro a Giacarta il 26 febbraio 1990, constatato il ritiro delle truppe vietnamite dalla Cambogia, le due controparti convennero per la creazione di un \"Consiglio Nazionale Supremo\" di dodici membri (sei in rappresentanza del GCDK, divisi equamente tra le tre fazioni, e sei in rappresentanza del nuovo Partito Popolare Cambogiano, rinominazione del precedente PRPK) che assunse la rappresentanza della Cambogia in seno all'Assemblea generale delle Nazioni Unite; il 23 ottobre 1991, infine, i rappresentanti del Consiglio Nazionale Supremo insieme a quelli del Vietnam e delle 15 nazioni che componevano la \"Conferenza internazionale di pace sulla Cambogia\" siglarono gli accordi di pace di Parigi: gli accordi, oltre a sancire la fine formale delle ostilit\u00e0, previdero la creazione di una \"Autorit\u00e0 di Transizione delle Nazioni Unite in Cambogia\" (\"United Nations Transitionale Authority in Cambodia\" o UNTAC), poi formalmente entrata in funzione con la risoluzione 745 del Consiglio di sicurezza, con l'incarico di mantenere la pace e gestire la nazione nella sua transizione verso un regime democratico e libere elezioni.\nConseguenze.\nLa nuova Cambogia.\nIl 14 novembre 1991 Sihanouk fece rientro a Phnom Penh, seguito il 27 novembre dal leader degli Khmer Rossi Khieu Samphan: l'arrivo di quest'ultimo fu accolto con un'esplosione di ostilit\u00e0 da parte dei cambogiani, e una folla inferocita assal\u00ec prima la sua auto e poi l'ufficio dove si era rifugiato, obbligandolo a ritornare rapidamente all'aeroporto per lasciare precipitosamente la Cambogia. Nel giugno del 1991, pochi mesi dopo l'arrivo in Cambogia dei caschi blu della UNTAC, gli Khmer Rossi annunciarono che non si sarebbero presentati alle imminenti elezioni e che non avrebbero consegnato le armi cos\u00ec come gli accordi di Parigi prevedevano; inoltre, per impedire che potessero partecipare alle elezioni, le comunit\u00e0 della minoranza vietnamita in Cambogia furono fatte oggetto di ripetuti attacchi, obbligando molti dei suoi componenti a lasciare il paese.\nSul finire del 1992 gli Khmer Rossi tentarono di stabilire un loro caposaldo nella zona di Kampong Thom, nel centro del paese, e iniziarono a lanciare sporadici attacchi contro le pattuglie della UNTAC, ma questo tuttavia non imped\u00ec che il 28 maggio 1993 si svolgessero le previste elezioni, cui parteciparono 4 milioni di cambogiani (il 90% degli aventi diritto): il Funcinpec di Sihanouk ottenne la maggioranza relativa con il 45,47% dei consensi mentre il Partito Popolare Cambogiano ottenne il 38,23%; Hun Sen si rifiut\u00f2 di riconoscere la sconfitta elettorale e arriv\u00f2 al punto di minacciare la secessione delle regioni orientali, da dove era arrivata la maggioranza dei voti del PPC, ma fu infine raggiunto un accordo per costituire un governo di coalizione con il Funcinpec sotto la guida del figlio di Sihanouk, Norodom Ranariddh. Il 23 settembre 1993 l'assemblea costituente cambogiana approv\u00f2 la nuova costituzione della nazione: la Cambogia divenne una monarchia costituzionale e Norodom Sihanouk torn\u00f2 sul trono.\nBench\u00e9 isolati e impopolari, gli Khmer Rossi continuarono ad opporsi con le armi al nuovo governo cambogiano; l'11 luglio Khieu Samphan proclam\u00f2 la formazione di un \"Governo provvisorio di salvezza nazionale e dell'unione nazionale della Cambogia\" (GPSNUNC) a Pailin nelle regioni occidentali e nella provincia di Preah Vihear nel nord, ma ci\u00f2 non gli frutt\u00f2 alcun appoggio internazionale; l'ala dura degli Khmer Rossi, sempre capitanati da Pol Pot, tent\u00f2 in tutti i modi di portare avanti la lotta, ma a partire dal 1996 il movimento and\u00f2 incontro a un lento declino e a sempre pi\u00f9 frequenti defezioni anche tra i suoi membri di spicco. Il 19 giugno 1997 Pol Pot e Khieu Samphan furono fatti prigionieri dal capo khmer rosso Ta Mok, favorevole alla linea della trattativa con il governo di Phnom Penh; il 16 aprile 1998 Ta Mok diede la notizia della morte di Pol Pot, indicata come causata da un infarto sebbene nessuna analisi fu effettuata sul cadavere, subito cremato. Gli ultimi Khmer Rossi ancora alle armi, capitanati da Ta Mok, furono catturati dai governativi il 6 marzo 1999; diversi tra gli esponenti di spicco del movimento, tra cui Khieu Samphan (arresosi gi\u00e0 nel 1998), comparvero poi davanti al Tribunale speciale della Cambogia per rispondere dei crimini commessi nell'epoca della Kampuchea Democratica.\nIl Vietnam dopo la guerra.\nLa guerra cambogiano-vietnamita cost\u00f2 al Vietnam, per il periodo compreso tra l'invasione del 1978 e la ritirata del 1989, circa 15.000 morti e 30.000 feriti; il conflitto segn\u00f2 un punto di passaggio per l'esercito vietnamita: nato come forza guerrigliera impegnata a lottare per l'indipendenza e l'unit\u00e0 nazionale contro potenze straniere, divenne poi una forza regolare incaricata di invadere una nazione estera e di reprimere un locale movimento insurrezionale; paradossalmente, molti dei problemi che l'EPV si trov\u00f2 ad affrontare in Cambogia come la repressione di un movimento guerrigliero elusivo, appoggiato dalla popolazione e favorito dal terreno impervio, la presenza di campi base e \"santuari\" della guerriglia posti nelle vicinanze di un confine con uno Stato terzo e la difficolt\u00e0 a gestire il passaggio della conduzione delle operazioni a degli alleati locali scarsamente motivati, rispecchiarono le analoghe situazioni vissute dagli statunitensi durante la guerra del Vietnam.\nL'occupazione della Cambogia segn\u00f2 profondamente la politica estera del Vietnam: la condanna mondiale dell'invasione del 1978 spinse il governo vietnamita in un lungo isolamento internazionale, proprio mentre l'appoggio delle nazioni occidentali si dimostrava importante per ricostruire il paese dopo i convulsi eventi della riunificazione nazionale; la prolungata presenza delle truppe vietnamite in Cambogia rappresent\u00f2 per lungo tempo un ostacolo insormontabile alla normalizzazione dei rapporti di Hanoi con Cina, Stati Uniti e i paesi dell'ASEAN. Il declino dell'Unione Sovietica, pilastro dell'economia nazionale grazie ai suoi generosi aiuti, obblig\u00f2 i vertici di Hanoi a tentare di riparare le relazioni diplomatiche con gli Stati vicini come parte di un grande sforzo per ringiovanire lo stagnate sistema economico vietnamita: nel dicembre del 1986, durante il 6\u00ba Congresso nazionale del partito comunista vietnamita, la dirigenza di Hanoi diede una decisa sterzata alla sua politica estera ed economica abbandonando i riferimenti ostili ai suoi vicini cinesi, con cui la tensione sul piano militare rimaneva altissima, e adottando la cosiddetta politica del \"Doi Moi\" (\"rinnovamento\"), ideata dal nuovo segretario Nguy\u1ec5n V\u0103n Linh per introdurre in Vietnam un sistema di economia di mercato ma a orientamento socialista.\nQuando, nell'agosto del 1990, i negoziati per un trattato di pace sulla Cambogia sembrarono essere arrivati a un punto di svolta, Cina e Vietnam iniziarono seri passi per un riavvicinamento diplomatico: nel settembre del 1990 il primo ministro vietnamita \u0110\u1ed7 M\u01b0\u1eddi e altri esponenti di spicco della leadership di Hanoi si recarono a Chengdu per un incontro riservato con il premier cinese Li Peng e il segretario del partito Jiang Zemin, mentre il famoso generale vietnamita Vo Nguyen Giap intraprendeva un lungo viaggio per la Cina come forma di ringraziamento per il passato sostegno cinese alla lotta per l'indipendenza vietnamita. I vietnamiti erano riluttanti a rinunciare al loro regime cliente istituito a Phnom Penh, ma quando l'accordo di pace tra le fazioni cambogiane fu infine raggiunto ogni remora fu abbandonata e i rapporti con la Cina ulteriormente rafforzati: nel novembre del 1991 il nuovo primo ministro vietnamita V\u00f5 V\u0103n Ki\u1ec7t si rec\u00f2 in visita ufficiale a Pechino, riallacciando formalmente le relazioni diplomatiche tra le due nazioni.\nLa fine del conflitto cambogiano segn\u00f2 anche la fine del boicottaggio e dell'embargo commerciale dei paesi dell'ASEAN nei confronti del Vietnam. Nel gennaio del 1990 il primo ministro thailandese Chatichai Choonhavan sostenne per la prima volta pubblicamente la candidatura del Vietnam e delle altre nazioni dell'ex Indocina all'ingresso nell'ASEAN; nel periodo tra il 1991 e il 1994 Hanoi instaur\u00f2 normali relazioni diplomatiche con i suoi vicini del sud-est asiatico, che si tradussero in notevoli benefici per l'economia nazionale e lo sviluppo pacifico nell'era post-Guerra fredda, fino al culmine rappresentato il 28 luglio 1995 dalla formale adesione del Vietnam all'ASEAN e dalla riapertura, per la prima volta dal 1975, dell'ambasciata statunitense nel paese."}
{"id": "1274459", "revid": "339392", "url": "https://it.wikipedia.org/wiki?curid=1274459", "title": "Thunderball (film)", "text": ""}
{"id": "1274468", "revid": "287204", "url": "https://it.wikipedia.org/wiki?curid=1274468", "title": "Ponte della Vittoria (Verona)", "text": "Il Ponte della Vittoria \u00e8 un'opera infrastrutturale situata a Verona lungo il fiume Adige; fu costruito su progetto di Ettore Fagiuoli per celebrare la battaglia di Vittorio Veneto e la vittoria della prima guerra mondiale.\nStoria.\nPer celebrare il 4 novembre 1918, giorno della vittoria nella battaglia di Vittorio Veneto e della fine della Grande Guerra, oltre che per ricordare i veronesi Caduti, nella seduta del 14 giugno 1923 il Consiglio comunale decise di costruire un ponte da dedicare alla Vittoria. Il Comune di Verona nel 1924 band\u00ec cos\u00ec un concorso per la scelta del progetto pi\u00f9 interessante, vinto dall'architetto Ettore Fagiuoli e dall'ingegnere Ferruccio Cipriani. La loro proposta, intitolato \"Nec descendere nec morari\", prevedeva un ponte a tre arcate e due pile, in corrispondenza delle quali sporgevano delle terrazzine panoramiche; un ponte monumentale che doveva svolgere la funzione di collegare la Citt\u00e0 Antica al nascente quartiere di Borgo Trento, collegando quindi corso Cavour all'area anticamente detta Campagnola.\nI lavori iniziarono il 27 febbraio 1926 e furono affidati all'impresa Tosadori; preliminare alla costruzione del ponte fu la demolizione di alcuni edifici facenti parte dell'antico quartiere di San Michele alla Porta, parte della Citt\u00e0 Antica. Durante questi lavori furono trovati i resti del tempio di Giove Lustrale, che furono ricomposti prima nella piazza che sorge di fronte alla chiesa dei Santi Apostoli, e pi\u00f9 tardi nei giardini situati all'esterno di porta Vittoria, dove si trovano tuttora. La cerimonia di inaugurazione del nuovo ponte si tenne infine il 4 novembre 1929, anche se solo nel 1931 vennero realizzati i piedistalli sui quali furono apposte le lapidi con i bollettini di guerra, coronati da quattro statue equestri.\nLa notte del 24 aprile 1945 il ponte venne fatto saltare dai soldati tedeschi in ritirata, insieme a tutti gli altri ponti di Verona. Rimase integra unicamente l'arcata di destra, che venne utilizzata dagli alleati come appoggio per la costruzione, completata in un giorno solo, di un ponte in ferro, indispensabile per continuare l'inseguimento del nemico. Terminata la seconda guerra mondiale, Fagiuoli rielabor\u00f2 il progetto precedente togliendo le terrazzine panoramiche mentre l'impresa I.C.C.A. esegu\u00ec i lavori di ricostruzione.\nIl 29 agosto 1953 il ponte venne riaperto al traffico, tuttavia i gruppi bronzei delle testate, rimossi durante la guerra per preservarli da eventuali danni, furono riposizionati molto pi\u00f9 tardi: l'allora sindaco Giovanni Uberti, infatti, si oppose alla ricollocazione delle quattro statue equestri per via dell'esposizione dei genitali dei cavalli, che offendevano la moralit\u00e0 pubblica. La vicenda divenne nota in tutta Italia e l'immagine della citt\u00e0 fu riabilitata solo grazie a una manifestazione organizzata da studenti veronesi, che portarono in sfilata fino al Municipio un asino che indossava delle vistose mutande bianche. La sollevazione popolare convinse il sindaco alla ricollocazione delle statue, cos\u00ec il 4 novembre 1953, anniversario della Vittoria, si pot\u00e9 inaugurare ufficialmente il ponte ricostruito. Tutta la vicenda venne riassunta dal poeta veronese Tolo da Re sul quotidiano L'Arena in un breve verso: \u00abPonte de la Vitoria, cavai, coioni e gloria\u00bb.\nDescrizione.\nIl monumentale ponte \u00e8 stato realizzato in calcestruzzo armato rivestito in una pietra simile per aspetto e consistenza al marmo; esso \u00e8 caratterizzato da tra arcate di cui quella centrale di dimensioni maggiori (35 metri) e le laterali minori (32 metri). Gli archi sono a geometria policentrica per risollevare la massa del ponte il pi\u00f9 possibile e facilitare il passaggio dell'acqua in caso di piena, facilitato pure dai due fori posti in asse con le due robuste pile. Il suo aspetto \u00e8 il pi\u00f9 elaborato ed elegante tra quelli realizzati a Verona, in quanto pensato per collegare la citt\u00e0 ai nuovi quartieri \"giardino\" di Borgo Trento e Valdonega.\nSulle testate del ponte si trovano quattro basamenti su cui sono stati affissi alcuni bollettini della prima guerra mondiale, tra cui il pi\u00f9 noto \"Bollettino della Vittoria\", del 4 novembre 1918. Gli altri bollettini sono invece datati 24 maggio 1915 (entrata in guerra dell'Italia), 23 novembre 1917 e 23 giugno 1918. Sopra i quattro basamenti, inoltre, si trovano quattro gruppi scultorei in bronzo, con statue equestri e personaggi mitologici che simboleggiano la Vittoria: i gruppi di destra furono realizzati da Mario Salazzari, mentre quelli di sinistra da Angelo Biancini.\nGruppi scultorei e iscrizioni.\nI due gruppi realizzati da Mario Salazzari sulla riva destra sono frutto in parte dell'interpretazione dello scultore veronese e in parte ripresi liberamente da modelli originali greci, in particolare per quanto riguarda i Dioscuri; riconducibili a una propria invenzione \u00e8 il sensuale nudo femminile alato, armato e sospeso in volo, mentre incita e guida verso la vittoria il gruppo equestre. I due gruppi equestri realizzati dallo scultore bolognese Angelo Biancini, collocati sulla riva sinistra, sono invece pi\u00f9 radicali in quanto trasposti in chiave geometrica, un linguaggio quindi che si pu\u00f2 far ricondurre a quello del movimento artistico Novecento.\nSui quattro basamenti sono inoltre presenti altrettante lapidi recanti le seguenti iscrizioni:"}
{"id": "1274478", "revid": "339392", "url": "https://it.wikipedia.org/wiki?curid=1274478", "title": "Scout Giochiamo", "text": ""}
{"id": "1274479", "revid": "122958907", "url": "https://it.wikipedia.org/wiki?curid=1274479", "title": "Carlotta, principessa reale", "text": "Biografia.\nNata al palazzo di Buckingham, Carlotta fu la quarta dei figli di Giorgio III del Regno Unito e della sua consorte Carlotta di Meclemburgo-Strelitz. Fu battezzata presso St James Palace dall'arcivescovo di Canterbury, Thomas Secker; i suoi padrini e madrine furono le zie paterne Carolina Matilda e Luisa e il marito di Carolina Matilda, Cristiano VII di Danimarca. Il duca di Portland e la contessa vedova di Effingham rappresentarono il re e la regina di Danimarca.\nCarlotta fu ufficialmente designata come principessa reale il 22 giugno 1789. Essendo la figlia maggiore del monarca, si riteneva che Carlotta fosse destinata a un matrimonio importante e la sua educazione fu considerata della massima importanza a partire da quando aveva solo diciotto mesi. Dal momento che il francese era la lingua ufficiale di ogni corte europea, alla piccola principessa fu affidata una governante francese. Le fu insegnato a recitare piccoli versi e storie e, di conseguenza, ebbe una capacit\u00e0 quasi straordinaria di ricordare dettagli per il resto della sua vita.\nSebbene fosse la figlia maggiore, Carlotta era costantemente paragonata a sua sorella Augusta Sofia, di solo due anni pi\u00f9 giovane di lei. Quando Augusta aveva un mese, Lady Mary Coke la defin\u00ec \"la bambina pi\u00f9 bella che abbia mai visto\", mentre Carlotta era \"molto semplice\". Passando di nuovo il giudizio tre anni dopo, Carlotta era ora \"la bambina pi\u00f9 sensibile che abbia mai visto, ma secondo me tutt'altro che carina\", mentre Augusta era ancora \"piuttosto carina\". Carlotta fu fortunata ad avere genitori che preferivano passare il tempo con i loro numerosi figli e prendevano sul serio la sua istruzione. Tuttavia, data la frequenza con cui nascevano i suoi fratelli e i problemi che affliggevano il regno di Giorgio III, l'infanzia di Carlotta non fu cos\u00ec felice come i suoi genitori avevano pianificato.\nCome i suoi fratelli e le sue sorelle, essa fu educata da insegnanti privati e pass\u00f2 la maggior parte della sua infanzia al palazzo di Buckingham, al palazzo di Kew e presso il castello di Windsor.\nMatrimonio.\nCarlotta spos\u00f2, il 18 maggio 1797 nel palazzo di St.James di\nLondra, il principe Federico, duca ereditario del W\u00fcrttemberg, rimasto vedovo di una cugina di Carlotta, Augusta di Brunswick-Wolfenb\u00fcttel. La coppia ebbe una sola figlia, nata e morta il 27 aprile del 1798.\nFederico divenne duca regnante del W\u00fcrttemberg, con il nome di Federico III, il 22 dicembre del 1797, alla morte del padre.\nW\u00fcrttemberg.\nNel 1800 l'esercito francese occup\u00f2 il W\u00fcrttemberg e il duca e la duchessa fuggirono a Vienna. L'anno seguente, il duca Federico concluse un trattato privato con cui cedette Montb\u00e9liard alla Francia, ricevendo in cambio Ellwangen due anni dopo. Assunse il titolo di Elettore il 25 febbraio 1803. In cambio della fornitura alla Francia di una grande forza ausiliaria, Napoleone I riconobbe l'Elettore come re del W\u00fcrttemberg il 26 dicembre 1805. Carlotta divenne regina quando suo marito sal\u00ec formalmente al trono il 1 gennaio 1806 e fu incoronato come tale lo stesso giorno a Stoccarda.\nIl W\u00fcrttemberg si separ\u00f2 dal Sacro Romano Impero e si un\u00ec alla breve Confederazione del Reno di Napoleone. Tuttavia, la recente alleanza del re con la Francia tecnicamente lo rese nemico di suo suocero. Giorgio III, infastidito dall'assunzione del titolo da parte del genero e dal suo ruolo di vassallo pi\u00f9 devoto di Napoleone, si rifiut\u00f2 di rivolgersi a sua figlia come \"Regina del W\u00fcrttemberg\". Nel 1813, il re Federico cambi\u00f2 parte e pass\u00f2 agli alleati, dove il suo status di cognato del principe reggente (in seguito Giorgio IV) aiut\u00f2 la sua posizione. Dopo la caduta di Napoleone, partecip\u00f2 al Congresso di Vienna e fu confermato re. Mor\u00ec il 30 ottobre 1816.\nRegina vedova.\nDopo la morte di suo marito, Carlotta continu\u00f2 a vivere nel palazzo di Ludwigsburg, vicino alla citt\u00e0 di Stoccarda, dove ricevette la visita dei suoi fratelli e delle sue sorelle.\nFu una delle madrine della principessa Vittoria di Kent, futura regina Vittoria del Regno Unito, senza tuttavia assistere direttamente al battesimo il 24 giugno 1819.\nNel 1827 Carlotta ritorn\u00f2 in Gran Bretagna per la prima volta, dopo trent'anni dal\nsuo matrimonio, per ragioni di salute.\nLa regina mor\u00ec il 5 ottobre del 1828 nel suo palazzo di Ludwigsburg."}
{"id": "1274481", "revid": "6923", "url": "https://it.wikipedia.org/wiki?curid=1274481", "title": "Riforma Berlinguer", "text": "Con riforma Berlinguer, in Italia, si indica una riforma della scuola italiana e dei corsi di studio dell'universit\u00e0 in Italia, cos\u00ec detta dal Ministro della pubblica istruzione Luigi Berlinguer, emanata durante il governo Prodi I.\nContenuto.\nScuola.\nSi articolava nella legge quadro 10 febbraio 2000, n. 30 sul riordino dei cicli dell'istruzione superiore, e dalla legge 10 dicembre 1997, n. 425 che modific\u00f2 la disciplina dell'esame di maturit\u00e0 in Italia; ambedue le norme vennero poi abrogate e sostituite dalla riforma Moratti del 2003. Nelle intenzioni, la norma del 2000, avrebbe dovuto operare una modifica strutturale dell'insegnamento scolastico, articolato in tre cicli:\nUn cambiamento per cui fu sempre criticata la riforma, riguardava il fatto che veniva introdotta la possibilit\u00e0 per uno studente di non proseguire il proprio corso di studi purch\u00e9 fosse in possesso di una licenza media. In realt\u00e0 la riforma non parlava di un vero e proprio \"abbandono scolastico\", ma di una \"scuola-lavoro\": infatti, lo stesso decreto legge imponeva l'obbligo ad una formazione professionale fino ai 18 anni al termine dei quali bisognava comunque conseguire un diploma.\nUniversit\u00e0.\nCon il decreto del MURST del 3 novembre 1999, n. 509 vennero riformati i corsi di studio universitari, con l'introduzione del \"sistema del 3+2\" ovvero della creazione della laurea triennale e della laurea specialistica."}
{"id": "1274488", "revid": "933835", "url": "https://it.wikipedia.org/wiki?curid=1274488", "title": "Sovrani", "text": ""}
{"id": "1274500", "revid": "709565", "url": "https://it.wikipedia.org/wiki?curid=1274500", "title": "Episodi de I segreti di Twin Peaks (prima stagione)", "text": "La prima stagione della serie televisiva I segreti di Twin Peaks stata trasmessa per la prima volta negli Stati Uniti dall'8 aprile al 23 maggio 1990. L'episodio pilota della serie ha una durata di 94 minuti.\n\"Pilota / Passaggio a Nord-Ovest\".\nTrama.\nUn pescatore, Pete Martell, rinviene un cadavere avvolto in un telo di plastica. Il corpo \u00e8 di Laura Palmer, una ragazza del posto ben voluta da tutti. Per indagare sull'omicidio giunge in citt\u00e0 l'agente speciale dell'FBI Dale Cooper. In un primo momento il sospettato numero uno \u00e8 proprio il ragazzo di Laura, Bobby Briggs, ma ben presto le accuse decadono. \nUn'importante svolta nelle indagini avviene quando gli investigatori vengono in possesso del diario segreto della ragazza. Al suo interno trovano la chiave di una cassetta di sicurezza e una bustina con residui di cocaina. Nella cassetta di sicurezza erano stati nascosti una rivista di annunci erotici e 10.000 dollari in contanti. Nel frattempo viene trovata in stato confusionale Ronette Pulaski, una compagna di scuola di Laura, che finir\u00e0 in coma. Viene individuato anche il luogo dell'omicidio, un vecchio treno abbandonato. Sulla scena del delitto viene rinvenuta una collanina con appeso mezzo cuore ed un foglio con su scritto con il sangue \"Fuoco cammina con me\". La polizia \u00e8 convinta che l'assassino sia il possessore dell'altra met\u00e0 del cuore. James Hurley, che aveva una relazione clandestina con Laura, temendo di essere accusato dell'omicidio (anche perch\u00e9 sprovvisto di alibi), seppellisce nel bosco insieme a Donna (la migliore amica di Laura) il mezzo cuore che la ragazza uccisa gli aveva regalato, e i due si baciano. L'episodio si conclude con un urlo, quello di Sarah Palmer, la madre di Laura, in preda di una visione: sullo specchio alle sue spalle compare, quasi impercettibile, il volto di un uomo dai capelli lunghi, mentre una misteriosa mano nel bosco ruba il ciondolo a forma di mezzo cuore seppellito da James e Donna.\n\"Tracce verso il nulla\".\nTrama.\nDall'autopsia emerge che Laura \u00e8 morta tra la mezzanotte e le 4 del mattino e che ha avuto rapporti sessuali con tre uomini diversi la notte in cui \u00e8 stata uccisa. James Hurley viene interrogato e ammette di avere avuto, nell'ultimo periodo, una relazione segreta con Laura. Ammette anche di aver passato con lei parte della notte incriminata e di averla vista particolarmente agitata. Tuttavia si dichiara estraneo all'omicidio e gli inquirenti gli credono. Mike Nelson, nel frattempo, si infuria con Bobby Briggs per non aver ancora pagato Leo Johnson, un giovane camionista scontroso e particolarmente burbero, la cui moglie ha una relazione extra-coniugale proprio con Bobby. Il ragazzo si giustifica dicendo che met\u00e0 dei soldi li aveva Laura e per ovvi motivi non glieli aveva pi\u00f9 ridati. Leo Johnson consegna per sbaglio alla moglie una camicia insanguinata e resosi conto dello sbaglio, con un pretesto, la picchia con una saponetta avvolta in un calzino. Si chiarisce la relazione tra James e Donna: i due si sono innamorati da poco e la morte di Laura non ha fatto altro che spianare la strada al loro amore. \nLa puntata finisce in maniera ambigua: lo psichiatra di Laura, il dottor Jacoby, \u00e8 in possesso della met\u00e0 del cuore.\n\"Lo Zen, oppure l'abilit\u00e0 di catturare un killer\".\nTrama.\nI soldi che Laura aveva nascosto nella cassetta di sicurezza servivano per pagare una grossa quantit\u00e0 di droga a Leo Johnson. Quando per\u00f2 Mike Nelson e Bobby Briggs vanno all'appuntamento senza la met\u00e0 dei soldi, lo spacciatore va su tutte le furie e con tanto di fucile in braccio minaccia di ucciderli. Inoltre Leo sospetta dei tradimenti di sua moglie e lo riferisce proprio a Bobby, anche se ancora non conosce l'identit\u00e0 dell'amante. \nIntanto arriva in citt\u00e0 il cinico agente dell'FBI Albert Rosenfield e Josie Packard scopre che Catherine Martell sta falsificando i registri della segheria per farla fallire. \nUno sconosciuto mette sotto la porta della stanza di Cooper un foglio con su scritto \"One Eyed Jack\" (\"Jack con un solo occhio\"). Inoltre l'investigatore adotta un bizzarro metodo Zen per restringere la cerchia dei sospettati per l'omicidio di Laura Palmer, da cui emerge che Leo Johnson \u00e8 pi\u00f9 implicato nella vicenda di quanto si possa pensare.\nAlla fine della puntata Cooper fa un inquietante sogno: vede un certo Mike che gli recita la poesia: Nel sogno appare anche uno strano e inquietante personaggio con i capelli lunghi e grigi di nome BOB.\nAd un certo punto Cooper si vede vecchio, in una strana stanza con tendaggi rossi. Cooper ha di fronte a s\u00e9 un nano e Laura Palmer che parlano un linguaggio difficilmente comprensibile e che gli danno degli enigmatici indizi. Dopodich\u00e9 Laura si avvicina e gli sussurra qualcosa all'orecchio. Svegliatosi d'improvviso Cooper si alza e d\u00e0 appuntamento allo sceriffo Truman per il giorno dopo alle 7 dicendogli di sapere chi \u00e8 stato ad uccidere Laura.\nNella versione italiana della scena del sogno di Cooper, dove si vede MIKE, sono presenti alcuni errori di adattamento che influiscono sulla comprensione di alcuni eventi che si vedranno nelle stagioni successive e in \"Fuoco cammina con me\":\n\"Riposa nel dolore\".\nTrama.\nCooper \u00e8 convinto che la soluzione del caso vada ricercata nel sogno che ha fatto. Inoltre, grazie al misterioso bigliettino, scopre l'esistenza del One Eyed Jacks, una sorta di casin\u00f2/bordello, frequentato da facoltosi uomini d'affari. \n\u00c8 il giorno del funerale. All'obitorio scoppia una furibonda rissa, che vede protagonista l'agente della scientifica Albert Rosenfield, che non trova utile alle indagini seppellire cos\u00ec prematuramente il cadavere. Dovr\u00e0 tuttavia sottostare al volere dei familiari.\nIn occasione del funerale a Twin Peaks arriva la cugina della ragazza uccisa, Maddy Ferguson, che le somiglia in modo impressionante. \nDurante il rito funebre scoppia una rissa tra i due uomini di Laura: Bobby Briggs e James Hurley.\nDalle analisi Albert Rosenfield scopre che la ragazza faceva uso di cocaina, trova un brandello di plastica nel suo stomaco che riporta la lettera \"J\" e dei frammenti di corda sulle sue braccia e sui suoi polsi. Lo sceriffo Truman parla a Cooper dei Bookhouse Boys, una societ\u00e0 segreta che cerca di mantenere l'ordine a Twin Peaks e di evitare che i corrieri portino dal Canada della droga all'interno della citt\u00e0, agendo in quella zona grigia tra legalit\u00e0 e illegalit\u00e0.\nCatherine Martell scopre infine che suo marito e Josie Packard hanno scoperto che il registro dei conti della segheria era falsificato.\n\"L'uomo con un solo braccio\".\nTrama.\nViene fatto un identikit dell'uomo che Sarah Palmer ha visto in una visione ed \u00e8 emerso che si tratta dello stesso uomo con i capelli lunghi e grigi che Cooper ha visto in sogno.\nDai risultati della scientifica emerge che alcune ferite sul corpo di Laura sono state inflitte dal becco di un uccello e che il pezzo di plastica rinvenuto nello stomaco di Laura, recante la lettera \"J\", \u00e8 un pezzo di fiche dell'One Eyed Jacks. L'agente Hawk riesce a localizzare Mike, l'uomo sognato da Cooper, che in realt\u00e0 non \u00e8 altro che un venditore di scarpe con un solo braccio. L'uomo era stato notato qualche giorno prima aggirarsi nell'ospedale in cui \u00e8 ricoverata Ronette Pulaski. Mike viene interrogato da Cooper, il quale viene a sapere che l'uomo era andato l\u00ec per trovare un suo amico veterinario. La polizia visita dunque il negozio di veterinaria e ne sequestra gli archivi, dallo studio dei quali emerger\u00e0 che uno degli uccelli presenti nel registro \u00e8 appartenuto a Jacques Renault, un croupier del One Eyed Jacks. La polizia si reca a casa di Jacques e la trova vuota, ma vi rinviene la camicia sporca di sangue appartenuta a Leo Johnson, messa l\u00ec da Bobby Briggs per incastrarlo. Nel frattempo Hank Jennings, marito di Norma, viene rilasciato di prigione e Benjamin Horne d\u00e0 a Leo Johnson il compito di bruciare la segheria.\n\"I sogni di Cooper\".\nTrama.\nCooper e Truman, insieme a Hawk e al dottor Hayward, trovano nella casa di Jacques Renault una rivista di annunci erotici come quella rinvenuta nella cassetta di sicurezza di Laura Palmer, nella quale \u00e8 presente una foto di Laura con alle spalle delle tende rosse come quelle viste in sogno da Cooper. Sempre in casa Renault viene ritrovata una foto che raffigura l'esterno di una casa nel bosco con le stesse tende rosse. I quattro si avventurano nel bosco alla ricerca della casa imbattendosi per errore nella dimora della signora Ceppo. Quest'ultima offre loro del t\u00e8 e, tramite il ceppo che porta sempre con s\u00e9, d\u00e0 loro degli indizi su come trovare la casa con le tende rosse. I quattro fanno irruzione nella casa e vi trovano un uccello che corrisponde a quello che ha ferito il corpo di Laura, il pezzo restante della fiche dell'One Eyed Jacks e della corda uguale a quella trovata sulle braccia della ragazza. Nel frattempo Donna e James convincono Maddy Ferguson ad indagare insieme a loro sulla morte di Laura. Si scopre che Benjamin Horne \u00e8 in combutta con Josie Packard per tradire Catherine Martell. Infine Hank Jennings si vendica su Leo Johnson per aver accettato il lavoro di bruciare la segheria invece di lasciarlo a lui e Shelly decide di vendicarsi del marito violento.\n\"Tempo di realizzazione\".\nTrama.\nDai rilevamenti nella casa di Jacques Renault emerge che la notte in cui Laura \u00e8 morta Ronette, Leo e Jacques si trovavano con lei. L'uccello appartenente a Renault, trattandosi di una Gracula religiosa, un uccello parlante, viene portato al commissariato di Twin Peaks in attesa che dica qualcosa di rilevante, ma durante l'assenza dello sceriffo viene ucciso da Leo Johnson. Cooper, Truman e Big Ed vanno all'One Eyed Jacks sotto copertura per trovare Jacques Renault. Nel frattempo Audrey Horne riesce a farsi assumere come prostituta all'One Eyed Jacks per indagare sulla morte di Laura. James, Donna e Maddy trovano delle cassette di Laura, su cui sono registrate alcune sue riflessioni indirizzate al dottor Jacoby, ma l'unica che manca \u00e8 quella del giorno in cui \u00e8 stata uccisa. Maddy, sfruttando la sua somiglianza con Laura, si mette una parrucca bionda ed attira il dottore fuori casa, per lasciare che James e Donna entrino per trovare il nastro. Nel frattempo Bobby Briggs mette della cocaina nel serbatoio della moto di James per incastrarlo. L'episodio si conclude con una visuale in prima persona di un individuo, nascosto tra gli alberi, che spia Maddy, rimasta da sola al parco ad aspettare il dottor Jacoby.\n\"L'ultima sera\".\nTrama.\nJames e Donna trovano a casa del dottor Jacoby l'ultima cassetta di Laura e il mezzo cuore che loro stessi avevano seppellito nel bosco. Nell'ultima cassetta Laura parla di un uomo che ha cercato di ucciderla pi\u00f9 volte e che \u00e8 proprietario di una Corvette rossa. Il dottor Jacoby andando da Laura viene picchiato da un uomo dal volto coperto e viene colpito da un infarto e ricoverato in ospedale. All'One Eyed Jacks Cooper tende una trappola a Jacques Renault che viene arrestato grazie alla prontezza di riflessi di Andy, che gli spara quando Jacques sta per sparare allo sceriffo Truman. Quando Jacques viene portato in ospedale e messo sotto protezione come testimone chiave (aveva precedentemente ammesso lui stesso di essere stato con Laura e Leo la notte in cui Laura \u00e8 morta, sebbene sia svenuto prima dell'omicidio e quindi non sappia chi l'ha uccisa), Leland Palmer lo uccide soffocandolo con un cuscino per vendicare la morte della figlia. Leo Johnson, per vendicarsi di Shelly che gli ha sparato, la lega nella segheria e poi d\u00e0 fuoco all'edificio, dopodich\u00e9 cerca di uccidere Bobby, ma durante la colluttazione Hank gli spara. Catherine viene attirata dentro la segheria quando questa sta per essere bruciata e vi rimane intrappolata insieme a Shelly. Cooper torna in albergo e una persona non identificata gli spara."}
{"id": "1274507", "revid": "123097360", "url": "https://it.wikipedia.org/wiki?curid=1274507", "title": "White Dwarf", "text": "White Dwarf \u00e8 una rivista pubblicata dalla britannica Games Workshop. Inizialmente dedicata a una variet\u00e0 di giochi di ruolo e da tavolo, ora \u00e8 dedicata esclusivamente ai wargame tridimensionali editi dalla Games Workshop, principalmente \"Warhammer 40.000\", \"Warhammer Fantasy Battle\" e \"Il Signore degli Anelli - Gioco di battaglie strategiche\".\nLa rivista \u00e8 edita anche in Italia.\nStoria.\nSteve Jackson e Ian Livingstone pubblicarono inizialmente un notiziario intitolato \"Owl and Weasel\" che pubblic\u00f2 venticinque numeri dal febbraio 1975 prima di evolversi in \"White Dwarf\".\nProgrammato originariamente per il maggio/giugno 1977 ma pubblicato con un mese di ritardo, con una periodicit\u00e0 bimensile e una tiratura iniziale di 4.000 copie, \"White Dwarf\" continu\u00f2 le tematiche di fantasy e fantascienza iniziate in \"Owl and Weasel\", ma grazie al maggior spazio disponibile inizi\u00f2 a pubblicare recensioni, articoli e scenari con una profondit\u00e0 maggiore di quella che era stata possibile in precedenza.\nLa rivista ebbe un'enorme influenza negli anni ottanta, quando aiut\u00f2 la diffusione dei giochi di ruolo nel Regno Unito. Includeva materiale per tutti e tre i principali giochi di ruolo dell'epoca, \"Advanced Dungeons &amp; Dragons\", \"Runequest\" e \"Traveller\". Per un certo periodo pubblic\u00f2 anche materiali per i giochi di ruolo statunitensi di cui la Games Workshop aveva la licenza di pubblicazione nel Regno Unito, in competizione diretta con la pubblicazione \"Imagine\" della TSR e diversi altre riviste di fantascienza e fantasy britanniche e importate.\nOltre a ci\u00f2 una generazione di scrittori si form\u00f2 nei suoi uffici e pass\u00f2 ad altri progetti riguardanti i giochi di ruolo nella decade successiva, come per esempio Phil Masters e Marcus L. Rowland. Un'enorme attrattiva della rivista era la pubblicazione di miniscenari di gioco, che si potevano completare una singola nottata di gioco, piuttosto che le megamaratone tipiche delle campagne vendute nei negozi. Questo era spesso interessanti singoli problemi per dei personaggi da risolvere, che potevano essere inseriti in una campagna esistente o usati da soli giusto per una serata ed erano facilmente utilizzabili da chi era familiare con le regole dei giochi di ruolo.\nIn questo periodo la rivista includeva molte colonne regolari, come la striscia a fumetti \"Thrud the Barbarian\", la colonna di recensioni librarie \"Critical Mass\" tenuta da David Langforde conteneva sempre cameo e scenari completi per una vasta selezione dei giochi pi\u00f9 popolari dell'epoca, scritti in uno stile informale.\nComunque a met\u00e0 degli anni ottanta la rivista cambi\u00f2 da periodico generale dedicato a tutti gli aspetti ed editori della nicchia del gioco di ruolo e da tavolo per concentrarsi esclusivamente sui prodotti e pubblicazioni della Games Workshop. L'ultimo articolo dedicato a \"Dungeons &amp; Dragons\" comparve nel numero 93, con il cambiamento completato in maniera piuttosto brusca e ovvia con il numero 100. A questo riguardo assunse alcuni aspetti del \"Citadel Journal\", una rivista irregolare che supportava il gioco \"Warhammer Fantasy Battle\". La rivista era sempre satata un conndotto per nuove regole e idee per i giochi della Games Workshop, cos\u00ec come un posto per mostrare i nuovi sviluppi. Spesso includeva scenari, campagne, notizie e foto di miniature pubblicate di recente e suggerimenti su come preparare il campo di gioco o convertire miniature.\nOggi la rivista \u00e8 focalizzata esclusivamente sui wargame tridimensionali e copre completamente i modelli, miniature e prodotti collegati della Games Workshop e da un lungo periodo ha come sottotitolo \"Games Workshop's monthly gaming supplement &amp; Citadel miniatures catalogue\". Vengono proposte nuove regole, esempi di gioco, \"masterclass\" di pittura (ovvero spiegazioni per esperti su come dipingere miniature) e vengono anticipate le novit\u00e0 dei giochi sopracitati della Games Workshop, a cui si aggiungono \"Epic Armageddon\" e \"Warhammer Apocalisse\". Spesso vi sono allegate miniature o altri gadget.\nA partire da febbraio 2014 la rivista subisce un'alterazione drastica, viene realizzata in sole 4 lingue (inglese, francese, tedesco e giapponese) e diventa una rivista settimanale, incentrata sulle miniature che usciranno in concomitanza col numero della settimana successiva. Ad essa \u00e8 affiancata il mensile \"Warhammer Visions\", rivista/catalogo composta per la maggior parte da gallerie fotografiche dei modelli usciti il mese precedente.\nCuratori editoriali.\nI curatori editoriali di \"White Dwarf\" sono stati:"}
{"id": "1274509", "revid": "1516087", "url": "https://it.wikipedia.org/wiki?curid=1274509", "title": "Kuwait Petroleum Corporation", "text": "Kuwait Petroleum Corporation (KPC) \u00e8 la compagnia petrolifera nazionale del Kuwait, con sede nella capitale Kuwait City. \u00c8 stata fondata nel 1980 integrando KOC (Kuwait Oil Company), KNPC (Kuwait National Petroleum Company), KOTC (Kuwait Oil Tanker Company) e PIC (Petrochemicals Industries Company).\n\u00c8 controllata direttamente dal governo del Kuwait. In molti Paesi la societ\u00e0 vende i propri prodotti con il marchio Q8 attraverso la Kuwait Petroleum International. La compagnia affonda le proprie radici nel deserto del Kuwait, Paese del Golfo Persico che, grazie ai suoi cospicui giacimenti di greggio, si colloca al terzo posto nel mondo per riserve accertate.\nStoria.\nLa Kuwait Oil Company (KOC, attualmente filiale di KPC) fu creata nel 1934 da una partnership tra l'Anglo-Persian Oil Company e la Gulf Oil Corporation, oggi rispettivamente BP e marchio del gruppo Chevron. La KOC oper\u00f2 in Kuwait come una concessione petrolifera rilasciata dall'emiro, fino al 1975, quando si approv\u00f2 la definitiva nazionalizzazione dell'azienda. Da allora si crearono varie societ\u00e0 per la trasformazione e commercializzazione del petrolio e nel 1980 si crea la KPC come una holding di gruppo che ingloba tutte le imprese collegate al settore degli idrocarburi in Kuwait. KPC e le sue filiali sono di propriet\u00e0 integrale del governo del Kuwait. La Kuwait fu il primo produttore dell'OPEC a sviluppare una propria rete di vendita al dettaglio, basandosi sulla preesistente rete acquistata dalla Gulf.\nCompagnie del Gruppo.\nLe compagnie del gruppo KPC sono:"}
{"id": "1274510", "revid": "2798", "url": "https://it.wikipedia.org/wiki?curid=1274510", "title": "Nicky Ryan", "text": "Precedentemente fu manager del gruppo irlandese Clannad, la band di cui Enya faceva parte. Nel 1982, quando Nicky Ryan lasci\u00f2 i Clannad, Enya lo segu\u00ec. Nel video documentario \"Enya - Una Vita nella Musica\", Enya afferma che fu Nicky il primo ad avere l'idea di \nutilizzare meglio la sua voce, poich\u00e9 aveva dei propri tratti distintivi.\nNicky Ryan \u00e8 sposato con la paroliera di Enya Roma Ryan. Attualmente risiedono in Irlanda ed hanno due figlie, Ebony e Persia. Enya una volta viveva con loro, ma ora vive in Manderley Castle."}
{"id": "1274512", "revid": "1543377", "url": "https://it.wikipedia.org/wiki?curid=1274512", "title": "Tarda antichit\u00e0", "text": "La cosiddetta tarda antichit\u00e0 \u00e8 una periodizzazione usata dagli storici moderni per descrivere l'epoca di transizione dal mondo antico a quello medievale. Confini precisi del periodo sono tuttora oggetto di dibattito, anche se, tendenzialmente, sono compresi fra il III e il VI secolo d.C., e cio\u00e8 dall'estinzione della dinastia dei Severi (o, secondo altri, dall'ascesa al potere di Diocleziano), fino all'et\u00e0 di Giustiniano, in cui si realizz\u00f2 l'ultimo serio tentativo di \"Restauratio Imperii\", ovvero di ripristinare l'Impero romano in Europa occidentale. Altri storici propongono tuttavia periodizzazioni diverse: dal IV al V secolo d.C., coincidendo cos\u00ec con il Basso Impero (Cameron), dal 200 al 600 (Marrou), dal 284 al 602 (Jones) o da Marco Aurelio a Maometto (Brown).\nLa definizione di questo periodo, ancora piuttosto radicata negli studi storici nonostante sia stata messa da tempo in discussione da molti importanti studiosi, presuppone tradizionalmente una valenza negativa: \"tardo\" indica, infatti, un concetto di decadenza. Il III secolo fu, soprattutto nei suoi decenni centrali, un'et\u00e0 di crisi politico-economica che in gran parte venne riassorbita nel secolo successivo, grazie all'energia di alcuni grandi imperatori (fra cui Diocleziano, Costantino I e Teodosio I), che costruirono un ordine nuovo rispetto a quello del \"Principato\": il \"Dominato\". Fin dagli inizi del V secolo, per\u00f2, una nuova era di profondi sconvolgimenti interess\u00f2 buona parte d'Europa e del bacino del Mediterraneo.\nAlle invasioni barbariche fecero seguito il tramonto o quantomeno le profonde e traumatiche trasformazioni del sistema e delle istituzioni politiche romane in Occidente e una crisi economica e demografica particolarmente accentuata, che si riflett\u00e9 sulle condizioni generali di vita dell'Impero. Il VI secolo riport\u00f2 una relativa stabilit\u00e0 nella parte orientale del mondo romano, ma non in Occidente, smembrato ormai in una serie di Regni romano-barbarici indipendenti. In Italia il processo di decadenza politica, sociale, demografica ed economica arriv\u00f2 anzi al suo culmine proprio attorno alla met\u00e0 del VI secolo, a seguito di una guerra particolarmente lunga e cruenta, combattuta dall'imperatore bizantino Giustiniano per la riconquista della Penisola dagli Ostrogoti.\nNonostante gli sconvolgimenti che la caratterizzarono, la tarda antichit\u00e0 fu un'epoca dove non mancarono novit\u00e0 e significative evoluzioni in pi\u00f9 discipline (basti pensare alla nascita e allo sviluppo di un'architettura e un'arte propriamente bizantine). In particolare fu proprio durante tale epoca, in et\u00e0 costantiniana, che la Chiesa cristiana, uscita di fatto rafforzata dall'ultima grande persecuzione (quella di Diocleziano e Galerio), inizi\u00f2 ad essere protetta e a collaborare con quello stesso stato che fino a un decennio prima l'aveva combattuta, divenendo, sul finire del IV secolo, l'unica ufficialmente riconosciuta. La tarda antichit\u00e0 segn\u00f2 pertanto la definitiva vittoria del Cristianesimo sul Paganesimo, ma anche la nascita di diverse dottrine cristologiche antagoniste e dei primi concili per definire i dogmi di fede. In virt\u00f9 dei cambiamenti intercorsi in epoca tardo-antica, la Chiesa diventer\u00e0 un'importante protagonista della successiva storia medievale, sia come comunit\u00e0 religiosa, sia come potenza politica.\nDibattito storiografico.\nDecadenza e tramonto del mondo antico (dall'umanesimo all'et\u00e0 barocca).\nL'interesse per la tarda antichit\u00e0, e in particolare per il periodo storico comprendente la decadenza e caduta dell'Impero romano d'Occidente, fu molto vivo in et\u00e0 umanistica e rinascimentale, entrando in molte dispute e saggi storici che si produssero in Italia fra il XIV e il XVI secolo. Per il Petrarca la caduta di Roma fu dovuta soprattutto al venir meno dei grandi uomini, mentre Flavio Biondo e Leonardo Bruni, spesso in polemica fra di loro, analizzarono, un secolo pi\u00f9 tardi, il fenomeno del declino (\"inclinatio\") della citt\u00e0 eterna. Per Flavio Biondo tale declino ebbe inizio con il primo sacco di Roma (410) mentre, per Bruni, all'indomani della morte di Valentiniano III (455). Il Bruni si riallaccia al Petrarca e ad altri umanisti nell'individuare, fra le cause della decadenza dell'Impero, la scomparsa dei migliori.\nFra gli studiosi non italiani che, in quella stessa epoca, si occuparono della tarda antichit\u00e0, vi furono Werner Rolevinck (che formul\u00f2 una teoria dei corsi storici, molto vicina a quella sviluppata alcuni anni pi\u00f9 tardi da Niccol\u00f2 Machiavelli), Corrado Peutinger e Beato Renano. Questi ultimi rivisitarono la storia di quei secoli in chiave filo-germanica. Beato Renano in particolare, esalt\u00f2 le gesta di alcuni popoli barbari (Goti, Franchi, Vandali) che, sostituendosi ai romani, introdussero nuovi valori etici in un impero in decadenza. Peutinger e Beato Renano sembrano in qualche modo precorrere problematiche di grande attualit\u00e0 nella storiografia contemporanea.\nIn epoca tardo-rinascimentale si colloca l'opera di Johannes L\u00f6wenklau (noto anche come Leonclavius o Johannes Leunclavius), un protestante che nel suo saggio \"In difesa di Zosimo\" (1576), considerato dal Mazzarino \u00abla carta di fondazione degli studi moderni sul basso impero\u00bb, pur rigettando la tesi sulle responsabilit\u00e0 dei cristiani nella decadenza di Roma, rivalutava alcuni personaggi pagani dell'epoca, fra cui l'imperatore Giuliano, e ne ridimensionava altri, fra cui Costantino. Di et\u00e0 barocca \u00e8 invece il saggio di Ugo Grozio, \"Commentatio ad loca quaedam quae de Antichristo agunt aut augere putantur\" (1640) in cui il giureconsulto olandese vedeva nei vangeli apocrifi di Giovanni una premonizione della ribellione dei popoli federati contro l'autorit\u00e0 imperiale che, iniziata durante il regno dell'imperatore Onorio, avrebbe in pochi decenni travolto il mondo romano.\nNella seconda met\u00e0 del Seicento si avvert\u00ec sempre pi\u00f9 la necessit\u00e0 di ricollegare la storia del tardo impero a quella di un Cristianesimo ormai trionfante. Un grande studioso francese, Eustache Le Sueur, di fede protestante, si assunse per primo tale compito: nel suo saggio dal titolo \"Histoire de l'Eglise et de l'Empire\" (\"Storia della Chiesa e dell'Impero\") del 1677 pur se in un'ottica di decadenza religiosa e morale, riusc\u00ec a tracciare un giudizio abbastanza positivo su alcuni imperatori cristiani del tempo (Costantino, Giustiniano), e anche sul pagano (Giuliano), considerato un \u00abgenialoide\u00bb. Nel 1690, il noto erudito Louis-S\u00e9bastien Le Nain de Tillemont inizi\u00f2 a pubblicare la sua \"Histoire des empereurs et des autres princes qui ont r\u00e9gn\u00e9 durant les six premiers si\u00e8cles de l'\u00c9glise\" (\"Storia degli imperatori e degli altri principi che hanno regnato durante i sei primi secoli della Chiesa\"), facendola terminare nel 518.\nDecadenza e tramonto del mondo antico (dall'illuminismo ai nostri giorni).\nNell'et\u00e0 dei lumi le opere sulla tarda antichit\u00e0 si moltiplicarono. Fra le tante emergono le \"Considerazioni sulle cause della grandezza dei Romani e della loro decadenza\" (\"Consid\u00e9rations sur les causes de la grandeur des Romains et de leur d\u00e9cadence\", 1734) di Montesquieu, la \"Storia del Basso Impero\" (\"Histoire du bas-Empire\") di Charles le Beau e, soprattutto, la monumentale \"Storia del declino e della caduta dell'Impero romano\" (\"History of the Decline and Fall of the Roman Empire\", 1776-1789) dell'inglese Edward Gibbon. Quest'ultima opera ebbe una notevole influenza sulla storiografia di et\u00e0 successiva ed \u00e8 considerata il primo grande saggio organico sulla storia europea da Augusto alla caduta di Costantinopoli (1453). La prima e la seconda parte relative alla tarda antichit\u00e0 (dalla nascita dell'Impero romano a Carlo Magno) furono particolarmente curate da Gibbon, che analizz\u00f2 la nascita, lo sviluppo e la fine del mondo romano con grande acutezza, anche se alcune sue posizioni appaiono al giorno d'oggi alquanto superate.\nPer Gibbon la decadenza dell'Impero ebbe inizio alla fine del secondo secolo, con Commodo, e si protrasse ininterrottamente fino alla scomparsa dell'Occidente romano. Tale decadenza ebbe origine da: 1) la trasformazione dell'esercito romano in un esercito di mercenari e la sua progressiva barbarizzazione; 2) l'ascesa e la diffusione del Cristianesimo la cui etica si contrapponeva a una visione virile ed eroica della vita che era stata la base dello sviluppo della potenza militare e delle virt\u00f9 civiche grazie alle quali Roma aveva potuto forgiare un enorme impero; 3) le invasioni barbariche, che travolsero un mondo gi\u00e0 in piena decadenza; 4) la fondazione di Costantinopoli e la successiva divisione dell'impero in due met\u00e0.\nCon una felice intuizione Gibbon protrasse la storia imperiale di Roma fino al 1453, includendo in essa l'intera et\u00e0 bizantina, dando per\u00f2 su quest'ultima un giudizio fondamentalmente negativo. L'Impero romano d'Oriente, infatti, dopo aver conosciuto una notevole ripresa fra il regno di Giustiniano I e quello di Eraclio I, venne drasticamente ridimensionato dalla conquista islamica e costretto a lottare nel corso di un intero millennio per la sua stessa sopravvivenza, trascinando una stanca esistenza fino alla sua definitiva caduta per mano degli Ottomani. I bizantini pertanto, sempre secondo lo storico inglese, furono dei deboli successori dell'Impero di cui avevano fatto un tempo parte e, pur assumendone i titoli, non onorarono con il loro comportamento n\u00e9 il nome dei romani n\u00e9 quello dei greci.\nLa storiografia dell'Ottocento e Novecento trov\u00f2 in Gibbon uno dei suoi pi\u00f9 importanti punti di riferimento e riprese alcuni temi a lui cari fra cui quello della decadenza ed estinzione del mondo antico. Fra coloro che in vario modo condivisero con lo storico inglese un giudizio fondamentalmente negativo sulla tarda antichit\u00e0 segnaliamo: Jacob Burckhardt, Hippolyte Taine, Theodor Mommsen, Otto Seeck, Max Weber, Michael Rostovtzeff e molti altri. Tutti costoro, pur se con metodologie di studio, diagnosi e approcci alla materia spesso molto diversi fra di loro, ritenevano che il periodo compreso fra il III e il VI secolo costituisse un'epoca di decadenza e di progressiva distruzione del mondo antico. Tale periodo, iniziato con una lunga crisi politico-economica e protrattosi fino ad et\u00e0 altomedievale, aveva segnato il tramonto e la scomparsa della civilt\u00e0 romano-ellenistica con le sue istituzioni e gli ideali che l'avevano animata, trovando forse il suo momento pi\u00f9 emblematico nella caduta dell'Impero romano d'Occidente (476), che fu preceduta, e seguita, da profondi sconvolgimenti che interessarono buona parte d'Europa, dell'Africa settentrionale, dell'Asia occidentale e l'intero bacino del Mediterraneo. Sempre secondo tali storici, il mondo romano-occidentale, dopo essersi disintegrato politicamente, fu minato per secoli da una povert\u00e0 endemica e una crisi demografica, economica, sociale e culturale che furono in parte riassorbite solo in et\u00e0 carolingia, o ancor pi\u00f9 tardi, attorno all'anno 1000.\nPosizioni a s\u00e9 stanti, seppur per alcuni versi inquadrabili nell'orizzonte storiografico che si \u00e8 precedentemente tratteggiato, furono quelle assunte da Henri Pirenne, Andr\u00e9 Piganiol e Santo Mazzarino. Pirenne fu il primo a formulare la tesi di una tarda antichit\u00e0 che si sarebbe dilatata, sotto il profilo temporale fino al VII o all'VIII secolo, fino all'epoca, cio\u00e8, dell'espansione araba. Secondo lo storico belga il mondo antico sarebbe inesorabilmente tramontato non a seguito delle invasioni barbariche, bens\u00ec a causa dell'imperialismo islamico, che spezz\u00f2 per sempre l'unit\u00e0 del mondo mediterraneo. Andr\u00e9 Piganiol sostenne invece con particolare vigore la tesi della morte della civilt\u00e0 romana \"assassinata\" dai suoi avversari, anche se era impossibile prevederne la scomparsa dopo la grande ripresa del IV secolo \u00abLa civilt\u00e0 romana\u00bb, scrisse lo storico francese, \u00ab\u2026non \u00e8 morta della sua morte naturale. Essa \u00e8 stata assassinata\u00bb. Per Santo Mazzarino, invece, era necessario fare una distinzione fra la cultura della tarda romanit\u00e0 (arte e letteratura in particolare), cui non poteva essere applicato il concetto di decadenza, e l'imbarbarimento dell'Impero di Occidente sotto il profilo politico e sociale, che invece rientrava pienamente in tale concetto.\nMondo antico e sue trasformazioni (da Riegl a Brown).\nContrapponendosi a tale visione, giudicata catastrofista e unilaterale, alcuni studiosi, fra cui il critico d'arte Alois Riegl e Alfons Dopsch formularono fra gli ultimi anni dell'Ottocento e i primi decenni del Novecento valutazioni di segno diverso in cui per\u00f2 la continuit\u00e0 storica del mondo tardo antico veniva ad acquistare molta pi\u00f9 importanza delle rotture. Riegl ebbe il merito di rivalutare l'arte romana del basso impero, respingendo il concetto stesso di decadenza del mondo tardo-antico e mettendo in evidenza i suoi legami con l'et\u00e0 successiva. Per Dopsch vi fu, fra il V e il VII secolo, un semplice cambio di protagonisti, con i Germani che dopo aver fatti propri i valori della romanit\u00e0, si sostituirono ai romani come forgiatori dell'Europa altomedievale.\nLe critiche alla storiografia tradizionale si andarono ulteriormente sviluppando nella seconda met\u00e0 del Novecento, ad opera di un gruppo di studiosi di scuola germanica ed anglosassone (fra i tanti: Franz Georg Maier, Averil Cameron e, soprattutto, Peter Brown), ma anche francesi (in particolare Henri-Ir\u00e9n\u00e9e Marrou), che, pur se con approcci e impostazioni diverse fra di loro, considerarono l'et\u00e0 compresa fra l'estinzione della dinastia dei Severi e la nascita dell'Islam come un'era di mutamenti, spesso traumatici, ma ricchi di stimoli e fermenti sia sotto il profilo religioso, sia sociale, economico e, pi\u00f9 in generale ideologico e culturale. Al concetto di \"invasioni\" si \u00e8 venuto cos\u00ec ad affiancare o sostituire sempre pi\u00f9 spesso quello di \"migrazioni di popoli\", a quelli di \"decadenza\" e \"distruzione\", quello di \"trasformazione\" del mondo antico, senza il quale sarebbe inspiegabile il Medioevo europeo e la genesi della civilt\u00e0 occidentale e di quella islamica.\nIn particolare vi \u00e8 stata una rivalutazione del IV secolo, epoca di rinascita resa possibile da una ripresa economica e culturale di vasta portata, sia nell'occidente latino, sia nell'oriente romano di espressione prevalentemente ellenica. In quell'epoca Roma continu\u00f2 ad essere il centro della tradizione e della cultura dell'Impero anche quando la corte si trasferiva prima a Milano, poi a Ravenna, anzi, fu allora che venne forgiato il mito di Roma. Scrive a tale proposito Peter Brown: \u00abIl mito di Roma, che avrebbe assillato gli uomini del Medioevo e del Rinascimento - \"Roma aeterna\", Roma concepita come l'apogeo naturale della civilt\u00e0 destinato a perpetuarsi per sempre - non fu creata dai sudditi dell'Impero romano classico, fu ereditato direttamente dal patriottismo tenace del mondo latino della fine del IV secolo\u00bb.\nSotto un profilo prettamente culturale, anche il V secolo \u00e8 stato al centro di una notevole rivalutazione, soprattutto in campo storico-artistico (Riegl) e in quello letterario e della speculazione filosofica e teologica, che ebbe in Agostino d'Ippona il suo massimo rappresentante, allorch\u00e9 \u00ab\u2026l'Occidente latino entrava in possesso di ci\u00f2 che gli spettava\u2026\u00bb E, in effetti, sar\u00e0 proprio l'eredit\u00e0 della Roma del Basso Impero a trasmettersi al Medioevo occidentale, all'Europa moderna e a Bisanzio.\nL'Impero romano d'oriente, trasformatosi gradualmente nei secoli successivi in Impero bizantino, ben lontano dall'essere un'entit\u00e0 trascurabile e trascurata, o quasi ignorata, o assente per la maggior parte degli storici, e comunque non facilmente inquadrabile nel mondo europeo, \u00e8 sempre pi\u00f9 stato oggetto di attenzioni e di studio da parte di alcuni studiosi menzionati anteriormente (fra cui Averil Cameron). Costoro hanno avuto il merito di imporlo all'attenzione generale come il motore di una civilt\u00e0 complessa e raffinata che influenz\u00f2 non solo l'Occidente (basti pensare al \"corpus iuris civilis\") ma anche e soprattutto l'Europa orientale e il mondo islamico il cui sviluppo politico, sociale e culturale deve molto all'apporto del patrimonio tardo-romano ed ellenistico ereditato da Bisanzio.\nParticolare risalto da parte degli storici summenzionati e in particolare di Peter Brown, viene dato alla religione e alla spettacolare ascesa del cristianesimo nel corso del IV - V secolo, che, dopo aver trionfato sul paganesimo, fece propri molti dei valori civili, etici e culturali della civilt\u00e0 classica e del mondo romano, dando vita a una letteratura di alto profilo e a un'arte di particolare suggestione, non a caso passata alla storia come paleocristiana, la quale celebr\u00f2 la nuova religione ufficiale dello Stato e la forza di penetrazione della sua Chiesa. Quest'ultima, pochi decenni dopo aver subito la sua estrema e pi\u00f9 terribile persecuzione, si stava gi\u00e0 avviando a ricoprire quel ruolo da protagonista che avrebbe conservato per tutto il Medioevo e per buona parte dell'et\u00e0 moderna. E fu, forse, proprio per influenza del cristianesimo che alcuni valori \"tradizionali\", che mettevano in primo piano gli interessi generali lasciarono posto a quelli afferenti la sfera privata segnando in tal modo un primo passo verso l'individualismo.\nAltre tesi storiografiche.\nNegli ultimi decenni del Novecento alcuni storici hanno tentato di superare il dualismo invasioni - migrazioni, non accettando l'idea che vi fossero stati grandi spostamenti di popolazioni barbare o che tali popolazioni avessero una cultura molto diversa e incompatibile con quella tardo-antica romana. Altri sono arrivati ad asserire che le trib\u00f9 che diedero vita ai regni romano-barbarici non costituissero etnie omogenee, che non avessero consapevolezza della propria identit\u00e0 e che pertanto non erano ostili all'ordinamento e alle strutture imperiali che anzi tendevano a salvaguardare. Fra questi ultimi merita una menzione Walter Goffart, che nel suo celebre saggio dall'indicativo titolo di \"Barbarians and Romans, AD 418-584: The Techniques of Accomodation\" (1980) ha suggerito una visione tutt'altro che traumatica dell'insediamento delle stirpi germaniche nel suolo dell'Impero, le quali \u00ab\u2026non di terra si sarebbero appropriate, ma di gettito fiscale\u00bb.\nContesto storico.\nPer meglio comprendere il periodo \"tardo antico\", vale la pena provare a ricostruire qui brevemente gli accadimenti politico-militari principali che lo precedettero. Alla dinastia dei Severi (193-235) successe un periodo durato cinquant'anni di anarchia militare, denominato crisi del III secolo dove si assistette a una sempre pi\u00f9 chiara tendenza di dominio dell'esercito nel processo di scelta e acclamazione dell'imperatore. Primo di questi \"Imperatori-soldato\" fu Massimino Trace, figlio di un contadino che aveva fatto carriera per le straordinarie doti militari, venne scelto per acclamazione delle truppe della Pannonia, e uno dei suoi primi provvedimenti fu quello di aumentare considerevolmente la paga dei soldati. Osteggiato dal Senato, riusc\u00ec a eliminare le congiure con ferma severit\u00e0, ma la sua politica fiscale, molto dura soprattutto verso le classi abbienti e i contadini liberi, caus\u00f2 una frattura insanabile con l'aristocrazia romana, tanto che Massimino evitava l'Urbe ignorandola e risiedendo a \"Sirmio\" (l'odierna Sremska Mitrovica in Serbia).\nQuando le campagne contro i Germani sembravano dare i frutti sperati, con una maggiore tranquillit\u00e0 lungo i confini, il Senato appoggi\u00f2 un nuovo imperatore, Gordiano II, che dur\u00f2 per\u00f2 appena un mese. Massimino venne assassinato nel 238 e gli successe Gordiano III, che, resosi inviso all'esercito, venne a sua volta assassinato nel 244, iniziando un periodo di instabilit\u00e0 politica caratterizzato dalla rapida successione al trono di vari imperatori. Con Aureliano (270-275), che riport\u00f2 significative vittorie contro i Germani, gli Scito-sarmatici, i rivoltosi egiziani e Zenobia, la regina ribelle di Palmira, la situazione interna dell'Impero inizi\u00f2 tuttavia a normalizzarsi. Un elemento comune a questi imperatori era la loro estraneit\u00e0 a Roma, essendo quasi tutti di origine pannonico-danubiana, le regioni pi\u00f9 militarizzate perch\u00e9 esposte a maggiori pericoli dai confini. Filippo l'Arabo, imperatore proveniente dalla recentemente annessa Arabia, una delle regioni dell'impero quindi meno romanizzate, si trov\u00f2 a dover festeggiare il primo millennio di storia romana nel 248.\nNel 260 Valeriano fu sconfitto e catturato dal re sasanide Sapore I, un re persiano; i Persiani avevano promosso rivoluzioni contro i Romani mossi da sentimenti nazionalisti gi\u00e0 nel 250, volendo restaurare un impero morto a causa di Alessandro il Grande. Il primo ad affrontarli fu Severo Alessandro, cugino di Elagabalo, ma nulla pot\u00e9 concludere, poich\u00e9 premevano anche i barbari sul Danubio. Lasci\u00f2 l'eredit\u00e0 della guerra agli imperatori che lo seguirono. Nessuno riusc\u00ec a risolvere il problema, anzi, i Persiani conquistarono la Siria, mentre la Dacia andava perduta. Soltanto Aureliano (275-277) riport\u00f2 la Siria ai Romani.\nPer tutto il III secolo i segni di crisi si fecero sempre pi\u00f9 evidenti: contrazione demografica, ristagno economico innescato dalla penuria di schiavi, guerre civili, scorrerie di barbari, brigantaggio nelle campagne e rivolte contadine (come quella delle \"bacaudae\" nelle Gallie). Le attivit\u00e0 nelle citt\u00e0 iniziarono a languire, le persone a spostarsi nelle campagne in cerca di cibo e rifugio, dove entravano spesso nelle \"villae\" fortificate, in uno stato di semi-schiavit\u00f9 da parte dei latifondisti, in cambio della sicurezza assicurata dai piccoli eserciti privati. Si svilupparono in tal modo bande di fuorilegge che trovarono lo Stato romano, turbato dall'anarchia politica e militare, incapace di reprimerle.\nContemporaneamente si assisteva allo spopolamento di intere regioni venne causato da vari fattori, tra i quali sono stati dimostrati alcuni elementi climatici e sociali: i contadini non conoscevano la rotazione delle colture e via via che la terra diventava improduttiva si dovevano spostare verso altre aree. Mentre per questi fattori l'impero si andava gradualmente impoverendo, le situazioni ai confini si stavano facendo sempre pi\u00f9 critiche, con richieste di tributi per sostenere la macchina militare che sempre con maggiori difficolt\u00e0 venivano coperti. Le aree spopolate vennero in seguito concesse ad alcune popolazioni barbariche per prime si stabilirono nell'Impero come \"foederati\".\nI Goti erano una popolazione germanica che si era insediata sul Mar Nero e che con le sue incursioni piratesche aveva infastidito non poco la navigazione nel Mediterraneo. A nord invece premevano varie orde barbare per potersi stabilire all'interno dell'Impero. Costoro avevano raggiunto il \"limes\" a seguito delle tensioni e dei sommovimenti causati dalle migrazioni di altri gruppi etnici in Europa orientale.\nOggi si sa che questi grandi movimenti di popoli furono causati sia da un peggioramento climatico, che raffredd\u00f2 l'ambiente e inarid\u00ec i pascoli, sia, in epoca successiva, dalla pressione di altre etnie asiatiche (e in primo luogo degli Unni). In un primo tempo le popolazioni germaniche avevano generalmente intenzioni pacifiche, e vennero accolte dalle autorit\u00e0 romane in alcune zone ormai spopolate dell'Impero, secondo l'istituto dello \"ius hospitii\" e della \"foederatio\".\nAccadimenti politici e militari (284-476).\nRiguardo ai principali eventi politico militari si rimanda per ogni approfondimento alle voci riguardanti il tardo Impero romano ed alla storia delle campagne dell'esercito romano in et\u00e0 tardo-imperiale.\nSociet\u00e0.\nForme di governo.\nCon l'elezione di Diocleziano (284-285) si consolid\u00f2 la normalizzazione interna dell'Impero iniziata con Aureliano. Il nuovo sovrano inaugur\u00f2 un programma di riforme che rafforzarono il carattere assolutistico e gerarchico dell'Impero che, attorno al 300, venne diviso in due grandi regioni amministrative, quella orientale, con capitale Nicomedia, e quella occidentale, con capitale Milano. A capo di tali macroregioni pose due \"Augusti\" affiancati da un imperatore in sottordine, destinati a succedere loro in caso di necessit\u00e0, i quali governavano a loro volta due sotto-aree, quella greco-balcanica con capitale Sirmio, e quella nord-occidentale con capitale Treviri. Era la tetrarchia, ideata per disinnescare le lotte ereditarie. In questo sistema Roma era sempre la capitale sacra e ideale, il \"Caput mundi\", ma la sua posizione geografica, lontana dalle bellicose zone di confine, non rendeva possibile un suo uso per funzioni politiche o strategiche.\nIl nuovo imperatore nomin\u00f2 nel novembre del 285 come suo vice in qualit\u00e0 di \"cesare\", un valente ufficiale di nome Marco Aurelio Valerio Massimiano, che pochi mesi pi\u00f9 tardi elev\u00f2 al rango di augusto il 1\u00ba aprile del 286, formando cos\u00ec una diarchia in cui i due imperatori si dividevano su base geografica il governo dell'impero e la responsabilit\u00e0 della difesa delle frontiere e della lotta contro gli usurpatori. Diocleziano, che si considerava sotto la protezione di Giove (\"Iovio\"), mentre Massimiano era sotto la protezione \"semplicemente\" di Ercole (\"Erculio\", figlio di Giove), manteneva per\u00f2 la supremazia. Tale sistema, concepito da un soldato come Diocleziano, non poteva che essere estremamente gerarchizzato.\nData la crescente difficolt\u00e0 a contenere le numerose rivolte all'interno dell'impero, nel 293 si procedette a un'ulteriore divisione funzionale e territoriale, al fine di facilitare le operazioni militari: Diocleziano nomin\u00f2 come suo Cesare per l'oriente Galerio e Massimiano fece lo stesso con Costanzo Cloro per l'occidente. Il sistema si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Tutto il territorio venne ridisegnato dal punto di vista amministrativo, abolendo le regioni augustee con la relativa divisione in \"imperiali\" e \"senatoriali\". Vennero create dodici circoscrizioni amministrative (le \"diocesi\", tre per ognuno dei tetrarchi), rette da vicarii e a loro volta suddivise in 101 province. Restava da mettere alla prova il meccanismo della successione.\nIn tale sistema l'imperatore assunse con ancor maggiore decisione connotati monarchici, riducendo le residue istituzioni repubblicane a semplici funzioni onorifiche. Il governo venne quindi progressivamente affidato a funzionari imperiali, scelti tra le file della classe dei cavalieri e tra i liberti. Tuttavia la stessa figura imperiale venne moltiplicandosi, con due imperatori titolari, gli Augusti, uno per la \"pars Occidentalis\" ed uno per la \"pars Orientalis\", spesso affiancati da colleghi di rango inferiore aventi il titolo di Cesare.\nPer facilitare l'amministrazione e il controllo fu, inoltre, potenziata la burocrazia centrale e si moltiplicarono le suddivisioni amministrative: ciascuna delle quattro parti dell'impero, governata da uno dei tetrarchi, faceva capo a una distinta prefettura del pretorio: Gallie, Italia, Illirico, Oriente. Da queste dipendevano poi le Diocesi, in tutto dodici, rette dai \"Vicarii\", nelle quali erano raccolte le provincie, con a capo funzionari imperiali con il rango di \"correctores\" o \"presides\". In pratica il nuovo ordine imperiale disarticolava le vecchie strutture repubblicane accentrando ogni funzione attorno alla figura del sovrano.\nNella pratica il sistema della tetrarchia dur\u00f2 ben poco, per via degli eserciti tutt'altro che disposti a deporre il potere politico che avevano avuto fino ad allora e che aveva loro valso numerosi vantaggi e privilegi. Gi\u00e0 al primo passaggio, con la morte di Costanzo (306) le truppe stanziate in Britannia acclamarono suo figlio Costantino, che diede il via a una guerra civile con gli altri tre pretendenti. Dopo aver battuto Massenzio e Massimino, restarono Licinio e Costantino che stipularono una pace. Ma nove anni dopo, nel 324, Costantino attacc\u00f2 e sconfisse Licinio, che venne relegato in Tessaglia dove mor\u00ec in seguito, assassinato dopo essere stato accusato di complotto. Il sistema tetrarchico non venne pi\u00f9 restaurato.\nCostantino, dopo aver ristabilito l'unit\u00e0 della carica imperiale, inizi\u00f2 a curarsi della politica istituzionale, economica e politica dell'Impero. Dovette presto constatare come l'asse dell'Impero si trovasse ormai a oriente e per questo fece di un piccolo insediamento sul Bosforo una nuova capitale, alla quale diede il nome di Nova Roma. Tale nome non si impose tuttavia, venendogli preferito, fin dai primi anni dalla sua fondazione, quello di Costantinopoli (\"Citt\u00e0 di Costantino\"). Tra i vantaggi della citt\u00e0 c'era l'ottima posizione strategica tra Asia e Europa, vicina alla frontiera difficile con la Persia, le difese naturali, l'ottimo sistema viario e marittimo che vi transitava. Nella scelta di Bisanzio ci fu probabilmente anche la volont\u00e0 di privilegiare la difesa del ricco e popoloso oriente rispetto al pi\u00f9 provinciale e rurale occidente. La nuova capitale venne ufficialmente inaugurata nel maggio del 330. Costantino abbandon\u00f2 le altre tre capitali dell'epoca di Diocleziano e divise l'Impero in 14 diocesi e 117 province.\nBarbari.\nUn nuovo elemento che mut\u00f2 profondamente l'equilibrio dell'universo imperiale romano, oltre alla continua divisione dell'impero in due o pi\u00f9 \"partes\" e la nuova fede del Cristianesimo, fu l'arrivo di nuovi popoli entro i suoi confini. Barbaro di per s\u00e9 era una parola dall'accezione negativa utilizzata dai greci in epoca pre-romana e che aveva il significato di balbuziente, incapace di parlare il greco. I Romani adottarono tale termine estendendolo a tutti coloro che non sapessero esprimersi compiutamente in latino, oltrech\u00e9 in greco. Gli insediamenti di popoli eurasiatici non sempre ebbero connotazioni cruente o negative. Varie etnie \"barbare\" diedero anzi origine ad entit\u00e0 statuali che, salvo rare eccezioni, si romanizzarono gradualmente dando vita, in et\u00e0 medievale, alle moderne nazioni europee. Per tale ragione alcune storiografie, come quelle di area germanica, hanno preferito usare la denominazione di \"migrazioni di popoli\" (\"V\u00f6lkerwanderung\").\nChi erano.\nNel mondo antico si conoscevano popolazioni \"barbariche\" fin dall'VIII secolo a.C. I Greci indicavano come barbari una serie di popoli migratori stanziati tra il Danubio, il Mar Nero e la zona nord-iranica. Essi erano di stirpe scitica, celtica e tracia, seminomadi e dediti all'allevamento (soprattutto equino e ovino) e alla raccolta di frutti spontanei. I greci li dividevano in due etnie fondamentali (in realt\u00e0 piuttosto omogenee): i Geti e i Daci.\nGli Sciti invece erano dei nomadi provenienti dal nord dell'Iran, abili arcieri a cavallo, dediti a cerimonie sciamaniche che prevedevano stati di estasi prodotta forse da sostanze allucinogene (probabilmente l'hashish), che nei greci destavano stupore e timore. Essi erano suddivisi in trib\u00f9 guerriere che avevano in comune la lingua, la religione, le armi, le tecniche di allevamento dei cavalli da guerra e quelle di fonditori di metalli ed orefici. Ritrovamenti di tumuli con ricchi corredi in oro e metallo sono stati ritrovati dalla Siberia al Caucaso, dai confini con l'impero cinese all'Iran. Le loro continue migrazioni furono il motore di tutte le migrazione dell'Eurasia centrale per tutto il primo millennio a.C., e non mancarono di preoccupare grandi imperi come quello cinese.\nAnaloghi per alcuni versi agli Sciti erano i Sarmati, nomadi e cavalieri di origine nordiranica, che apparvero sulla scena del confine Europa/Asia verso il I-II secolo d.C. sospinti probabilmente da altre popolazioni asiatiche. Erano probabilmente sarmati gli Iazigi che si scontrarono con le truppe di Adriano nel II secolo, mentre i Roxolani erano sarmati stanziati tra i Don e il Dnepr. Sarmati erano anche gli Alani, originari della zona adiacente al lago d'Aral, che cercarono di insediarsi in Cappadocia nel I secolo. I Romani sottolineano nei loro trattati militari la forza di questi guerrieri, grazie all'uso dei cavalli e alla pesante armatura in ferro, bronzo, corno e cuoio. Queste tecniche, assimilate poi in Occidente, dovevano essere nate per proteggersi dalle frecce delle altre trib\u00f9 nomadi delle steppe. Una volta che i Sarmati raggiunsero i territori degli scontri tra Persiani e Romani, vennero ingaggiati nei rispettivi eserciti, soprattutto in quello persiano.\nI Germani combattevano sempre a piedi, almeno fino al II secolo. Inizialmente essi non erano interessati ai territori romani, come riporta Tacito. Fra il II e il IV secolo essi iniziarono tuttavia a premere sul \"limes\", sospinti dalle trib\u00f9 di nomadi delle steppe che, superiori militarmente, ne occupavano i pascoli. Le trib\u00f9 nomadi erano a loro volta condizionate dai cambiamenti climatici, che rendevano pi\u00f9 freddi e aridi i loro territori. Inizialmente essi vennero arruolati nell'esercito romano come ausiliari, ottenendo a fronte del graduale spopolamento il diritto di insediarsi in alcune zone dell'impero e trasformandosi in tal modo da pastori e cacciatori nomadi o seminomadi a agricoltori sedentari.\nLa carenza di documentazione scritta impedisce di conoscere a fondo la mitologia e la religione dei germani: le loro fonti (archeologiche, rune e poemi) sono spesso di difficile interpretazione, mentre le fonti latine e greche sono tarde e scarsamente obiettive per l'implicita difficolt\u00e0 di capire culture estranee al loro mondo.\nRomani e Barbari.\nVerso la met\u00e0 del IV secolo la pressione delle trib\u00f9 germaniche sui confini del Danubio e del Reno era diventata molto forte. Tali trib\u00f9 erano incalzate dagli Unni provenienti dalle steppe, che costituivano, forse, la stessa popolazione degli \"Hsiung-Nu\" che un secolo prima avevano insidiato l'Impero cinese presso la Grande Muraglia. Le invasioni barbariche furono un fenomeno di vasta portata e lunga durata, che ebbe probabilmente come epicentro le steppe dell'Asia centrale. La storiografia ha tramandato i nomi di Alamanni, Svevi, Burgundi, Franchi, Vandali, Ostrogoti, Visigoti ed altri ancora.\nNel 378 i Visigoti sconfissero e uccisero l'Imperatore Valente nella battaglia di Adrianopoli. Graziano non si sentiva in grado di controllare da solo la situazione, e affid\u00f2 al genero Teodosio la parte orientale dell'Impero. Teodosio venne a patti con i Visigoti, che minacciavano la stessa Costantinopoli, accettandoli come \"foederati\" e ammettendoli come mercenari nell'esercito romano.\nA questo proposito non va dimenticato che nelle stesse file dell'esercito militavano ormai molti mercenari barbari: l'ereditariet\u00e0 del ruolo di soldato rendeva sempre pi\u00f9 difficile trovare persone adatte ad indossare le nuove pesanti armature che, adottate dai Parti, erano diventate necessarie anche per i Romani, senza contare la nuova cavalleria corazzata, sempre di origine partica, che comportava cavalli e cavalieri giganteschi.\nI legionari romani, invece, erano sempre pi\u00f9 attratti dal commercio o da altre attivit\u00e0 non castrensi, cui sommavano i molti privilegi di cui continuavano a usufruire, tra i quali l'ambizione di essere sempre pi\u00f9 spesso i veri arbitri dell'elezione imperiale. Alla penuria di forze realmente combattenti si fece fronte, all'inizio, con arruolamenti di Germani (legalmente liberi di arruolarsi come \"ausiliares\", a differenza dei cittadini romani) e poi con la stipula di contratti con gruppi di guerrieri accompagnati dalle relative famiglie, che ricevevano terre abbandonate dai cittadini oltre a somme di denaro annuali per il loro servizio.\n\u00c8 importante notare che la pressione dei barbari sull'Impero non sempre fu distruttiva, nel senso che molti barbari non desiderano altro che entrare a far parte dell'Impero, stanziandosi sul territorio oppure offrendosi al servizio di questo (si vedano i generali d'origini germane come il grande Stilicone, o il caso di Magnenzio, che tuttavia si autoproclam\u00f2 imperatore, Arbogaste, che dopo un'onorevole carriera in cui fece addirittura le veci dell'Imperatore in Occidente probabilmente fece assassinare l'imperatore Valentiniano II, etc.).\nTuttavia, quando si accorgono che il rapporto di forze \u00e8 loro favorevole, a volte i capi barbari non esitano a rompere gli indugi e misurarsi in battaglia con le forze imperiali. A questo proposito \u00e8 indicativa la clamorosa sconfitta subita da Valente da parte dei Goti che successivamente distruggeranno anche Milano o il sacco di Roma da parte di Alarico frustrato nella sua ambizione di venir nominato maresciallo dell'Impero e sentitosi tradito dai Romani che lo avevano lusingato con fallaci promesse.\nI re barbarici e l'Impero avevano relazioni, anche nei momenti pi\u00f9 drammatici, che non si riducevano mai a uno scontro frontale. In realt\u00e0 i barbari ammiravano e temevano le istituzioni imperiali, mentre la classe dirigente romana si avvaleva spesso delle forze di queste popolazioni vincolandole attraverso patti di varia natura e in particolare della \"foederatio\" e \"hospitalitas\". Spesso i capi barbarici entravano in stretto contatto con la corte imperiale, imparentandosi con le grandi famiglie patrizie e con la stessa famiglia imperiale, accettando i titoli onorifici (come \"patricius\") e scegliendo per s\u00e9 prenomi di tradizione romana, come \"Flavius\". Molti barbari fecero carriera nell'esercito romano e come guardie del corpo imperiali, come il generale Stilicone, che aveva sposato una nipote di Teodosio I.\nBarbarizzazione dell'esercito in Occidente.\nL'esercito romano nel V secolo si trovava nella necessit\u00e0 di dover rispondere rapidamente alla crescente pressione barbarica in Occidente, ma senza poter sopperire alle esigenze di reclutamento attingendo unicamente dai territori imperiali, a causa della diffusa resistenza alle costrizioni. Per questa ragione si ricorse sempre di pi\u00f9 a contingenti barbarici, utilizzati dapprima come mercenari a fianco delle unit\u00e0 regolari tardo imperiali (\"legiones\", \"vexillationes\" ed \"auxiliae\"), ed in seguito, in forme sempre pi\u00f9 massicce, come\" foederati\" che conservavano i loro modi nazionali di vivere e fare la guerra. Il risultato fu un esercito \"romano\" nel nome, ma sempre pi\u00f9 estraneo alla societ\u00e0 che era chiamato a proteggere. Da alcune fonti letterarie del tempo si pu\u00f2 evincere che il termine \"ausiliario\" divenne a poco a poco sinonimo di \"soldato\", cos\u00ec come lo fu nei secoli precedenti il termine \"legionario\", il che sta ad indicare una fase di progressiva smobilitazione delle antiche unit\u00e0 legionarie in favore di quelle ausiliarie. In una seconda e ultima fase, l'esercito romano avrebbe perso definitivamente la sua identit\u00e0, come gi\u00e0 sarebbe avvenuto all'epoca del \"magister militum\" Flavio Ezio, quando probabilmente anche la maggior parte delle \"auxiliae palatinae\", esempio di riuscita integrazione dell'elemento barbarico nella macchina bellica romana, furono rimpiazzate da federati.\nMa se l'Impero fosse riuscito a controllare l'immigrazione dei Barbari e a romanizzarli, sarebbe riuscito a sopravvivere. Prima della battaglia di Adrianopoli, ai barbari che migravano nell'Impero con il permesso dell'Impero (\"deditio\") oppure come prigionieri di guerra non era permesso di conservare la loro unit\u00e0 di popolo: alcuni venivano arruolati nell'esercito, mentre il resto veniva sparpagliato per un'area vastissima come contadini non liberi. In questo modo l'Impero rendeva inoffensivi i nuovi arrivati, e li romanizzava. In seguito alla sconfitta di Adrianopoli, l'Impero dovette per\u00f2 venire a patti con i vittoriosi Goti, concedendo loro di stanziarsi nei Balcani come \"foederati\" semiautonomi: essi mantennero il loro stile di vita e i loro re stanziandosi in territorio romano come esercito alleato dei Romani. Oltre ai Goti, che alla fine ottennero, dopo molte altre battaglie contro l'Impero, la concessione dall'Imperatore Onorio di fondare un regno federato in Aquitania (418), altri popoli come Vandali, Alani, Svevi e Burgundi (che entrarono all'interno dei confini dell'Impero nel 406) ottennero, grazie alle sconfitte militari che inflissero all'Impero, il permesso da parte dell'Impero di stanziarsi all'interno dell'Impero.\nLe devastazioni dovute alle invasioni e le perdite territoriali determinarono una costante diminuzione del gettito fiscale con conseguente progressivo indebolimento dell'esercito romano. Da un'attenta analisi della \"Notitia Dignitatum\", si pu\u00f2 ricavare che quasi la met\u00e0 dell'esercito campale romano-occidentale and\u00f2 distrutto nel corso delle invasioni del 405-420, e che le perdite furono solo in parte colmate con l'arruolamento di nuovi soldati, mentre molte delle ricostituite unit\u00e0 erano semplicemente unit\u00e0 di \"limitanei\" promossi a \"comitatenses\", con conseguente declino dell'esercito sia in quantit\u00e0 che in qualit\u00e0. La perdita dell'Africa dovette essere un altro duro colpo per le finanze dello stato e indebol\u00ec ulteriormente l'esercito, che intorno al 460 doveva essere l'ombra di s\u00e9 stesso a causa della continua erosione del gettito fiscale. Di questo ne approfittarono i Vandali, i Visigoti, i Franchi che ridussero in pratica l'Impero all'Italia o poco pi\u00f9.\nNel 476 l'esercito sollevato da Odoacre contro il \"magister militum\" Flavio Oreste e l'ultimo imperatore in Italia, Romolo Augusto, era costituito unicamente da federati germanici, perlopi\u00f9 Sciri ed Eruli. Tuttavia l'assetto generale dell'esercito romano tardo-imperiale, e alcune sue unit\u00e0, sopravvissero almeno fino al VI secolo in seno alla \"Pars Orientis\", come testimoniato dalla presenza dei \"Regii\", \"auxilia palatina\" attivi sin dalla pubblicazione della \"Notitia Dignitatum\", a difesa delle mura aureliane minacciate dagli Ostrogoti durante la guerra di riconquista di Giustiniano.\nReligione.\nLa societ\u00e0 romana era caratterizzata da un \"pantheon\" di divinit\u00e0 molto ampio, che spesso accoglieva gli d\u00e8i delle culture assoggettate affiancandosi a quelli tipicamente latini, sebbene spesso (dopo il VII secolo a.C., ma con grande incisivit\u00e0 tra III e II secolo a.C.) influenzati e sovrapposti a quelli dalla cultura greca: la triade arcaica Giove, Marte, Quirino, la Triade capitolina (Giove, Giunone e Minerva), ecc. Si trattava di culti che si esprimevano soprattutto nella vita esteriore, con una complessa serie di culti ben codificata, nei quali aveva un ruolo importante l'autorit\u00e0 pubblica.\nLe influenze ellenistiche, egizie ed orientali portarono all'introduzione di culti misterici (\"Mysteria\"), culti \"chiusi\" ma non necessariamente segreti, che a loro volta entrarono velocemente nella religione pubblica istituzionale. Tra questi i principali erano quelli legati alla Dea Madre (Cerere o Venere o Cibele) a Demetra (dea della fertilit\u00e0 e del ciclo della vita) e a Bacco. Se i primi due culti ricevettero larghi consensi anche a livello imperiale, l'ultimo venne proibito nel 186 a.C. per motivi di carattere morale e di ordine pubblico legati ai \"bacchanalia\".\nUna nuova ondata di culti misterici si ebbe a partire dal I secolo a.C.: arrivarono a Roma Iside e Osiride. La novit\u00e0 di queste religioni, importate dal Vicino Oriente e dall'Egitto, era quella di offrire un carattere privato alla religione, a differenza di quello pubblico delle cerimonie, legato maggiormente alla salvezza individuale tramite il concetto platonico dell'immortalit\u00e0 dell'anima. Nel I secolo d.C. arriv\u00f2 invece il culto iniziatico di Mitra, probabilmente importato dagli eserciti durante le campagne contro la Persia. Pi\u00f9 contestato fu invece il culto siriaco di Helios, introdotto dall'imperatrice Giulia Domna e sviluppato da Eliogabalo: l'affermazione del culto del \"Sol Invictus\" fu il segno pi\u00f9 lampante dell'orientalizzazione della corte imperiale, che port\u00f2 per\u00f2 a una rivolta tradizionalista che cost\u00f2 la caduta a Eliogabalo.\nAureliano riprese alcuni elementi del culto solare, ma li adatt\u00f2 al culto dell'imperatore (sua madre era una sacerdotessa di Helios nell'Illirico), senza per\u00f2 proporre il culto come unico e assoluto, come aveva fatto Eliogabalo. Questa idea riprendeva il concetto di semidivinit\u00e0 del sovrano inaugurata da Alessandro Magno. Le figure delle varie divinit\u00e0 erano ormai dai contorni sfumati e sovrapposti zona per zona ad altre divinit\u00e0 locali: il Belenus celtico veniva identificato con Helios-Apollo, oppure il dio Wotan germanico veniva assimilato a Hermes-Mercurio.\nCristianesimo.\n\u00abDell'eredit\u00e0 che la tarda antichit\u00e0 ha trasmesso al Medioevo\u2026\u00bb, scrive Marrou, \u00ab\u2026l'elemento pi\u00f9 prezioso \u00e8 stato la religione cristiana\u00bb.\nLa diffusione del Cristianesimo nell'impero fu costante sin dal I secolo, quando giunse a Roma come una delle tante fedi orientali che in quel periodo erano popolari, suscitando consensi in vari strati sociali. Come altri tipi di conoscenze filosofico-religiose si diffuse in un primo tempo nelle grandi citt\u00e0 portuali, per poi espandersi verso l'entroterra lungo le vie di comunicazione. L'Oriente, dotato di una fitta rete urbana, venne cristianizzato ben prima che l'Occidente. In Italia si pensa che i primi cristiani fossero probabilmente attraccati a Brindisi e insediatisi lungo la via Appia fino a Roma. Paolo di Tarso tocc\u00f2 Siracusa, Reggio Calabria e Pozzuoli prima di arrivare a Roma, dove venne martirizzato nel 67. Lo aveva preceduto, secondo la tradizione, Pietro apostolo, del quale per\u00f2 non si conoscono gli spostamenti. Altre regioni occidentali con una precoce presenza cristiana furono Cefalonia, la Sicilia, la Betica (nella Spagna del sud), la regione del Rodano, dove sono state ritrovate le pi\u00f9 antiche testimonianze archeologiche di comunit\u00e0 cristiane in Occidente.\nPaolo fu importante perch\u00e9, secondo la tradizione, trasform\u00f2 il cristianesimo da religione giudaica legata al Messia (l'atteso nuovo re, letteralmente l'\"unto dal Signore\"), a religione universale, che riguardava tutte le \"gentes\" e non solo gli ebrei.\nInizialmente la nuova religione non dest\u00f2 interesse nel governo imperiale, confusa tra i tanti culti orientali e scambiata per una setta ebraica, ma gi\u00e0 nel 49 Claudio espelleva gli ebrei da Roma relativamente alla diffusione della fede cristiana, ma non \u00e8 chiaro se fosse per i contrasti interni o per problemi legati al proselitismo a svantaggio di altre comunit\u00e0. Nel 63 Tacito testimonia come Nerone accus\u00f2 i cristiani del grande incendio di Roma come capro espiatorio. In effetti alcuni aspetti della religione cristiana erano in netto contrasto con l'autorit\u00e0 imperiale, in particolare il rifiuto di sottostare al giuramento di fedelt\u00e0 all'imperatore, che i cristiani ritenevano una manifestazione di idolatria.\nTra la fine del I e l'inizio del II secolo, dopo alcuni blandi tentativi di repressione, la situazione divenne di portata rilevante, tanto che il malcontento popolare si coalizz\u00f2 nel rifiuto di onorare tanto l\"alma Roma\" che il \"genius\" dell'imperatore. Decio nel 250 decret\u00f2 una dura persecuzione, poi Valeriano nel 255 cerc\u00f2 di colpire i capi religiosi obbligandoli a partecipare ai riti del culto imperiale (probabilmente le disposizioni rimasero in larga parte sulla carta). Dal 260, secondo la volont\u00e0 di Gallieno, i cristiani, ormai molto diffusi in tutti gli strati sociali, dai governatori delle province all'esercito, vissero un periodo di pace, durato fino al 303.\nPersecuzione cristiana sotto Diocleziano.\nA partire dal 303 Diocleziano e Galerio ordinarono una durissima repressione, che prevedeva la distruzione delle chiese, il rogo delle Sacre scritture, e pesanti misure contro chiunque fosse cristiano e svolgesse funzioni pubbliche. Le persecuzioni durarono fino al 311 e furono molto dure. Solo in quell'anno Galerio eman\u00f2 un editto di tolleranza, mentre nel 313 Costantino I, dopo aver sconfitto Massenzio, proclamava l'editto di Milano, la definitiva cessazione delle ostilit\u00e0 e la libert\u00e0 di culto per qualsiasi religione entro i confini dell'impero.\n\"Questione costantiniana\".\nMolto si \u00e8 scritto sulle reali intenzioni di Costantino, a prescindere dalla tradizione agiografica dell'apparizione della Croce che lo avrebbe guidato nella vittoria su Massenzio. Dopotutto un'altra visione del tutto pagana di Costantino era stata annotata precedentemente alla \"Vita Costantini\" di Eusebio di Cesarea (morto nel 339), avuta nel 310 nel tempio di Apollo Granus tra Treviri e Lione.\nDa una parte la scelta di Costantino di aprire ai cristiani si inseriva nel filone imperiale dalla promozione di culti pi\u00f9 personali e meno legati al politeismo ufficiale (come i Misteri o i culti solari soprattutto nel III secolo); dall'altra la sua decisione era mediata dalla fede cristiana della madre Flavia Giulia Elena. In ogni caso Costantino non favor\u00ec il solo culto cristiano, fu battezzato solo forse poco prima di morire e durante la sua vita non rinunci\u00f2 mai al titolo di \"pontifex maximus\", vale a dire di capo supremo dei collegi sacerdotali pagani. Forse anche il suo presenziare nel 325 al Concilio di Nicea va ricondotto ad attivit\u00e0 puramente politica riguardo a una religione che stava diventando una realt\u00e0 troppo importante per essere trascurata.\nLa politica, infatti, di Costantino mirava a creare una base salda per il potere imperiale nella stessa religione cristiana, di cui era dunque importantissima l'unit\u00e0: per questo motivo, pur non essendo battezzato, indisse diversi concili, come \"vescovo di quanti sono fuori della chiesa\".\nIl primo fu quello convocato ad Arelate (Concilio di Arles), in Francia nel 314, che conferm\u00f2 una sentenza emessa da una commissione di vescovi a Roma, che aveva condannato l'eresia donatista, intransigente nei confronti di tutti i cristiani che si erano piegati alla persecuzione dioclezianea: in particolare si trattava del rifiuto di riconoscere come vescovo di Cartagine Cipriano, il quale era stato consacrato da un vescovo che aveva consegnato i libri sacri.\nAncora nel 325, convoc\u00f2 a Nicea il primo concilio ecumenico, che lui stesso inaugur\u00f2, per risolvere la questione dell'eresia ariana: Ario, un prete alessandrino sosteneva che il Figlio non era della stessa \"sostanza\" del padre, ma il concilio ne condann\u00f2 le tesi, proclamando l\"omousia\", ossia la medesima natura del Padre e del Figlio.\nIl concilio di Tiro del 335 condanner\u00e0 tuttavia Atanasio, vescovo di Alessandria, il pi\u00f9 accanito oppositore di Ario, soprattutto a causa delle accuse politiche che gli vennero rivolte.\nPer la sua sepoltura l'imperatore fece costruire un mausoleo vicino alla chiesa dei Santi Apostoli, tra le reliquie di questi ultimi.\nCostantino \u00e8 considerato santo dalla chiesa cristiana ortodossa (ma non dalla Chiesa cattolica), che secondo il Sinassario Costantinopolitano lo celebra il 21 maggio assieme alla madre Elena. La santit\u00e0 di Costantino non \u00e8 riconosciuta dalla chiesa cattolica (infatti non \u00e8 riportato nel Martirologio Romano), che tuttavia celebra sua madre il 18 agosto.\nGiuliano restauratore del Paganesimo.\nNel IV secolo si consumarono gli ultimi contrasti tra pagani e cristiani. Nel 357 ci fu la contesa dell'Altare della Vittoria, fatto rimuovere da Costante I, successore di Costantino, a discapito dei senatori che vi rendevano da diversi secoli i giuramenti di fedelt\u00e0 allo Stato.\nDal 361 al 363 fu imperatore il nipote di Costantino I, Giuliano, anche noto come \"l'apostata\" dall'epiteto conferitogli dalla tradizione cristiana a lui avversa. Egli era stato educato alla religione cristiana, ma torn\u00f2 al Paganesimo favorendo i culti monoteistici legati al sole. Fu moderato e tollerante, non vess\u00f2 i cristiani ma tolse loro i privilegi concessi da Costantino, cercando di contenere la loro influenza nella vita pubblica. La sua opposizione si manifest\u00f2, piuttosto che con la forza, con dotti trattati e con ostacoli alla carriera pubblica dei cristiani, sostenuto dai militari e dall'aristocrazia senatoria.\nLa persecuzione del Paganesimo.\nMorto Giuliano in battaglia contro i Persiani, i seguaci di Cristo ebbero due imperatori dalla solida fede cristiana: Graziano (375-383), che, consigliato da Ambrogio di Milano, fu il primo a rinunciare al titolo di \"pontifex maximus\", oltre a togliere la statua della Vittoria dal Senato e ad abolire le esenzioni fiscali ai collegi sacerdotali pagani; e soprattutto Teodosio I (379-395), che dichiar\u00f2 il cristianesimo religione di Stato. A questi va aggiunto Magno Massimo, usurpatore che govern\u00f2 tumultuosamente tra il 383 e il 388, che sostenne con zelo la nuova fede, facendo giustiziare per esempio Priscilliano, vescovo eretico molto popolare in Spagna meridionale.\nTra il 391 e il 392 il Paganesimo venne di fatto proibito in tutto l'Impero. In alcune zone come l'Egitto si svolsero negli anni seguenti delle vere e proprie persecuzioni dei pagani, con uccisioni e distruzione degli antichi luoghi di culto, che restarono comunque un fenomeno circoscritto. Nel 397 Arcadio, imperatore d'Oriente, diede impulso alla demolizione dei vecchi templi ed anche in occidente si ebbero delle devastazioni, ma mai incoraggiate dall'autorit\u00e0. Il vescovo di Roma cerc\u00f2 anzi di tutelare la sacralit\u00e0 dell'Urbe, senza rinnegare la memoria pagana dell'Impero, con la prospettiva di incarnarne anzi l'eredit\u00e0. Papa Damaso I per esempio promosse un'edilizia dall'estetica augustea.\nLa differenza di approccio al Paganesimo tra Oriente e Occidente si pu\u00f2 spiegare anche con la minore influenza degli estremismi monastici in Occidente e la prospettiva della convivenza in Italia con la classe senatoria, roccaforte del Paganesimo, che ancora possedeva i grandi latifondi provinciali, importanti nell'economia del tempo.\nOrganizzazione delle prime Chiese.\nInizialmente le comunit\u00e0 cristiane avevano una struttura molto semplice. I nomi in greco di gran parte dei suoi elementi di base sono indice della diffusione innanzitutto nell'Impero orientale del cristianesimo (derivano dal greco chiesa, vescovo, liturgia, clero, laico, bibbia, ecc.). I \"presb\u0233teroi\" erano letteralmente i pi\u00f9 anziani, attorno ai quali si riunivano i fedeli per imparare le Sacre Scritture. I Cristiani adottarono il Vecchio Testamento ebraico, gi\u00e0 tradotto dal greco almeno dal II o III secolo a.C., al quale si aggiunsero i quattro Vangeli ufficiali, gli Atti degli Apostoli, le Lettere degli Apostoli e l'Apocalisse. I nuovi testi erano tutti stati scritti nella \"koin\u00e8 di\u00e0lektos\", il greco internazionale dell'era ellenistica. La traduzione in latino delle Sacre Scritture cristiane fu avviata pi\u00f9 volte (ci restano frammenti del II e III secolo), ma completata solo tra il 385 e il 405, la cosiddetta \"Vulgata\" di Sofronio Eusebio Girolamo, redatta dai testi originali in greco ed ebraico.\nTutti gli altri testi non compresi nelle Sacre Scritture, vennero detti \"apocrifi\" (in greco \"nascosti\"), redatti in epoche successive e in vari idiomi (aramaico, siriaco, arabo, armeno, copto\u2026), che venivano variamente consultati e citati nei circoli cristiani.\nAl periodo tra il II e il III secolo risalgono i resti archeologici delle prime \"domus ecclesiae\", case private con ambienti adattati alle riunioni dei cristiani ed al culto, mentre le prime basiliche cristiane risalgono all'inizio del IV secolo e riprendono l'omonimo edificio pubblico romano.\nDopo l'Editto di Tessalonica (380), che sanciva l'adozione del cristianesimo quale religione di Stato, l'organizzazione della Chiesa in diocesi tende a rispecchiare l'organizzazione civile del territorio, in particolare per la partecipazione ai concili provinciali, solitamente convocati dal metropolita.\nI sacerdoti esistevano nella cultura ebraica fino alla distruzione del tempio di Salomone e vennero ripresi dai cristiani attraverso quali punti di arrivo di un percorso iniziatico capaci di dispensare i sacramenti. La \"santa cena\", o sacramento dell'eucaristia, divenne presto il rito della celebrazione eucaristica, che nel IV secolo appare gi\u00e0 canonizzato nella sua struttura.\nDottrine cristologiche.\nUno dei problemi che maggiormente afflisse la Chiesa dei primi secoli furono le questioni cristologiche, cio\u00e8 inerenti alla natura di Cristo e collegate alla sostanza della nuova fede, cio\u00e8 alla definizione e al senso da dare alla dottrina da professare. Una certa discordanza di dottrine a culti era naturale in un territorio cos\u00ec vasto e influenzato da molteplici culture, e si era manifestata fin dal I secolo, ma non era nuova per esempio anche per l'ebraismo. La passione per le dispute filosofiche era d'altronde anche radicata nella filosofia greca, diffusa a livello popolare nel mondo ellenistico.\nDallo gnosticismo deriv\u00f2 il manicheismo, religione sincretica che fondeva vari elementi orientali. Ma la dottrina eretica di maggior rilievo fu l'arianesimo, predicata nel IV secolo da Ario di Alessandria, secondo la quale Cristo era il figlio di Dio a lui simile ma non identico, dal quale discendeva che Cristo non era un essere divino e Dio non si era sacrificato per l'umanit\u00e0 sulla Croce. Questa dottrina venne condannata nel Concilio di Nicea (325), mentre il nestorianesimo di Antiochia, che teorizzava una doppia natura umana e divina distinta in Ges\u00f9, venne condannata nel concilio di Efeso (431). Il caso di Ges\u00f9 come essere unicamente divino era invece predicato dal monofisismo, condannato dal concilio di Calcedonia nel 451. Il dilagare di queste dottrine alternative non poteva per\u00f2 essere arginato dai soli concili. Particolarmente preoccupante per gli esponenti della dottrina principale fu la conversione di intere popolazioni da parte di missionari che aderivano a una dottrina cristologica, come la conversione all'arianesimo di alcuni popoli germanici, o la diffusione del monifisismo in Siria, Egitto e Etiopia, dove ancora oggi esistono alcune comunit\u00e0, o del nestorianesimo dall'Arabia all'India fino alla Cina.\nIl monaco irlandese Pelagio sostenne sul finire del IV secolo l'irrilevanza del peccato originale rispetto al libero arbitrio; si oppose fermamente al pelagianesimo Agostino d'Ippona, fautore della \"predestinazione\" e della dipendenza dell'uomo dalla grazia divina.\nChiesa di Roma e Chiesa di Costantinopoli.\nLa divisione dell'impero si riflett\u00e9 anche nella Chiesa. Sebbene gi\u00e0 dal Concilio di Calcedonia fosse stato riconosciuto il primato morale del vescovo di Roma (detto papa forse da un termine siriaco che indicava i sacerdoti), derivante dal prestigio di Pietro apostolo, \"Principe degli Apostoli\" e primo vescovo dell'Urbe, considerata ancora \"caput mundi\", avversavano questo primato sia il Patriarca di Costantinopoli sia i \"metropoliti\" (vescovi delle diocesi vicine). Le due pi\u00f9 prestigiose diocesi di Oriente, (Antiochia e Alessandria), orgogliose delle proprie tradizioni e timorose di perdere le proprie specificit\u00e0 nell'ambito del mondo cristiano (entrambe erano profondamente influenzate dal monofisismo), vedevano invece negativamente la supremazia di Costantinopoli all'interno dell'impero bizantino e, alla vigilia del Concilio, avevano cercato invano di ottenere l'appoggio di Roma per far valere i propri diritti e la propria autonomia.\nMa se da un lato la chiesa Occidentale facente capo a Roma era esposta a mille pericoli per il disgregarsi dell'autorit\u00e0 imperiale, dall'altro si insedi\u00f2 nel vuoto istituzionale iniziando ad occuparsi anche di vicende politiche, cosa impensabile per la Chiesa costantinopolitana, rigidamente controllata dall'imperatore che le concedeva spazio solo in materia religiosa.\nAltre differenze risiedevano nell'uso del latino (a Occidente) piuttosto che del greco (a Oriente), o nell'attitudine pragmatica, meno speculativa e meno mistica della \"pars occidentis\" rispetto alla zona orientale.\nA met\u00e0 del V secolo la Chiesa di Roma riusc\u00ec a far valere il suo primato sulle altre chiese cristiane. Durante il pontificato di papa Leone I (440 - 461) infatti, la supremazia del vescovo di Roma sull'intero orbe cristiano fu sancita dal Concilio di Calcedonia e accettata gradualmente dalle altre sedi vescovili. Divenuta ben presto un potere parallelo a quello dell'imperatore, con un importante peso nella vita politica e istituzionale d'Occidente, riusc\u00ec ad attrarre nelle sue file fedeli di alto profilo culturale, spesso appartenenti alla casta senatoriale, come Cassiodoro. Tale situazione permise all'Occidente romano, di sganciarsi relativamente presto dalla tutela imperiale e, pur mantenendosi leale ai successori cristiani di Costantino, di badare soprattutto al rafforzamento della propria autonomia dal governo centrale, fino a divenire punto di riferimento istituzionale per le nuove nazioni barbare).\nSecondo taluni, le popolazioni occidentali erano pi\u00f9 abituate di quelle orientali all'autonomia e all'autogoverno (favorito anche dal municipalismo romano) e proprio questa caratteristica fin\u00ec per aumentare le distanze tra il governo centrale e la societ\u00e0, favorendo la disgregazione dell'Impero romano d'Occidente nel V secolo e conducendo all'emergere del feudalesimo medievale.\nMonachesimo.\nEsperienza fondamentale nel panorama della cultura cristiana \u00e8 quella del monachesimo, un modo di vivere la religione in maniera \"regolare\", cio\u00e8 soggetta a seguire una regola. I monaci seguivano l'indicazione di Cristo a disprezzare i beni terreni, infliggendosi un \"martirio incruento\" fatto di rinunce e sacrifici.\nIl monachesimo cristiano (dal greco \"monos\", solo) si svilupp\u00f2 in Egitto nel III secolo, ed era di tipo anacoretico, cio\u00e8 eremitico. Essi abbandonavano le citt\u00e0 oppure si isolavano dal mondo senza vagabondare, come gli stiliti. La Chiesa non amava molto queste espressioni, perch\u00e9 estremizzavano la fede dando spesso origine a deviazioni dottrinali ed a attriti con la societ\u00e0.\nVenne invece favorito il monachesimo \"cenobitico\", cio\u00e8 comunitario, che ebbe un primo esempio di rilievo con Pacomio (292-346) che fond\u00f2 una comunit\u00e0 nella regione egiziana del deserto della Tebaide (320 circa), organizzata secondo una regola con norme di comportamento spirituale e pratico. Altrettanto importante fu il centro creato da Basilio Magno in Cappadocia.\nIn Occidente il monachesimo fu quasi esclusivamente cenobitico, e seppe anche riorganizzare la produzione di generi alimentari nelle campagne.\nDiritto, usi e costumi.\nLe novit\u00e0 dell'intero sistema di diritto romano del periodo (da Diolceziano alla caduta dell'Impero romano d'Occidente) sono qui sotto esposte:\nEsercito.\nIl nuovo assetto organizzativo, tattico e strategico, che Diocleziano e Costantino I misero in atto, fu il frutto di un'inevitabile evoluzione che nella crisi del III secolo aveva trovato la causa e in Gallieno il primo artefice per la ricostruzione, due secoli dopo la grande riforma di epoca augustea. Tale nuovo assetto, frutto di un lento e graduale ripensamento dell'intero apparato militare romano, fu poi conservato per tutto il IV ed il V secolo e presso l'Impero romano d'Oriente sopravvisse almeno fino al VI secolo. Vi \u00e8 da aggiungere che la vera e propria riforma dell'esercito, nelle sue gerarchie di comando e nella sua struttura interna (dalla formazione di nuove unit\u00e0, a quella di nuove tipologie di funzionari), fu inaugurata non tanto da Diocleziano, ma da Costantino I e proseguita dai suoi successori.\nLa strategia dei due imperatori pu\u00f2 essere considerata, col senno di poi, efficacissima nel breve termine (le incursioni barbariche, infatti, vennero respinte senza problemi per buona parte del IV secolo), ma deleteria quanto ai suoi effetti finali, dato che i costi enormi per il mantenimento dell'esercito finirono per pesare sempre di pi\u00f9 su una struttura economica e produttiva gi\u00e0 in grave crisi. La pressione fiscale, infatti, aument\u00f2 a dismisura e spesso le legioni romane non esitavano a procurarsi il necessario per mantenersi requisendo beni e depredando gli stessi cittadini che in teoria erano chiamate a proteggere.\nRiforma di Diocleziano.\nLa vera grande riforma militare di Diocleziano fu soprattutto di tipo politico. Il nuovo imperatore dispose, prima di tutto, una divisione del sommo potere imperiale, dapprima attraverso una diarchia (due \"Augusti\", a partire dal 285/286) e poi tramite una tetrarchia (nel 293, tramite l'aggiunta di due \"Cesari\"), compiendo cos\u00ec una prima vera \"rivoluzione\" sull'intera struttura organizzativa dell'esercito romano dai tempi di Augusto. Questa forma di governo a quattro, se da un lato non fu cos\u00ec felice nella trasmissione dei poteri (vedi successiva guerra civile), ebbe tuttavia il grande merito di fronteggiare con tempestivit\u00e0 i pericoli esterni al mondo romano. La presenza di due Augusti e due Cesari facilitava, infatti, la rapidit\u00e0 dell'intervento armato e riduceva i pericoli che la prolungata assenza di un unico sovrano poteva arrecare alla stabilit\u00e0 dell'Impero.\nDiocleziano cre\u00f2 una vera e propria gerarchia militare sin dalle pi\u00f9 alte cariche statali, quelle dei \"quattro\" Imperatori, dove il pi\u00f9 alto in grado era l\"Augusto\" \"Iovio\" (protetto da Giove), assistito da un secondo \"Augusto\" \"Herculio\" (protetto da un semidio, Ercole), a cui si aggiungevano i due rispettivi \"Cesari\", ovvero i \"successori designati\". In sostanza si trattava di un sistema politico-militare che permetteva di dividere meglio i compiti di difesa del confine: ogni tetrarca, infatti, curava un singolo settore strategico e la sua sede amministrativa era il pi\u00f9 possibile vicino alle frontiere che doveva controllare (Treviri e Milano in Occidente; Sirmio e Nicomedia in Oriente), in questo modo era possibile stroncare rapidamente i tentativi di incursione dei barbari, evitando che diventassero catastrofiche invasioni come quelle che si erano verificate nel III secolo.\nLa nuova forma di governo messa in atto non era del tutto nuova per l'Impero romano: basti pensare alla prima diarchia di Marco Aurelio e Lucio Vero della fine del II secolo. \u00c8 da aggiungere che la divisione interna del mondo romano in quattro diversi settori strategici (a sua volta suddiviso in 12 diocesi, con l'aggiunta di numerose nuove province) port\u00f2, tuttavia, inevitabilmente ad un aumento del numero degli effettivi, con il conseguente irrigidimento del servizio di leva obbligatorio e l'introduzione del servizio di leva ereditario. Il numero delle legioni non solo fu aumentato, ma fu meglio distribuito: si cominciarono a utilizzare sempre pi\u00f9 spesso loro \"vexillationes\", riducendo il numero degli effettivi della \"legione madre\" a vantaggio di sue \"parti\" inviate in altri settori strategici, dai quali mai pi\u00f9 avrebbero fatto ritorno al \"campo base\".\nAnche il sistema difensivo dei confini venne reso pi\u00f9 elastico e \"profondo\": alla rigida difesa del \"vallum\" venne aggiunta una rete sempre pi\u00f9 fitta di \"castella\" interni, collegati tra di loro da un pi\u00f9 complesso sistema viario (un esempio su tutti: la \"strata Diocletiana\" in Oriente). In sostanza si pass\u00f2 da un sistema difensivo di tipo \"lineare\" ad uno \"pi\u00f9 profondo\" (sebbene non nelle proporzioni generate dalla crisi del III secolo, quando Gallieno e gli imperatori illirici erano stati costretti dai continui \"sfondamenti\" del \"limes\" a far ricorso a \"riserve\" strategiche molto \"interne\" rispetto alle frontiere imperiali), che vide un notevole ampliamento dello \"spessore\" del \"limes\", il quale fu esteso da una fascia interna del territorio imperiale ad una esterna, \"in Barbaricum\", attraverso la costruzione di numerose \"teste di ponte\" fortificate (anche oltre i grandi fiumi Reno, Danubio ed Eufrate), avamposti con relative vie di comunicazione e strutture logistiche.\nUna conseguenza di questa trasformazione delle frontiere fu anche l'aumento della protezione delle nuove e vecchie strutture militari, che vennero adeguate alle nuove esigenze difensive (tale necessit\u00e0 non era cos\u00ec urgente nei primi due secoli dell'Impero romano, dedicati soprattutto alla conquista di nuovi territori). Le nuove fortezze cominciarono cos\u00ec ad essere costruite, o ricostruite, in modo pi\u00f9 compatto nelle loro dimensioni (riducendone il perimetro complessivo), pi\u00f9 solide nello spessore delle loro mura (in alcuni casi si pass\u00f2 da uno spessore di 1,6 metri a 3,4 metri, come nel caso della fortezza di Sucidava) e con un maggior utilizzo di torri esterne, per migliorarne la difesa.\nDiocleziano, in sostanza, non solo intraprese una politica a favore dell'aumento degli effettivi, ma anche volta a migliorare e moltiplicare le costruzioni militari del periodo, sebbene queste ultime siano risultate, sulla base dei ritrovamenti archeologici, meno numerose di quanto non abbiano raccontato gli antichi ed i moderni.\nL'aspetto complessivo che l'esercito assunse conseguentemente all'operato di Diocleziano, lodato dallo storico Zosimo, \u00e8 quello di un apparato quantitativamente concentrato lungo le frontiere, che nello stesso tempo per\u00f2 manteneva un ristretto nucleo mobile centrale qualitativamente eccelso (un'evoluzione ulteriore di quanto aveva fatto Settimio Severo, con il posizionamento della \"legio II Parthica\" nei castra Albana, poco distante da Roma), il \"comitatus\". Diocleziano, infatti, perfezion\u00f2 ci\u00f2 che di buono era stato \"riformato\" sotto Gallieno e gli imperatori Illirici (da Aureliano a Marco Aurelio Probo, fino a Marco Aurelio Caro), i quali avevano adattato l'esercito alle esigenze della grande crisi del III secolo. Egli, difatti, trasform\u00f2 la \"riserva strategica mobile\" introdotta da Gallieno in un vero e proprio \"esercito mobile\" detto \"comitatus\" (\"compagnia\"), nettamente distinto dall'\"esercito di confine\" o \"limitaneo\". Probabilmente il \"comitatus\" dioclezianeo era costituito da due \"vexillationes\" (\"Promoti\" e \"Comites\") e da tre \"legiones\" (\"Herculiani\", \"Ioviani\" e \"Lanciarii\"), mentre la \"riserva strategica mobile\" di Gallieno era costituita unicamente da \"vexillationes\".\nPerfezionamento di Costantino.\nLe prime vere modifiche apportate da Costantino I nella nuova organizzazione dell'esercito romano, furono effettuate subito dopo la vittoriosa battaglia di Ponte Milvio contro il rivale Massenzio nel 312. Egli infatti sciolse definitivamente la guardia pretoriana ed il reparto di cavalleria degli \"equites singulares\" e fece smantellare l'accampamento del Viminale. Il posto dei pretoriani fu sostituito dalla nuova formazione delle schole palatine, le quali ebbero lunga vita poi a Bisanzio ormai legate alla persona dell'imperatore e destinate a seguirlo nei suoi spostamenti, e non pi\u00f9 alla Capitale.\nUna nuova serie di riforme furono poi portate a termine una volta divenuto unico \"Augusto\", subito dopo la sconfitta definitiva di Licinio nel 324. Il percorso che egli comp\u00ec, fu per\u00f2 graduale nel corso degli ultimi tredici anni di regno (dal 324 al 337, anno della sua morte). La guida dell'esercito fu sottratta ai prefetti del Pretorio, ed ora affidata a: il \"magister peditum\" (per la fanteria) ed il \"magister equitum\" (per la cavalleria). I due titoli potevano tuttavia essere riuniti in una sola persona, tanto che in questo caso la denominazione della carica si trasformava \"magister peditum et equitum\" o \"magister utriusque militiae\" (carica istituita verso la fine del regno, con due funzionari \"praesentalis\").\nI gradi pi\u00f9 bassi della nuova gerarchia militare prevedevano, oltre ai soliti centurioni e tribuni, anche i cosiddetti \"duces\", i quali avevano il comando territoriale di specifici tratti di frontiera provinciale, a cui erano affidate truppe di limitanei.\nCostantino, poi, aument\u00f2 ancora di pi\u00f9 gli effettivi dell'esercito, che arrivarono a contare fino a uomini (con Diocleziano erano circa i legionari), e, come si \u00e8 visto sopra, suddivise l'\"esercito mobile\" in \"centrale\" (unit\u00e0 \"palatinae\") e \"periferico\" (unit\u00e0 \"comitatenses\").\nEgli, oltre ad apportare la suddetta divisione dell'\"esercito mobile\", rovesci\u00f2 l'assetto complessivo dell'apparato bellico romano definito dal suo predecessore Diocleziano: fu espansa a dismisura la componente mobile ed indebolita quella di frontiera. In particolare, secondo lo storico Zosimo, questo nuovo assetto fu la causa del progressivo stanziamento delle popolazioni barbariche nei territori imperiali, nonch\u00e9 il degrado dei centri urbani in cui venivano acquartierate truppe eccessivamente numerose. Zosimo si lamentava, infatti, che lo stesso imperatore avesse rimosso dalle frontiere la maggior parte dei soldati, per insediarli nelle citt\u00e0 (si tratta della creazione dei cosiddetti \"comitatenses\"):\nNell'evoluzione successiva il generale in campo svolse sempre pi\u00f9 le funzioni di una sorta di ministro della guerra, mentre vennero create le cariche del \"magister equitum praesentalis\" e del \"magister peditum praesentalis\" ai quali veniva affidato il comando effettivo sul campo.\nIn genere le unit\u00e0 \"palatinae\" costituivano l'esercito dedicato ad un'intera Prefettura del Pretorio, mentre le unit\u00e0 \"comitatenses\" costituivano l'esercito dedicato a una singola Diocesi nell'ambito della Prefettura. Analogamente confer\u00ec all'\"esercito di confine\" una connotazione pi\u00f9 peculiare: le unit\u00e0 che lo costituivano furono definite \"limitanee\" (stanziate lungo i \"limes\") e \"riparienses\" (operanti lungo i fiumi Reno e Danubio) (in epoca teodosiana alcune di esse furono rinominate \"pseudocomitatenses\" quando trasferite nell'\"esercito mobile\").\nL'ultima profonda modifica apportata all'esercito, a seguito della quale esso assumeva definitivamente la forma riportata nella \"Notitia Dignitatum\", fu quella realizzata nel 365 da Valentiniano I (\"Augustus senior\" presso Milano) e suo fratello Valente (\"Augustus iunior\" presso Costantinopoli). Essi si spartivano presso la localit\u00e0 di Naessus le unit\u00e0 militari dell'Impero, le quali venivano fisicamente smembrate in due met\u00e0 dette rispettivamente \"\"senior\" (assegnate a Valentiniano I) e \"iunior\"\" (assegnate a Valente).\nOrganizzazione ai tempi della \"Notitia Dignitatum\" (inizi V secolo).\nLa nuova organizzazione politico/militare descritta dalla \"Notitia Dignitatum\" fu certamente il frutto di una lunga evoluzione durata circa un secolo, dalle dodici Diocesi di Diocleziano, passando attraverso il sistema costantiniano, per concludersi con la definitiva divisione dell'Impero romano in Occidentale ed Orientale voluta da Teodosio I ed in tredici diocesi.\nEcco come risulta suddivisa la scala gerarchica della parte Orientale, dove all'Imperatore rispondevano due prefetti del Pretorio, oltre a un \"Praefectus urbis Constantinopolitanae\", un \"Magister officiorum\" ed un \"Comes domesticorum\":\nA questa struttura seguiva parallelamente una conseguente divisione territoriale delle forze militari, come segue:\nIn Occidente la divisione era leggermente differente. All'Imperatore rispondevano sempre due prefetti del Pretorio, oltre a un \"Praefectus urbis Romae\", un \"Magister officiorum\" e un \"Comes domesticorum\", come segue:\nA questa struttura seguiva parallelamente una conseguente divisione territoriale delle forze militari, ma considerando anche che le forze andavano suddivise tra fanteria (\"Magister peditum praesentalis\") e cavalleria (\"Magister equitum praesentalis\"), come segue:\nEconomia.\nSe il III secolo fu un periodo di profonda crisi, il IV fu contraddistinto da una notevole ripresa non solo culturale ma anche economica, grazie soprattutto al ritorno all'ordine politico dovuto all'opera di Diocleziano e Costantino dopo il disastroso periodo dell'anarchia militare precedente. Tale ripresa fu pi\u00f9 vigorosa nella parte orientale dell'Impero, mentre in Occidente, interess\u00f2 soprattutto il Nordafrica, la Gallia Meridionale, alcune aree dell'Hispania e della Britannia. A partire dalle prime prime invasioni barbariche del V secolo (devastanti furono quelle del 406-407 nelle Gallie e del 408-410 in Italia) inizi\u00f2, nella parte occidentale, una lunga e progressiva decadenza ed agonia a livello di produzione agricola e di traffici commerciali, che insieme al calo demografico (dovuto a guerre, carestie ed epidemie) ed alla crisi delle citt\u00e0 port\u00f2 gradualmente ad un sistema economico chiuso ed autarchico (iniziatosi a manifestare fin dal III secolo), ovvero al sistema economico curtense dell'Alto Medioevo. Per l'Impero romano d'Oriente il V secolo fu invece un'epoca di sviluppo economico che si protrasse anche per buona parte del VI. A partire dal 540 - 550 circa, tuttavia, una profonda crisi demografica ed economica invest\u00ec ampie regioni del mondo bizantino, ripercuotendosi soprattutto sulle aree urbane, che, salvo contate eccezioni, entrarono in un secolare processo di decadenza.\nAgricoltura: crisi della produzione, spopolamento delle campagne e colonato.\nLa crisi produttiva, i cui sintomi si erano gi\u00e0 evidenziati durante l'Alto Impero, si manifest\u00f2 in tutta la sua virulenza nel III secolo con l'accentuarsi dell'instabilit\u00e0 politica. Le guerre civili e le scorrerie barbariche dell'epoca finirono per devastare anche le regioni pi\u00f9 fertili e le campagne cominciarono a spopolarsi (fenomeno degli \"agri deserti\"), anche perch\u00e9 i piccoli proprietari terrieri, che gi\u00e0 non se la passavano bene, dovevano affrontare da una parte i costi dovuti al mantenimento di interi eserciti che transitavano sui loro territori, dall'altra un peso fiscale diventato sempre pi\u00f9 intollerabile (basti pensare all'introduzione da parte di Diocleziano della \"iugatio\"-\"capitatio\").\nNel IV secolo la crisi agricola fu in gran parte riassorbita, grazie anche allo sviluppo del \"colonato\" (i latifondi furono suddivisi in piccoli lotti, affidati a coltivatori o \"coloni\" provenienti dalla categoria degli schiavi o dei braccianti salariati, che si impegnavano a cedere una quota del prodotto al padrone e a non abbandonare il fondo) che permise di recuperare alla produzione terreni prima trascurati: lo schiavo era incentivato ad accettare questa condizione giuridica perch\u00e9 aveva qualcosa di proprio che gli permetteva nutrire s\u00e9 e la sua famiglia (evitando anche il rischio dello smembramento del nucleo familiare per vendite separate), il lavoratore libero invece ebbe di che vivere, anche se dovette rinunciare a gran parte della propria autonomia perch\u00e9 obbligato a prestare i propri servizi secondo le esigenze del latifondista che gli aveva affidato in affitto la propria terra.\nTuttavia anche l'istituto del \"colonato\" presentava evidenti limiti. Molta gente, infatti, disperata ed esasperata dalle guerre e dagli eccessi della tassazione, si diede al brigantaggio (in Gallia i contadini ribelli furono detti bagaudi, in Africa nacque il movimento dei circoncellioni), taglieggiando viandanti e possidenti ed intercettando i rifornimenti, con grave aumento del danno per l'economia. Come se non bastasse, ricomparvero, soprattutto nel V e VI secolo malaria e peste (tenute sotto controllo nell'Alto Impero), che infierirono su popolazioni ormai indebolite dalle guerre e dalle endemiche carestie. Il risultato fu una grave crisi demografica ed economica, che colp\u00ec non solo le campagne, ma anche le citt\u00e0, dove erano confluiti i contadini fuggiti dai campi.\nGeneralmente gli studiosi contemporanei (da Piganiol a Brown, da Maier ad Heather) concordano sul fatto che l'economia agricola tardo-imperiale entr\u00f2 in un irreversibile processo di decadenza, in Occidente, non prima del V secolo. Peter Heather, ad esempio, sulla base di evidenze archeologiche e rilevamenti aerei, sostiene che, lungi dall'essere in declino, nel IV secolo la produzione agricola raggiunse forse il picco della sua produzione in tutta la storia romana. Il primo a smentire un'agricoltura in crisi nel IV secolo fu l'archeologo Tchalenko alla fine degli anni cinquanta: lo studioso scopr\u00ec nei pressi di Antiochia dei ruderi appartenenti a villaggi un tempo popolati da una popolazione di contadini abbastanza abbienti da potersi permettere case di ottima qualit\u00e0; l'analisi dei resti permisero di ricavare che la popolazione di quei villaggi aveva raggiunto il massimo della sua prosperit\u00e0 proprio all'inizio del IV secolo, mantenendoli fino al VII secolo senza mai declinare.\nRilevamenti aerei successivi, secondo Heather, \"hanno confermato che i villaggi siriani scoperti da Tchalenko non sono affatto un caso isolato di prospera comunit\u00e0 agricola tardoimperiale\". Per esempio, sia le province africane che quelle della Spagna e della Gallia meridionale, nonch\u00e9 la Britannia, conobbero un periodo di crescita dei livelli di produzione agricola nel IV secolo. Secondo Heather, \"le uniche zone in cui i livelli di prosperit\u00e0 non raggiunsero nel IV secolo il massimo o quasi dell'intera et\u00e0 romana sono l'Italia e\u2026 la Gallia Belgica e la Germania Inferiore\u2026\" Le province di frontiera sul Reno, infatti, erano sottoposte a continue incursioni da parte dei barbari, mentre l'economia dell'Italia declin\u00f2 nel tardo impero a causa della concorrenza con le province. Secondo Heather le testimonianze delle fonti non necessariamente sono in contrasto con le evidenze archeologiche: gli \"agri deserti\", lungi dall'essere aree un tempo coltivate ma poi abbandonate a causa dell'eccessivo fiscalismo, potrebbero essere state zone perennemente incolte come ad esempio territorio desertico.\nCommercio: disavanzo commerciale, crisi dei traffici ed inflazione.\nDato che nei primi secoli dell'et\u00e0 imperiale l'acquisto di enormi quantit\u00e0 di prodotti di lusso provenienti dalle regioni asiatiche era stato regolato con monete, soprattutto d'argento (monete romane sono state trovate anche in regioni molto lontane), la continua fuoriuscita di metallo prezioso (non bilanciata dalla produzione delle miniere, visto che i giacimenti erano ormai in esaurimento dopo secoli di sfruttamento) fin\u00ec per determinare nel Tardo Impero una rarefazione dell'oro e dell'argento all'interno dei confini imperiali, accelerando cos\u00ec la perversa spirale di diminuzione della quantit\u00e0 effettiva di metallo prezioso nelle monete coniate dai vari imperatori.\nIl fenomeno della svalutazione monetaria, gi\u00e0 praticato dagli imperatori nel corso dell'Alto Impero per diminuire la spesa pubblica reale, proprio negli anni settanta del III secolo cominci\u00f2 a causare bruschi aumenti nell'inflazione (accentuata dalla rarefazione delle merci, dovuta all'insicurezza diffusa nei traffici e nella produzione) e maldestri tentativi di porvi rimedio: l'imperatore Diocleziano prima nel 286 tent\u00f2 di stabilizzare la moneta coniando una buona moneta d'oro, l\"'aureus\", che tuttavia spar\u00ec subito dalla circolazione (venne tesaurizzata o fusa, in quanto non c'era fiducia nella stabilizzazione del mercato), poi nel 301 decise di imporre un calmiere (Editto sui prezzi massimi), che venne per\u00f2 subito eluso dalla speculazione (un fenomeno che adesso chiameremmo \"mercato nero\"). Un esempio dell'esplosione dei prezzi ce lo fornisce indirettamente Eberhard Horst:\nUn secondo fattore che comport\u00f2 la crisi commerciale, invece, furono le continue incursioni barbariche e lo sviluppo del brigantaggio, che provocarono gradualmente la chiusura dei circuiti commerciali mediterranei, a loro volta tendenti a circoscriversi progressivamente in aree pi\u00f9 ristrette. Si arriv\u00f2, cos\u00ec, a ripristinare gli scambi e le tasse in natura e in natura si pagavano i soldati, mediante l'erario militare. Ma il problema \u00e8 che cominciavano a scarseggiare anche le risorse naturali, a causa della crisi dell'agricoltura. La frammentazione politica seguita alle invasioni barbariche del V secolo provoc\u00f2, infine, la definitiva rottura delle relazioni commerciali all'interno del Mediterraneo, che contribu\u00ec ad accelerare il rapido abbassamento delle condizioni di vita ed il netto calo demografico nella parte occidentale dell'Impero.\nRiforme monetarie.\nLa riforma monetaria di Diocleziano, vide anche la creazione di una nuova serie di zecche imperiali dopo quelle sorte durante il precedente periodo dell'anarchia militare. Erano distribuite nelle diverse province, ad eccezione della \"Hispania\" (le principali): ad \"Alessandria\", \"Antiochia\", \"Aquileia\", \"Cartagine\", \"Londinium\", \"Mediolanum\", \"Nicomedia\", \"Sirmium\" e \"Tessalonica\".\nL'aureo torn\u00f2 ad un peso di 1/60 di libbra (= 5,45 g), fu introdotta una moneta in argento (attorno al 294), detta \"denarius argenteus\", con un peso pari a 1/96 di libbra ossia 3,41 g, tornando al peso della riforma monetaria di Nerone, peraltro con un titolo pari al 95%, altissimo per quell'epoca. Riguardo poi alle monete in bronzo o rame, l'antoniniano venne sostituito da una moneta chiamata \"follis\" del peso medio di circa 9,72 g (con valori compresi tra 11 e 8,5 g)\nEconomia e societ\u00e0: fiscalit\u00e0, professioni e disuguaglianza giuridica.\nIl costo crescente dell'esercito nel Tardo Impero (erano necessari continui aumenti di stipendio ed elargizioni per tenerlo quieto) e le spese della corte e della burocrazia (aumentata anch'essa in quanto al governo servivano sempre pi\u00f9 controllori che combattessero l'evasione fiscale ed applicassero le leggi nella vastit\u00e0 dell'Impero), non potendo pi\u00f9 ricorrere troppo alla svalutazione monetaria che aveva causato tassi d'inflazione incredibili, si riversarono, soprattutto tra il III ed il IV secolo (quando le dimensioni dell'esercito furono vicine ai uomini in armi, se non di pi\u00f9), sulle imposte con un intollerabile peso fiscale (riforma fiscale di Diocleziano attraverso l'introduzione della \"iugatio-capitatio\" nelle campagne e altre imposizioni fiscali per i centri urbani). Dato che i nullatenenti non avevano niente ed i ricchi contavano su appoggi e corruzione chi ne pag\u00f2 il costo furono il ceto medio (piccoli proprietari terrieri, artigiani, trasportatori, mercanti) e gli amministratori locali (decurioni), tenuti a rispondere in proprio della quota di tasse fissata dallo Stato (\"indizione\") a carico della comunit\u00e0 per evitare l'evasione fiscale. L'evergetismo, che era un munifico e magnifico vanto, divent\u00f2 sempre pi\u00f9 un'obbligazione imposta dal governo centrale. Le cariche pubbliche, che in precedenza erano ambite, significavano nel Tardo Impero gravami e rovina.\nPer arrestare la fuga dal decurionato, dalle professioni e dalle campagne, che divenne generale proprio con l'inasprimento della pressione fiscale tra il III e il IV secolo, lo Stato vincol\u00f2 ciascun lavoratore e i suoi discendenti al lavoro svolto fino ad allora, vietando l'abbandono del posto occupato (fenomeno delle \"professioni coatte\", che nelle campagne finir\u00e0 per dare avvio, attraverso il \"colonato\", a quella che nel Medioevo verr\u00e0 chiamata \"servit\u00f9 della gleba\"). L'avanzamento sociale (possibile solo con la carriera militare, burocratica o ecclesiale) non derivava dalla competizione sui mercati, bens\u00ec dai favori provenienti dall'alto. \u00c8 comprensibile, a questo punto, che molti considerassero l'arrivo dei barbari non tanto una minaccia, quanto una liberazione. Ormai si era scavato un solco profondo tra uno Stato sempre pi\u00f9 invadente e prepotente (soprusi dell'esercito e della burocrazia) e la societ\u00e0. Lo Stato che nel V secolo croll\u00f2 sotto l'urto dei barbari era uno Stato ormai privo di consenso.\nQuando le popolazioni germaniche occuparono i territori dell'Impero d'Occidente, si trovarono di fronte una societ\u00e0 profondamente divisa tra una minoranza di privilegiati e una massa di povera gente. La distanza sociale prima esistente tra lavoratori liberi e schiavi si era, infatti, ridotta notevolmente con l'istituzione del \"colonato\": entrambi erano dipendenti nella stessa misura dal ricco proprietario del fondo agricolo. Anche questo fenomeno, quindi, contribu\u00ec alla biforcazione della societ\u00e0 nelle due principali categorie sociali del Tardo Impero, profondamente differenti non solo per il censo (poveri e ricchi), ma anche per le condizioni giuridiche (con il fenomeno delle professioni coatte, infatti, la distanza economica tra classi ricche e classi povere divenne anche una distinzione di diritto, fissata dalla legge): gli \"inferiori\" (\"humiliores\"), cui appartenevano la massa dei \"coloni\" e dei proletari urbani, e i \"rispettabili\" (\"honestiores\"), cui appartenevano i grandi proprietari terrieri ed i vertici della burocrazia militare e civile. Solo agli \"humiliores\" erano riservate le punizioni pi\u00f9 dure ed infamanti, come la fustigazione e la pena di morte.\nSituazione economica e sociale dell'Occidente.\nLa maggior parte dell'Occidente romano non conobbe, durante il tardo Impero, lo stesso sviluppo dell'Oriente, che si protrasse fino a circa la met\u00e0 del VI secolo. L'Occidente era infatti pi\u00f9 lontano dalle grandi correnti commerciali del resto del mondo, il ceto medio contadino si era andato impoverendo e la struttura sociale era polarizzata tra classi molto abbienti ed altre poverissime, con i ceti medi urbani che non avevano la stessa consistenza numerica ed influenza che in Oriente.\nNel III secolo la Gallia settentrionale e la Rezia, erano state soggette a frequenti scorrerie barbariche e lo spopolamento e le devastazioni delle campagne furono molto pi\u00f9 accentuate che in altre province. In Spagna la produzione di olio and\u00f2 sempre pi\u00f9 diminuendo, mentre le grandi miniere chiusero del tutto gi\u00e0 verso la fine del IV secolo. Tuttavia in questo stesso secolo, come si \u00e8 gi\u00e0 accennato, alcune importanti aree occidentali conobbero un notevole sviluppo: fra queste la Spagna orientale, la Gallia meridionale e l'Africa. La stessa Pannonia poteva contare su vivaci mercati dovuti alla presenza dei soldati-consumatori delle legioni sul \"limes\" danubiano, nonostante fosse spesso soggetta alle incursioni germano-sarmatiche, che precedettero l'invasione degli Unni.\nLa Britannia non fu sfiorata dalla crisi del III secolo (nelle campagne attorno a Londinium sorsero ricche residenze rurali in quel periodo) e conobbe forse la sua epoca pi\u00f9 florida nel secolo successivo, ma dopo l'abbandono delle truppe romane agli inizi V secolo croll\u00f2 del tutto sotto l'urto delle invasioni degli Angli e dei Sassoni. Tra le province della sezione occidentale quella pi\u00f9 prospera fu sicuramente l'Africa proconsolare, la cui maggiore ricchezza derivava dall'ingente produzione d'olio nei latifondi (la met\u00e0 delle terre apparteneva a una decina di grandi latifondisti): Cartagine rimase a lungo la quinta citt\u00e0 dell'Impero, dopo Roma, Costantinopoli, Alessandria e Antiochia.\nMa nella prima met\u00e0 del V secolo anche l'Africa non seppe resistere alle scorrerie dei beduini del deserto e all'invasione dei Vandali. L'Italia infine, che da tempo non rappresentava la regione pi\u00f9 ricca dell'Impero, rimase in gran parte al margine della ripresa del IV secolo. Alcune citt\u00e0 del nord, tuttavia, si svilupparono notevolmente (Milano e, successivamente, Ravenna), altre conservarono la propria importanza (Aquileia, Capua) o buona parte della propria popolazione (Roma), altre ancora, come Ostia, continuarono ad ospitare nel proprio porto flotte cariche di generi alimentari che l'Annona distribuiva alle plebi turbolente che popolavano l'Urbe. La maggior parte del suolo italico tuttavia, fu colpita da un ristagno economico e demografico che coinvolse non solo molti centri urbani, ma anche, e soprattutto, le campagne.\nCrisi urbana e demografica in Occidente.\nLa forte instabilit\u00e0 politica, i saccheggi delle soldataglie romane (nel corso delle guerre civili) o barbariche, la stasi produttiva e l'insicurezza dei traffici impoverirono nel corso del Tardo Impero i ceti medi cittadini (artigiani e commercianti), i quali dovevano far fronte anche alla necessit\u00e0 di sfamare le moltitudini di contadini immigrati in citt\u00e0 dalle campagne in seguito alla crisi dell'agricoltura. Fino alla fine del IV secolo la parte occidentale dell'Impero era riuscita a sopperire in parte a questa esigenza grazie all'evergetismo dei notabili, ma di fronte alla crisi furono proprio le distribuzioni gratuite di denaro o generi alimentari ad essere tagliate. dal regno di Onorio in poi si prefer\u00ec fare beneficenza alla Chiesa, che nel V secolo si sostitu\u00ec alle istituzioni statali nelle opere di carit\u00e0, se non nell'amministrazione di molti centri urbani dell'Impero romano d'Occidente.\nIn quello stesso periodo, o ancor prima, i senatori latifondisti ed i ricchi imprenditori (banchieri, armatori, alti funzionari), che avevano privilegi esorbitanti e vivevano di rendita in un lusso sfarzoso, cominciarono a preferire la vita in campagna a quella in citt\u00e0. Nei loro stessi latifondi cominciarono a concentrarsi attivit\u00e0 industriali ed artigianali, capaci di renderli autosufficienti (la conseguenza fu un'ulteriore riduzione delle opportunit\u00e0 di lavoro per i ceti medi cittadini, gi\u00e0 in difficolt\u00e0 per la crisi dei traffici commerciali) e, nel caos generale che anticip\u00f2 la caduta dell'Impero romano d'Occidente, iniziarono a provvedere da s\u00e9 alla tutela delle loro propriet\u00e0, assoldando eserciti privati (i cosiddetti \"buccellarii\"). Lo Stato fin\u00ec per affidare loro quei compiti che non era pi\u00f9 in grado di assolvere, come la riscossione delle tasse dei coloni e dei contadini rimasti liberi nei villaggi, che si affidavano ormai a loro per la protezione delle proprie famiglie (fenomeno del \"patronato\"): su queste basi si svilupper\u00e0 la signoria feudale nel Medioevo. A partire dal V secolo la vita urbana in Occidente, pur se con alcune importanti eccezioni, fra cui Ravenna, capitale imperiale dal 402, entr\u00f2 in un processo di decadenza di lunga durata che si sarebbe protratto fino al X o XI secolo e che avrebbe coinvolto anche le campagne. In alcune aree, come l'Italia, si assistette ad un crollo demografico senza precedenti che raggiunse forse il suo culmine nel corso del VI secolo.\nAll'indomani della guerra gotica l'Italia, ridotta ormai ad un'economia di sussistenza, ospitava meno di met\u00e0 della popolazione che possedeva in et\u00e0 augustea, mentre Roma, che ancora all'inizio del V secolo aveva con ogni probabilit\u00e0 una popolazione che oscillava fra i e il milione di abitanti, accoglieva entro le sue mura solo alcune decine di migliaia di residenti.\nProsperit\u00e0 dell'Impero romano d'Oriente.\nQuando nel 330 Costantino trasform\u00f2 Bisanzio in una nuova capitale, \"Nova Roma\", conosciuta ben presto come Costantinopoli, l'Urbe aveva gi\u00e0 cessato da alcuni decenni di essere il centro politico ed economico dell'impero(). Costantinopoli, pur non riuscendo mai ad eguagliare Roma in numero di abitanti (), fu, dal punto di vista economico, molto pi\u00f9 vivace di quest'ultima. Non solo luogo del consumo, ma autentica capitale dei traffici e delle produzioni, mantenne questo ruolo, sia pure tra infinite vicissitudini, per un periodo di pi\u00f9 di mille anni, fino alla caduta per mano turca nel 1453.\nPi\u00f9 in generale, nell'Impero romano d'Oriente il sistema produttivo era ancora efficiente, gli scambi commerciali pi\u00f9 vivaci, ed il declino delle citt\u00e0 molto meno accentuato che in Occidente (l'eccezione era rappresentata dalle citt\u00e0 della Grecia, ormai impoverite da lunghi secoli di decadenza ed incapaci di riprendersi del tutto dopo i saccheggi dei Goti e dei Sarmati nel III secolo). L'economia urbana si reggeva sulla prosperit\u00e0 delle campagne, dove opportune misure garantirono la sopravvivenza della piccola propriet\u00e0 (soprattutto in Anatolia, Siria, Palestina ed Egitto) contro l'estendersi dei latifondi, con notevoli vantaggi per la produzione e la demografia (oltre a Costantinopoli, vale la pena citare fra le citt\u00e0 pi\u00f9 popolose Antiochia, Alessandria d'Egitto e Nicomedia). La disponibilit\u00e0 di moneta era poi garantita dalle esportazioni e sorresse l'artigianato e la piccola industria, gestiti o controllati dallo Stato. Furono cos\u00ec superate le difficolt\u00e0 derivanti dall'alto costo dei trasporti e dalla stasi dei commerci durante i frequenti conflitti. Lo Stato non riusc\u00ec invece a risolvere il male tipico del Tardo Impero: l'eccessivo fiscalismo per le spese dell'esercito e della burocrazia.\nIn ogni caso, l'Impero romano d'Oriente o Impero bizantino riusc\u00ec a resistere meglio agli assalti dei barbari, perch\u00e9 pi\u00f9 ricco di uomini e di risorse, meglio difendibile e meglio organizzato sul piano politico (autocrazia e centralismo bizantini: l'imperatore d'Oriente si considerava il vicario di Dio in terra, il che lo poneva al vertice non solo della gerarchia civile, ma anche di quella ecclesiastica. Si trattava di un dispotismo accettato senza problemi dalle popolazioni mediorientali ed egiziane, abituate da secoli all'adorazione sacrale del potere supremo. A differenza che in Occidente, il consenso e la subordinazione all'imperatore erano favoriti, nell'Oriente romano, anche dall'atteggiamento devoto della Chiesa orientale, che identificava le proprie fortune con la tenuta del governo centrale.\nCrisi urbana e demografica in Oriente.\nL'Oriente romano si articolava, fino ad et\u00e0 giustinianea, in una fitta e prospera rete urbana, salvo nei Balcani, dove fin dalla met\u00e0 VI secolo, a seguito delle invasioni degli Unni, Avari e Ostrogoti la vita cittadina venne duramente colpita e molte citt\u00e0 si erano andate spopolando oppure si erano ridotte ad agglomerati di ridotte dimensioni, come Tessalonica, la quale \u00abrimase in piedi come modesta enclave bizantina\u00bb. In piena auge era invece all'epoca la vita urbana nelle province asiatiche e in Egitto, oltrech\u00e9 a Costantinopoli, che raggiunse nei primi anni del regno di Giustiniano i abitanti. Subito dopo la capitale spiccavano per popolazione e prestigio le grandi metropoli di Alessandria e Antiochia (quest'ultima fino al terremoto del 528) entrambe con oltre abitanti. Numerose erano le citt\u00e0 di medie dimensioni come Laodicea, Efeso, Nicea, Gerusalemme, ecc. e a centinaia si contavano i piccoli centri con una popolazione inferiore ai abitanti, molti dei quali presentavano connotazioni tipicamente urbane.\nNel 541-542 per\u00f2, l'Impero fu flagellato dalla peste bubbonica cui fecero seguito altre epidemie mortifere nel 555, 558, 561, 573-574, 591, 599 e nei primi anni del VII secolo. Tali epidemie, precedute da una serie di calamit\u00e0 naturali furono un fattore, forse anche determinante, del crollo della vita urbana. Costantinopoli perse, a causa della peste del 542, da un terzo a met\u00e0 della sua popolazione e fra la met\u00e0 del VI e la met\u00e0 del VII secolo la vita urbana and\u00f2 spegnendosi. In alcune aree, come la Grecia, non si \u00e8 trovata traccia alcuna di attivit\u00e0 edificatoria fra il 600 e l'inizio del IX secolo. \u00abSe l'impero bizantino del primo periodo era un aggregato di citt\u00e0\u00bb, ha scritto un noto bizantinista, \u00abnel periodo medio pu\u00f2 descriversi come un aggregato di \"castra\" (fortezze)\u00bb.\nCultura.\nVitalit\u00e0 della cultura classica.\nLa cultura classica continu\u00f2 a mostrare una grande vitalit\u00e0 in epoca tardo-antica e a costituire un prestigioso strumento formativo delle classi dirigenti del mondo romano del tempo. In effetti \u00ab\u2026non vi \u00e8 differenza di rilievo\u2026\u00bb scrive Marrou, \u00ab\u2026fra il contenuto e i metodi dell'insegnamento o delle forme di vita intellettuale nella tarda antichit\u00e0 rispetto a quanto si riscontrava nella civilt\u00e0 ellenistica e romana dell'alto impero\u00bb. Solo una formazione di questo tipo permetteva infatti, allora come in precedenza, a persone di modesta estrazione di essere accolti nei ranghi delle classi superiori. Gli imperatori stessi dovevano dare l'esempio: due fondatori di dinastie, Costantino e Valentiniano I, spinti da un complesso di inferiorit\u00e0 culturale, chiamarono a corte dei precettori d'eccezione, Lattanzio e Ausonio, per educare i propri figli ed evitare che questi facessero, come loro, la figura di semi-analfabeti.\nLetteratura latina.\nAlla fine del IV secolo, e per molti secoli a venire, Roma era ancora un prestigioso punto di riferimento ideale non solo per l'Occidente, ma anche per l'Oriente. Si ha quasi l'impressione che la sua perdita di importanza politica, definitivamente sancita gi\u00e0 in epoca tetrarchica, le avesse quasi assicurato un ruolo di simbolo \"sovranazionale\" di Impero al tramonto. Alcuni grandi uomini di cultura di origine greco-orientale sentirono questo richiamo e scelsero il latino come lingua di comunicazione. \u00c8 il caso dello storico greco-siriano Ammiano Marcellino, che decise, dopo un lungo periodo di militanza come ufficiale dell'esercito, di trasferirsi a Roma, dove mor\u00ec attorno all'anno 400. Nella Citt\u00e0 Eterna scrisse il suo capolavoro \"Rerum gestarum libri XXXI\", pervenutoci purtroppo in forma incompleta. Quest'opera, serena, imparziale, vibrante di profonda ammirazione per Roma e la sua missione civilizzatrice, costituisce un documento di eccezionale interesse, dato il delicato e tormentato momento storico preso in esame (dal 354 al 378, anno della battaglia di Adrianopoli).\nAnche l'ultimo grande poeta pagano, il greco-egizio Claudiano (nato nel 375 circa), adott\u00f2 il latino nella maggior parte dei suoi componimenti (la sua produzione in greco fu senz'altro meno significativa) decidendo di passare gli ultimi anni della sua breve esistenza a Roma, dove si spense nel 404. Spirito eclettico ed inquieto, trasse ispirazione, nella sua vasta produzione tesa a esaltare Roma e il suo Impero, dai grandi classici latini (Virgilio, Lucano, Ovidio ecc.) e greci (Omero e Callimaco). Fra i letterati provenienti dalle province occidentali dell'Impero non si pu\u00f2 dimenticare il gallo-romano Claudio Rutilio Namaziano, che nel suo breve \"De reditu\" (417 circa) rese un vibrante e commosso omaggio alla citt\u00e0 di Roma che egli era stato costretto a lasciare per tornare nella su terra di origine, la Gallia.\nL'ultimo grande retore che visse e oper\u00f2 in questa parte dell'Impero fu il patrizio romano Simmaco spentosi nel 402. Le sue \"Epistulae\", \"Orationes\" e \"Relationes\" forniscono una preziosa testimonianza dei profondi legami, ancora esistenti all'epoca, fra l'aristocrazia romana e un'ancor viva tradizione pagana. Quest'ultima, cos\u00ec ben rappresentata dalla vigorosa e vibrante prosa di Simmaco, suscit\u00f2 la violenta reazione del cristiano Prudenzio che nel suo \"Contra Symmachum\" stigmatizz\u00f2 i culti pagani del tempo. Prudenzio \u00e8 uno dei massimi poeti cristiani dell'antichit\u00e0. Nato a Calagurris in Spagna, nel 348, si spense attorno al 405, dopo un lungo e travagliato pellegrinaggio fino a Roma. Oltre al gi\u00e0 citato \"Contra Symmachum\", \u00e8 autore di una serie componimenti poetici di natura apologetica o di carattere teologico fra cui una \"Psychomachia\" (Combattimento dell'anima), una \"Hamartigenia\" (Genesi del Peccato) ed un \"Liber Cathemerinon\" (Inni da recitarsi giornalmente).\nNel III, IV e V secolo la letteratura latina declin\u00f2, non cos\u00ec il pensiero giuridico, filosofico e teologico che diede i propri frutti pi\u00f9 alti in quel periodo. Si ricordano fra i giuristi Ulpiano, Papiniano e Giulio Paolo (inizi del III secolo) e, per ci\u00f2 che riguarda la teologia e la filosofia, i Padri della Chiesa San Girolamo, Sant'Ambrogio, San Paolino da Nola e Sant'Agostino, massima espressione del pensiero cristiano del primo millennio dell'era volgare. Agostino, avvicinatosi alla filosofia leggendo l\"Ortensio\" di Cicerone e le opere di Platone a dei neoplatonici, cerc\u00f2 di conciliare la classicit\u00e0 pagana con il nuovo messaggio cristiano. Svilupp\u00f2 negli anni maturi un poderoso \"corpus\" dottrinario la cui influenza si \u00e8 fatta sentire in et\u00e0 medievale (Pietro Abelardo, Ruggero Bacone, Duns Scoto ecc.), moderna (Martin Lutero, Giansenio, ecc.) e contemporanea (S\u00f8ren Kierkegaard in particolare). Il IV secolo \u00e8 anche il secolo di Ammiano Marcellino, un siro di madrelingua greca ma di espressione latina considerato il massimo storico romano di et\u00e0 tardo-imperiale.\nUrbanistica di Roma.\nCon la Tetrarchia si ebbe una ripresa dell'attivit\u00e0 edilizia, con la costruzione delle terme di Diocleziano (le pi\u00f9 grandi di sempre), della basilica e della grande villa di Massenzio sulla via Appia. L'incendio di Carino del 283, che aveva distrutto parte del centro cittadino, rese necessaria una ricostruzione, alacremente intrapresa, con i restauri al Foro di Cesare, alla Curia, al Tempio di Saturno, al teatro e ai portici di Pompeo. Forse risalgono a quegli anni i Cataloghi regionari, che contengono liste di edifici divisi per regione, dalla funzione non chiara, ma utilissimi per conoscere lo stato della citt\u00e0 verso la fine del periodo antico.\nMassenzio fu l'ultimo imperatore a scegliere la citt\u00e0 come sua residenza e capitale, e fu lui ad iniziare una delle ultime stagioni edilizie imperiali: oltre alla gi\u00e0 citata basilica, ricostru\u00ec il Tempio di Venere e Roma, innalz\u00f2 una nuova villa imperiale, un circo e un sepolcro per la sua dinastia sulla via Appia. Costantino sconfisse Massenzio, impresa celebrata con la costruzione dell'arco di Costantino (315 o 325), complet\u00f2 la costruzione della basilica nei Fori e inizi\u00f2 altri lavori come le Terme di Costantino, sul Quirinale.\nAlla sua epoca Roma, che continuava ad avere circa un milione di abitanti racchiusi in un perimetro di circa 20 chilometri, poteva contare su: 11 terme e 856 bagni privati (\"balnea\"), 37 porte, 29 grandi strade, centinaia di strade secondarie, 190 granai, 2 grandi mercati (\"macella\"), 254 mulini, 11 grandi piazze o fori, 1152 fontane, 28 biblioteche, 2 circhi, 2 anfiteatri, 3 teatri, 2 naumachie, 10 basiliche e 36 archi di marmo.\nPresto per\u00f2 l'attenzione di Costantino si rivolse alla costruzione di edifici cristiani e, soprattutto, decise di dedicarsi alla creazione di una nuova capitale monumentale, Costantinopoli. Del resto la scelta di nuove capitali imperiali gi\u00e0 da parte degli imperatori tetrarchi e poi di Costantino, fece s\u00ec che altre citt\u00e0 provinciali cominciarono ad essere abbellite di edifici pubblici, piuttosto che la stessa Roma. A Nicomedia in Bitinia, ad esempio, Diocleziano fece erigere senza dubbio edifici monumentali. Ultima e gigantesca opera di pubblica utilit\u00e0 realizzata a Roma, furono le terme di Diocleziano, costruite per servire i popolosi quartieri del Quirinale, Viminale e Esquilino. Per far posto alla gigantesca costruzione vennero demoliti molti edifici, alcuni dei quali vennero scavati in piazza della Repubblica mentre si costruiva la fermata della metropolitana.\nA Roma si continuarono a innalzare monumenti e archi onorari per tutto il V secolo, come l'arco di Graziano e Valente, quello di Teodosio, di Arcadio, di Onorio e di Teodorico (405), dei quali oggi non resta per\u00f2 traccia. Tra il 402 e il 405 vennero rifatte le porte nelle mura aureliane con l'aggiunta di torri rotonde ancora oggi esistenti.\nDa questo momento in poi le autorit\u00e0 urbane si limitarono a una semplice conservazione e restauro degli edifici della Roma antica, i quali, svuotati ormai di gran parte delle loro funzioni, andarono incontro a un inesorabile declino, con molti di essi distrutti volontariamente per usarne i materiali per nuovi edifici.\nI primi edifici di culto cristiani della citt\u00e0 furono soprattutto luoghi di riunione e centri comunitari organizzati in case private (\"domus ecclesiae\" e \"tituli\"), che prendevano il nome dal primitivo proprietario, in seguito spesso identificato con il santo titolare. Altri luoghi di culto e centri di sepoltura si trovavano fuori dalle mura, ugualmente presso terreni privati, senza che si distinguessero esteriormente da quelli pagani.\nA partire da Costantino si cominciarono ad erigere le prime grandi chiese cristiane: le basiliche di San Giovanni in Laterano, Santa Croce in Gerusalemme e le basiliche cimiteriali sorte presso le tombe dei martiri, spesso collegate ai mausolei della famiglia imperiale e con prevalente funzione cimiteriale (San Sebastiano sulla via Appia, San Lorenzo sulla via Tiburtina, Basilica dei Santi Marcellino e Pietro sulla via Labicana, Sant'Agnese sulla via Nomentana e la stessa basilica di San Pietro in Vaticano). Le chiese sorsero tuttavia in aree periferiche, in terreni di propriet\u00e0 imperiale, pur riprendendo la forma dei grandi complessi pubblici (principalmente basiliche e sale termali).\nFino alla fine del V secolo si continuarono inoltre a restaurare nella citt\u00e0 gli edifici pubblici e i templi pagani, ad opera della potente aristocrazia senatoriale, rimasta in gran parte legata alle tradizioni pagane.\nNegli anni successivi, si ebbero la costruzione di San Paolo fuori le mura (iniziata nel 384 per intervento diretto degli imperatori cristiani Valentiniano II, Teodosio I e Arcadio) e di Santa Maria Maggiore (iniziata intorno al 420).\nLe trasformazioni in chiese di alcuni degli antichi \"tituli\" e le nuove costruzioni venivano finanziate da papi e presbiteri o da ricchi privati cristiani, inglobando spesso le case pi\u00f9 antiche, e con la scelta di luoghi pi\u00f9 vicini al centro cittadino. Il papa esercitava forse sin dall'inizio una qualche forma di controllo e solo a partire dalla met\u00e0 del V secolo l'erezione di nuove chiese divenne una sua prerogativa. Sorsero cos\u00ec le chiese dei Santi Giovanni e Paolo, di San Vitale, di San Marco, di San Lorenzo in Damaso, di Sant'Anastasia, di Santa Sabina, di San Pietro in Vincoli, di San Clemente, di Santo Stefano Rotondo.\nLa posizione decentrata della cattedrale di San Giovanni in Laterano, che si andava accentuando in seguito all'inizio dello spopolamento della citt\u00e0, fece s\u00ec che numerose altre chiese cittadine fossero dotate di battisteri, che si aggiungevano al costantiniano Battistero Lateranense.\nAlarico dei Visigoti marci\u00f2 verso Roma e la saccheggi\u00f2 clamorosamente nel 410. Il sacco di Alarico non fu il pi\u00f9 drammatico della storia della citt\u00e0: vi furono episodi cruenti, ma il re visigoto era cristiano (a differenza della sua popolazione) e rese omaggio alle tombe degli Apostoli, rispettando la sacralit\u00e0 del \"caput mundi\". Al sacco segu\u00ec una certa flessione demografica, ma ancora attorno alla met\u00e0 del V secolo sembra che Roma continuasse ad essere la citt\u00e0 pi\u00f9 popolosa delle due parti dell'Impero, con una popolazione non inferiore ai abitanti. Nonostante ci\u00f2 la violazione dell'Urbe sconvolse il mondo antico, ispirando il \"De civitate Dei\" di Sant'Agostino, che si chiedeva come Dio avesse potuto permettere una profanazione cos\u00ec inaudita.\nDi nuovo Genserico dei Vandali guid\u00f2 via mare il suo popolo dal Nordafrica verso Roma nel 455. Sebbene essi fossero cristiani (anche se convertiti all'arianesimo), saccheggiarono Roma in forma molto pi\u00f9 spietata di quanto avesse fatto Alarico quarantacinque anni prima. Tale saccheggio fu formalmente giustificato da Genserico con il desiderio di riprendere la citt\u00e0 dall'usurpatore Petronio Massimo, assassino di Valentiniano III.\nLa caduta dell'Impero romano d'Occidente nel 476 non cambi\u00f2 molto le cose per Roma. Gli Eruli di Odoacre e quindi gli Ostrogoti di Teodorico continuarono, come gli imperatori che li avevano preceduti, a governare l'Italia da Ravenna. L'amministrazione della citt\u00e0 era affidata al Senato, da lungo tempo privato dei suoi originari poteri, e sempre maggiore importanza acquistava il Papa, che in genere veniva da una famiglia senatoria. Durante il regno di Teodorico venivano ancora restaurati gli edifici pubblici cittadini a cura dello stato.\nArchitettura di Roma antica sotto Diocleziano e Costantino.\nRoma fu ornata dalle terme di Diocleziano, inaugurate nel 306. Egli provvedette soprattutto a ristrutturare preesistenti edifici pubblici di epoche precedenti come la Basilica Giulia e la Curia (entrambe nel 303). Massenzio, l'ultimo imperatore realmente romano, quando fu residente a Roma, dal 306 al 312, fece erigere: la basilica di Massenzio, il tempio del Divo Romolo in onore del figlio Valerio Romolo (nel 307-309), la propria villa lungo la via Appia, con annesso omonimo circo (311 ca.) e il mausoleo di Valerio.\nLe terme di Diocleziano (\"Thermae Diocletiani\"), le pi\u00f9 grandi Terme della Roma antica, furono iniziate nel 298 dall'imperatore Massimiano, nominato \"Augustus\" dell'Occidente da Diocleziano, e aperte nel 306, dopo l'abdicazione di entrambi. L'edificio in mattoni, posto sul colle Viminale, in un recinto di 380 x 365 m, occupava quasi 14 ettari, e ancora nel V secolo Olimpiodoro affermava che contavano 2400 vasche. Il blocco centrale misurava 250 x 180 m e potevano accedere al complesso fino a tremila persone contemporaneamente. Per dare l'idea della loro maestosit\u00e0, \u00e8 sufficiente ricordare che il colonnato semicircolare dell'attuale piazza della Repubblica (gi\u00e0 piazza Esedra), realizzato alla fine dell'Ottocento da Gaetano Koch, ricalca esattamente l'emiciclo dell'esedra delle Terme. Erano alimentate da un ramo dell'Acqua Marcia che partiva da Porta Tiburtina e conduceva l'acqua in una cisterna lunga pi\u00f9 di 90 m, detta la \"botte di Termini\", che poi fu distrutta nel 1876 per fare spazio alla stazione Termini, che prese il nome niente meno che dalle \"terme\" stesse. La straordinaria vastit\u00e0 dell'impianto, e la sua distanza dai luoghi in cui si era ristretta la scarsa popolazione romana dopo la caduta dell'impero, fecero s\u00ec che dal XVI secolo in poi diverse strutture edilizie si annidassero nel grande recinto che - ancora integro nel XVIII secolo, come si vede nella pianta del Nolli - \u00e8 giunto tuttavia fino ai nostri giorni ancora ben riconoscibile.\nIl tempio del Divo Romolo si trova nell'area archeologica del Foro Romano lungo la Sacra via summa, alle spalle del cosiddetto \"carcer\" repubblicano, tra il tempio di Antonino e Faustina e la basilica di Massenzio. In origine venne costruito come vestibolo circolare di accesso al Tempio della Pace (75), ma dopo l'abbandono del complesso imperiale, Massenzio lo riutilizz\u00f2 come tempio dedicato al figlio, Valerio Romolo, prematuramente scomparso nel 309 e divinizzato. In seguito, quando un'aula del Tempio della Pace venne trasformata nella basilica dei Santi Cosma e Damiano nel VI secolo, fu utilizzato come vestibolo della chiesa.\nIl circo di Massenzio, detto anche \"circo di Romolo\" era un circo romano, fatto edificare intorno al 311 dall'imperatore Massenzio, all'interno del complesso edilizio inscindibile costruito al terzo miglio della via Appia, e che includeva la villa di Massenzio e il mausoleo del figlio Valerio Romolo. La villa si configurano come l'ultimo atto della trasformazione di un'originaria villa rustica repubblicana del II secolo a.C., costruita in posizione scenografica sul declivio di una collina rivolta verso i Colli Albani. Dopo una fase risalente al primo impero, nel II secolo la villa sub\u00ec una radicale trasformazione ad opera di Erode Attico che la inglob\u00f2 nel suo Pago Triopio.\nLa Basilica di Massenzio o, pi\u00f9 propriamente, \"di Costantino\", fu l'ultima e la pi\u00f9 grande basilica civile del centro monumentale di Roma (100 x 65 metri), posta all'estremit\u00e0 nord-est su quella che anticamente era il colle della Velia e che raccordava il Palatino con l'Esquilino. Non faceva parte del Foro Romano propriamente detto (pur rientrando oggi nell'area archeologica che lo comprende, estesa fino alle pendici della Velia), ma era nelle immediate adiacenze di esso. Nelle fonti antiche la basilica \u00e8 ricordata come \"Basilica Nova\", o \"Basilica Constantini\", o \"Basilica Constantiniana\". La basilica fu inizialmente fatta costruire da Massenzio agli inizi del IV secolo e fu terminata e modificata da Costantino I in prossimit\u00e0 del tempio della Pace, gi\u00e0 probabilmente in abbandono, e del tempio di Venere e Roma, la cui ricostruzione fece parte degli interventi massenziani. La sua funzione era prevalentemente di ospitare l'attivit\u00e0 giudiziaria di pertinenza del prefetto urbano. Nell'abside venne collocata una statua colossale, acrolito costruito parte in marmo e parte in legname e bronzo dorato, alto 12 m. La statua raffigurava in origine lo stesso Massenzio e in seguito venne rilavorata con i tratti di Costantino. Alcune parti marmoree superstiti furono scoperte nel 1487 e sono ora nel cortile del palazzo dei Conservatori sul Campidoglio (Musei Capitolini). La sola testa misura 2,60 m e il piede 2 m.\nL'architettura dell'arco di Costantino, inaugurato nel 315, \u00e8 grandiosa, di equilibrata armonia, con un corredo scultoreo in buona parte di spoglio da monumenti anteriori (fregio spezzato e Daci prigionieri di epoca traianea, tondi adrianei, pannelli aureliani), in una sorta di commemorazione di tutti gli imperatori pi\u00f9 amati, dopo Augusto, che concorrevano a onorare Costantino. Di nuova fabbricazione furono alcuni rilievi in vari punti dell'arco e soprattutto uno stretto fregio ricco di figure che inizia nell'angolo verso il Foro, si inserisce tra i fornici minori e i tondi adrianei e si conclude sul lato nord con le grandi composizioni dell\"Oratio\" e della \"Liberalitas\" di Costantino, nel punto dove in precedenza si trovavano di solito scene di sacrificio e processioni pagane. Le scene raccontano le principali vicende della guerra contro Massenzio: la \"partenza da Milano, l'Assedio di Verona, la battaglia di Ponte Milvio, l'ingresso a Roma\" e le due gi\u00e0 citate scene di cerimonia pubblica.\nLe terme di Costantino erano un complesso termale costruito sul colle Quirinale, da Costantino I intorno al 315, e forse iniziato sotto Massenzio. Si trovavano in corrispondenza del terrapieno sorretto da muraglione di villa Aldobrandini, tagliato poi da via Nazionale. I resti delle terme furono distrutti con la costruzione di Palazzo Rospigliosi e con l'apertura della via. Le terme erano piuttosto piccole ed esclusive, soprattutto se confrontate con le vicine terme di Diocleziano, grandiose ma dalla clientela sicuramente \"popolare\". Da queste terme provengono le statue dei Dioscuri poste attualmente alla base dell'obelisco del Quirinale nell'omonima piazza, due statue di Costantino (una oggi nella basilica di San Giovanni in Laterano e una sulla balaustra di piazza del Campidoglio), una di suo figlio Costantino II come cesare.\nA Roma Costantino fece costruire la prima basilica cristiana, San Giovanni in Laterano (314-324?), posta accanto al palazzo Lateranense che assegn\u00f2 al vescovo, dove forse aveva risieduto gi\u00e0 Massenzio. Altri edifici di culto furono la chiesa dei Santi Marcellino e Pietro, il mausoleo per la madre Elena (oggi Tor Pignattara) e una piccola basilica sul luogo della tomba dell'apostolo Pietro, poi trasformata in grande basilica a cinque navate, modellata su San Giovanni, a partire dal 324 e terminata da Costantino II. Altre basiliche del periodo furono la Basilica di San Lorenzo fuori le mura (dal 315) e l'antica basilica di San Pietro in Vaticano (326-333). Novit\u00e0 delle basiliche costantiniane rispetto al loro modello (le basiliche civili romane) furono il transetto, di origine ancora discussa, e l'arco trionfale che inquadra l'abside sul lato minore. Si diffuse inoltre la copertura a capriate piuttosto che con le volte di gittate in opera cementizia.\nLa chiesa di Santa Costanza era il mausoleo per la figlia di Costantino, Costantina, ed era impostato a pianta centrale con una cupola poggiante su un anello di doppie colonne. Oggi \u00e8 una chiesa sita in via Nomentana, all'interno del complesso monumentale di Sant'Agnese fuori le mura. Fu fatto costruire nel 350, come proprio mausoleo, da Costantina, figlia di Costantino I, a ridosso della Basilica costantiniana, presso la sepoltura di sant'Agnese, della quale Costantina era una devota. Vi furono sepolte sia Costantina sia la sorella Elena. L'edificio fu detto \"di Santa Costanza\" a seguito del fatto che Costantina erroneamente fu scambiata per una santa.\nArte.\nL'arte dioclezianea e della tetrarchia rappresent\u00f2 la produzione artistica che si svilupp\u00f2 durante il regno del grande imperatore dalmata e negli anni immediatamente successivi, cio\u00e8 dal 284 fino agli inizi del IV secolo, allorquando Costantino I prese il potere e sconfisse i rivali ripristinando il sistema del sovrano unico). In questo periodo permasero alcune tendenze classicheggianti dell'et\u00e0 di Gallieno, come i rilievi attribuiti all\"Arcus Novus\" del 294 con figure di Vittorie e barbari (Firenze, giardino di Boboli). La vera novit\u00e0 fu rappresentata dalla moltiplicazione delle capitali imperiali, abbellite con importanti monumenti, spesso eretti in una sorta di competizione tra i vari imperatori. Diocleziano a Nicomedia, in Bitinia, fece edificare costruzioni monumentali, di cui sono rimasti solo dei resti insignificanti che non sono mai stati studiati adeguatamente.\nL'arte costantiniana, che si colloca nel IV secolo durante il dominio dell'imperatore Costantino I (indicativamente dal 312) al 337), rappresent\u00f2 l'affermazione dello stile plebeo nell'arte ufficiale anche prodotta da Senato, soprattutto a partire dal fregio dell'Arco di Costantino. Ma accanto allo stile \"plebeo\" sopravvive la corrente espressionistica del III secolo (uso del trapano, accentuato chiaroscuro) e prende il via una corrente classicismo aulico ispirata all'arte augustea, la cosiddetta \"rinascenza costantiniana\".\nL'arte teodosiana (indicativamente dal 379 al 450), svilupp\u00f2 una corrente classicheggiante, dai toni aulici e preordinati a una precisa etichetta che dettava forme e contenuti, ancora pi\u00f9 che nel precedente periodo dell'arte costantiniana. Le reminiscenze ancora presenti durante il regno di Anastasio I (491-518) sono considerate, forse erroneamente, uno stile \"tardo-teodosiano\".\nL'arte paleocristiana designa, invece, la produzione artistica dei primi secoli dell'era cristiana, compresa entro limiti di spazio e di tempo convenzionali: le testimonianze pi\u00f9 importanti risalgono in genere al III-IV secolo, poi si inizia a parlare anche di arte dei singoli centri artistici: arte bizantina, arte ravennate, ecc. L'arte paleocristiana comunque si situa nell'orbita di Roma imperiale ed ha il suo momento di massimo splendore fra i primi decenni del IV secolo e gli inizi del VI secolo, fino al 604, anno della morte di papa Gregorio I, tanto che l'ideale cristiano assunse, ai suoi inizi, le forme offerte dall'arte della tarda antichit\u00e0. Una specifica iconografia cristiana si svilupp\u00f2 solo gradualmente e in accordo col progredire della riflessione teologica."}
{"id": "1274513", "revid": "339392", "url": "https://it.wikipedia.org/wiki?curid=1274513", "title": "Scout Camminiamo Insieme", "text": ""}
{"id": "1274517", "revid": "775372", "url": "https://it.wikipedia.org/wiki?curid=1274517", "title": "Codex (Warhammer 40.000)", "text": "Un codex \u00e8 un libro su Warhammer 40.000 che descrive background, regole speciali, informazioni sulle miniature, sulle tattiche di gioco e su come dipingere i modellini di un particolare esercito. \nI codex sono fondamentali per giocare a Warhammer 40.000 (oppure a Warhammer classico), in quanto senza il codex il giocatore non sa quali siano le informazioni necessarie per giocare ogni modello (come per esempio il costo in punti, l'attacco, il movimento ecc.). C'\u00e8 un codex per ogni esercito di Warhammer Classic e uno per ogni esercito di Warhammer 40.000. Del codex generalmente ci sono 2 o 3 versioni in quanto a seconda delle edizioni del gioco le regole/abilit\u00e0 speciali di uno o pi\u00f9 personaggi possono variare, e quindi per informare tutti i giocatori che giocano quel particolare esercito \u00e8 necessario distribuire un'altra edizione del codex, rendendo le regole/abilit\u00e0 speciali presenti nella versione vecchia non pi\u00f9 utilizzabili. Il codex non va confuso con il Regolamento Ufficiale di Warhammer, che dispendia le regole generali del gioco."}
{"id": "1274518", "revid": "177744", "url": "https://it.wikipedia.org/wiki?curid=1274518", "title": "Transistor 3D", "text": "Con il termine 3D transistor si indica una particolare evoluzione dei transistor tradizionali che non prevede un progetto planare ma tridimensionale. Lo sviluppo di transistor con struttura tridimensionale \u00e8 stato portato avanti da diverse societ\u00e0 e gruppi di ricerca (tra questi uno dei pi\u00f9 attivi \u00e8 sempre stata Intel) e la caratteristica peculiare di tali soluzioni \u00e8 quella di contenere non uno, ma 3 \"gate\".\nNel 2007 Intel aveva annunciato che questo tipo di transistor avrebbe potuto debuttare nel 2009 nei futuri processori basati sulle architetture Westmere e Sandy Bridge costruiti con processo produttivo a 32 nm, ma successivamente non si hanno pi\u00f9 avuto conferme in tal senso ed \u00e8 apparso quindi probabile uno slittamento di tale rivoluzione ai processi produttivi ancora pi\u00f9 evoluti. Tale fatto \u00e8 poi stato confermato da Intel nel corso del 2011, avendo annunciato l'impiego di tale tecnologia nei processori a 22 nm basati su architettura Ivy Bridge.\nCaratteristiche tecniche.\nI primi transistor 3D erano stati annunciati originariamente nel 2002 ma, successivamente, le notizie al riguardo erano diventate molto scarne e diradate nel tempo; a met\u00e0 2007 Intel torn\u00f2 a parlare di questo progetto, segno che esso non fosse mai stato abbandonato dal produttore statunitense, malgrado l'esiguit\u00e0 delle informazioni rilasciate alla stampa. In occasione di quest'ultimo evento, Intel dichiar\u00f2 che abbinando il processo produttivo a 32 nm con questo nuovo tipo di transistor si sarebbe potuto ottenere un consistente aumento dell'efficienza dei processori, quantificando la riduzione dei consumi in ben il 35% rispetto a quanto ottenibile mediante l'utilizzo di transistor tradizionali.\nApparve immediatamente chiaro come l'introduzione dei transistor 3D sarebbe diventata una vera e propria rivoluzione, la prima dal 1950, anno di creazione dei primi transistor \"tradizionali\", nella progettazione del componente base di un qualsiasi circuito integrato. La differenza fondamentale dei nuovi transistor rispetto a quelli classici risiede nel posizionamento e nel numero dei \"gate\"; se nei transistor tradizionali (che hanno una struttura planare) \u00e8 presente un unico gate posizionato in piano attraverso il substrato, nei transistor 3D (chiamati anche \"tri-gate transistor\") sono presenti ben 3 gate, e in particolare uno di questi \u00e8 posizionato sopra gli altri 2, disposto verticalmente e consentendo un'area 3 volte maggiore per lo spostamento degli elettroni.\nVantaggi del nuovo transistor.\nSecondo Intel, lo sviluppo di questo nuovo tipo di transistor andr\u00e0 a risolvere un problema che con il susseguirsi delle generazioni dei processi produttivi sta rapidamente diventando difficile da arginare: man mano che i transistor diventano pi\u00f9 piccoli infatti, la dispersione di corrente (chiamata anche Power Leakage) aumenta durante lo stato \"off\" in cui il transistor dovrebbe interdire il passaggio di cariche, aumentando di conseguenza anche il consumo di corrente del dispositivo. Si tratta di un problema che Intel ha dovuto affrontare nella sua forma pi\u00f9 grave al momento del passaggio al processo produttivo a 90 nm introdotto con i Pentium 4 Prescott che consumavano fino a 115\u00a0W.\nNel tempo sono poi state sviluppate altre tecniche per limitare i fenomeni di dispersione della corrente, e tra queste una delle pi\u00f9 importanti \u00e8 arrivata a fine 2007 ad opera della stessa Intel al momento del passaggio dal processo produttivo a 65 nm verso quello a 45 nm; nei processori basati su quest'ultimo, venivano impiegati \"high-k dielectrics\" (strati dielettrici, quindi isolanti, ad alta costante k, ovvero \"maggiormente isolanti\"), uniti a \"metal gate transistors\" (transistor con terminale di \"gate\" metallizzato) a base di afnio. L'utilizzo di \"high-k dielectrics\" ha consentito di aumentare lo spessore dello strato dielettrico e allo stesso tempo aumentare l'effetto di campo del gate, il che si \u00e8 tradotto in una corrente maggiore in stato \"on\", meno intensa in stato \"off\", e una significativa diminuzione delle dispersioni. Grazie a questo fatto, si \u00e8 cos\u00ec ottenuta una riduzione di circa il 30% della potenza richiesta per la commutazione on/off dei transistor, aumentando di conseguenza del 20% l'efficienza della corrente, che si rispecchia direttamente in un aumento del 20% delle prestazioni.\nL'innovazione introdotta con il processo produttivo a 45 nm, se pure significativa per contenere il consumo massimo, ha conservato comunque la tradizionale struttura planare del transistor. Nel transistor 3D, l'aggiunta di 2 gate consentir\u00e0 un aumento di corrente in transito all'interno del dispositivo ma senza il corrispondente aumento della dispersione, dato che i \"canali\" attraverso cui potranno transitare i portatori di carica saranno 3 e non pi\u00f9 uno unico.\nPrimi prototipi.\nIn occasione dell'evento svoltosi nel 2007 (che \u00e8 rimasto l'ultimo in cui Intel avesse accennato a questa tecnologia prima del nuovo annuncio del 2011) in cui venivano mostrate alcune tecnologie allo studio per gli anni successivi, Intel mostr\u00f2 alcune immagini riprese al microscopio elettronico dei primi prototipi di transistor 3D, che a quell'epoca venivano ancora realizzati a 65 nm. Sembra che tali prototipi fossero il 45% pi\u00f9 veloci rispetto ai normali transistor planari (sempre a 65 nm) a fronte per\u00f2 di una dispersione di corrente inferiore di ben 50 volte.\nIntel tenne immediatamente a precisare come la data di rilascio prevista allora (il 2009, abbinato al processo produttivo a 32 nm) fosse solo indicativa e tutt'altro che certa data l'immaturit\u00e0 dello stadio di sviluppo. Una tale rivoluzione infatti, al di l\u00e0 dei problemi progettuali e di resa produttiva, ne porta ovviamente moltissimi altri di correlati, anche nello sviluppo stesso delle architetture dei processori e degli impianti produttivi. Alle domande dei giornalisti che chiedevano quali fossero le \"fasi\" necessarie per poter avere tali transistor 3D nei prodotti commerciali, Intel dichiar\u00f2 che innanzitutto era necessario mettere a punto il nuovo processo produttivo (cosa che poi \u00e8 regolarmente avvenuta nel corso 2009, secondo i tempi effettivamente previsti) e successivamente ottenere una buona resa produttiva per questo nuovo tipo di componente.\nI prodotti commerciali arriveranno con un paio d'anni di ritardo sul previsto, a fine 2011, ma abbinati al nuovo processo produttivo a 22 nm.\nAlcune considerazioni.\nPer comprendere quanto possa essere difficoltosa la creazione di interi processori il cui \"mattone fondamentale\" sia completamente rivoluzionario, \u00e8 sufficiente considerare una delle pi\u00f9 note Leggi di Moore (uno dei fondatori della stessa Intel) secondo la quale la densit\u00e0 di transistor all'interno di un processore raddoppia ogni 18/24 mesi e, se si pensa che gi\u00e0 alla fine del 2007 arrivarono i processori a 4 core (basati su core Yorkfield), prodotti a 45 nm e composti da 820 milioni di transistor, \u00e8 chiaro come prodotti a 32 nm potrebbero teoricamente, contenere fino a 1,5 miliardi di transistor (in realt\u00e0 gi\u00e0 il primo processore a 8 core, Beckton basato ancora sul processo produttivo a 45 nm ne conteneva ben 2,3 miliardi, sebbene si tratti di un prodotto riservato ai sistemi server di fascia pi\u00f9 alta).\nRealizzare simili CPU \u00e8 molto complicato anche mediante l'utilizzo di transistor tradizionali e quindi appare evidente come la loro possibile realizzazione utilizzando i transistor 3D richieda assolutamente una tecnologia produttiva e uno sviluppo assolutamente a punto; grazie alla riduzione della dispersione si potrebbero ottenere anche processori mobile in grado di offrire autonomie ai sistemi portatili che sfiorerebbero le 8 ore. In effetti, gi\u00e0 agli inizi del 2006 Intel annunciava il proprio impegno a fornire 10 ore di autonomia ad un sistema portatile entro il 2010, cosa che non \u00e8 ancora realizzabile se non mediante l'uso combinato di 2 batterie.\nProprio a questo proposito, Intel nel 2007 aveva candidamente annunciato di essere ancora lontana dall'essere in grado di \"stipare\" 1 miliardo di transistor 3D all'interno di un unico processore e si era quindi dimostrata cauta nell'utilizzo di questa tecnologia. Gli sviluppi raggiunti fino a quel momento lasciavano ben sperare ma, in questi campi, l'imprevisto che blocca un progetto \u00e8 sempre in agguato.\nAltri produttori.\nLa giapponese Unisantis Electronics e il singaporiano \"Institute of Microelectronics\" nel dicembre 2007 hanno presentato un progetto di ricerca volto a sviluppare un transistor in grado di operare con frequenze comprese tra i 20 e i 50 GHz. Questo transistor, chiamato Surrounding Gate Transistor, dovrebbe operare con frequenze di funzionamento fino a 10 volte superiori a quelle dei dispositivi in commercio e dovrebbe avere consumi ridotti.\nIl possibile successore.\nSe gi\u00e0 una tecnologia cos\u00ec avanzata come il transistor 3D fosse tutt'altro che sicura, ancora meno si pu\u00f2 dire sulle caratteristiche di un componente in grado di migliorarne ulteriormente le prestazioni.\nSenza fare alcun proclama, secondo Intel, una strada potrebbe essere quella della pipe-structure, basata su singolo gate ma con copertura totale del flusso di elettroni tra \"\"source\" e \"drain\"\". "}
{"id": "1274519", "revid": "110157", "url": "https://it.wikipedia.org/wiki?curid=1274519", "title": "Anthemounta", "text": "Anthemountas () \u00e8 un ex comune della Grecia nella periferia della Macedonia Centrale di 4.540 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Polygyros.\nIl centro principale \u00e8 Galatista. Si trova sulle pendici sud occidentali del Chortiatis, a circa 500 m s.l.m., e domina la valle superiore dell'Anthemountas, che sfocia nel golfo di Salonicco, presso il relativo aeroporto internazionale."}
{"id": "1274526", "revid": "363629", "url": "https://it.wikipedia.org/wiki?curid=1274526", "title": "Trauma vertebrale", "text": "Il trauma vertebrale \u00e8 un danno traumatico, pi\u00f9 o meno permanente, a carico della colonna vertebrale, le cui conseguenze consistono spesso in una invalidit\u00e0 permanente.\nAspetti anatomo-funzionali.\nLa colonna vertebrale \u00e8 composta di circa 33 segmenti sovrapposti ed articolati tra loro (le vertebre) che permettono - entro limiti di escursione relativamente ridotti - movimenti di rotazione, flesso-estensione sui piani laterale e frontale, e - grazie alla presenza dei dischi intervertebrali - un minimo di elasticit\u00e0 negli stimoli di compressione verticale sulla colonna vertebrale. Il complesso osteo-articolare, insieme alla imponente muscolatura assiale che ne aiuta la funzione, rappresenta cos\u00ec una vera \"colonna\" di sostegno per il nostro organismo, ma soprattutto esercita l'importante funzione di proteggere quella parte importante ed insostituibile del sistema nervoso centrale che \u00e8 il midollo spinale, deputato a condurre tutti gli stimoli motori dal centro (cervello) alla periferia (nervi e muscoli), e tutti gli stimoli sensoriali (sensazioni termiche, tattili, dolorifiche, percezione del corpo nello spazio e quindi la raffinata abilit\u00e0 nel movimento possibile negli equilibristi) dalla periferia al centro.\nClinica.\nClassificazione e definizione dei traumi della colonna vertebrale.\nI traumi della colonna vertebrale possono essere classificati: \nEsami diagnostici.\nDopo l'esame clinico del malato, il primo esame strumentale di pronto soccorso \u00e8 la radiografia diretta. Questa permette infatti di stabilire rapidamente la sede anatomica e direttamente l'entit\u00e0 del danno vertebrale, indirettamente il rischio di danno neurologico. Permette inoltre di restringere il campo su cui applicare studi diagnostici pi\u00f9 elaborati.\nLa risonanza magnetica e la tomografia computerizzata (TAC) con ricostruzione della finestra ossea permettono, la prima, uno studio accurato delle delicate strutture nervose contenute nel canale vertebrale, la seconda, una maggiore definizione, anche in 3D, della o delle vertebre dimostrate danneggiate dalla radiografia diretta. Ove le condizioni cliniche del malato lo consentano, si pu\u00f2 completare l'iter diagnostico con lo studio funzionale neurofisiologico, che, con l'elettromiografia e i potenziali evocati, pu\u00f2 confermare il livello anatomico e l'entit\u00e0 del danno neurologico. Lo stesso studio pu\u00f2 inoltre essere prolungato anche eventualmente in sala operatoria, per monitorizzare le funzioni mentre il malato si trova in anestesia generale.\nTrattamento.\nIl traumatizzato non va toccato che da mani esperte. Se il trauma \u00e8 lieve pu\u00f2 essere sufficiente una immobilizzazione temporanea in corsetto esterno. Attualmente ne esistono di molti tipi, tra cui quelli rimovibili e modellabili, i quali consentono di modellare la forma sulle specifiche necessit\u00e0 del paziente, e quelli rigidi in gesso, ormai abbandonati.\nNei traumi gravi dovr\u00e0 esser valutata l'indicazione al trattamento chirurgico o se, in alternativa, potr\u00e0 esser sufficiente un trattamento di tipo conservativo.\nIl trattamento chirurgico \u00e8 indispensabile nei casi in cui vi \u00e8 danno delle strutture nervose, oppure instabilit\u00e0 vertebrale.\nAspetti sociali.\nI traumi della colonna vertebrale sono una voce della medicina e chirurgia che pesa gravemente nel bilancio sociale ed economico delle societ\u00e0 moderne. Infatti sono notevolmente in aumento in proporzione all'incremento di incidenti sulla strada e sul lavoro. Inoltre vanno tristemente ad incidere in modo prevalente in una fascia di et\u00e0 medio-giovanile. Al contrario dei traumi cranici, che per esempio hanno risentito positivamente dell'uso obbligatorio del casco nella guida dei veicoli a due ruote, per i traumi della colonna vertebrale non vi sono al momento presidi atti a prevenire gravi danni da incidente stradale. Viene automatico quindi raccomandare, soprattutto nei giovani che cominciano a guidare le motociclette, un corso specifico che insegni fin dall'inizio la prudenza e moderazione nella velocit\u00e0 di guida e - per tutti - l'abitudine a non viaggiare stanchi e in stato di ebbrezza, anche se lieve."}
{"id": "1274527", "revid": "641883", "url": "https://it.wikipedia.org/wiki?curid=1274527", "title": "Least Cost Routing", "text": "Il Least Cost Routing (abbreviato spesso in LCR), in un sistema telefonico rappresenta una funzione pre-instradamento di una chiamata per la selezione di un operatore piuttosto che un altro. Tale funzione, in base al prefisso nazionale e geografico del numero chiamato, seleziona l'operatore che, secondo specifici criteri di qualit\u00e0 e costo, rappresenta la scelta migliore verso cui instradare la comunicazione.\nI parametri di scelta dell'operatore da utilizzare derivano da dati statistici sulle chiamate precedentemente inoltrate, come la percentuale di chiamate andate a buon fine (cio\u00e8 per le quali c'\u00e8 stata effettivamente una connessione col numero chiamato, e che indica la disponibilit\u00e0 di un operatore), e la media di minuti di conversazione per ogni chiamata (che indica se la connessione verso un operatore \u00e8 stabile o meno). Tra gli operatori che hanno le migliori statistiche di chiamata, vengono poi selezionati quelli con le tariffe pi\u00f9 competitive.\nSpecialmente nei nuovi sistemi di telefonia VoIP tale criterio \u00e8 spesso utilizzato per garantire costi contenuti e qualit\u00e0 alta nell'instradamento delle chiamate verso la rete telefonica tradizionale."}
{"id": "1274532", "revid": "110157", "url": "https://it.wikipedia.org/wiki?curid=1274532", "title": "Arnaia", "text": "Arnaia () \u00e8 un ex comune della Grecia nella periferia della Macedonia Centrale di 6.183 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Aristotelis.\nLocalit\u00e0.\nArnaia \u00e8 suddivisa nelle seguenti comunit\u00e0 (popolazione al 2001):"}
{"id": "1274535", "revid": "1516087", "url": "https://it.wikipedia.org/wiki?curid=1274535", "title": "Tamoil", "text": "Tamoil \u00e8 il marchio commerciale con il quale \u00e8 conosciuta Oilinvest, societ\u00e0 petrolifera con sede nei Paesi Bassi e siti estrattivi in Libia. Oilinvest opera principalmente in Europa ed Africa.\nStoria.\nNegli anni ottanta, Roger Tamraz, banchiere internazionale leader del gruppo \"NetOil Inc.\" fond\u00f2 la societ\u00e0 europea \"Tamoil Corporation\" acquistando in blocco le stazioni di \"Amoco\" e \"Texaco\" presenti in Italia. \"Tamoil\" \u00e8 l'acronimo ottenuto dalla fusione di \"Tamraz\" e \"NetOil\" (ma a sua volta comprende \"T\" di \"Texaco\" e \"am\" di \"Amoco\").\nAlla fine degli anni ottanta fu venduta al governo libico. Negli anni novanta, la Tamoil si espanse in Svizzera (1990), Germania (1991), Spagna (1992), Francia (maggio 1992) e Paesi Bassi (1993).\nNel 2004 Oilinvest aveva circa 3.000 stazioni Tamoil in Europa ed oltre 150 in Africa.\nA partire da settembre 2012 il 70% della propriet\u00e0 \u00e8 della libica National Oil Corporation e il 30% del governo libico.\nTamoil in Italia.\nIn Italia opera attraverso Tamoil Italia S.p.A. avente sede a Milano, via Andrea Costa 17, che fa capo a Oilinvest Netherlands B.V.\nSul territorio italiano non vi sono raffinerie a marchio Tamoil: l'unica, situata nella citt\u00e0 di Cremona, \u00e8 stata riconvertita a deposito nel 2011. La raffineria faceva capo a Tamoil Raffinazione S.p.A., societ\u00e0 del gruppo, indipendente da Tamoil Italia S.p.A.\nNel 2005 aveva sottoscritto un accordo decennale da 240 milioni di euro per diventare \"jersey sponsor\" della , rendendo all'epoca la squadra torinese la pi\u00f9 pagata al mondo per uno sponsor di maglia; l'accordo \u00e8 stato rinegoziato nel 2006 dopo lo scandalo Calciopoli.\nNel 2017 acquista la piccola rete della Ies.\nNel 2021 la compagnia possiede nel paese circa 1300-1500 impianti (6,5% del mercato nazionale); nello stesso anno annuncia l'acquisto la rete italiana della compagnia spagnola Repsol."}
{"id": "1274536", "revid": "1776051", "url": "https://it.wikipedia.org/wiki?curid=1274536", "title": "Kallikrateia", "text": "Kallikrateia () \u00e8 un ex comune della Grecia nella periferia della Macedonia Centrale di 10.881 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Nea Propontida.\nLocalit\u00e0.\nKallikrateia \u00e8 suddivisa nelle seguenti comunit\u00e0:"}
{"id": "1274537", "revid": "1214201", "url": "https://it.wikipedia.org/wiki?curid=1274537", "title": "Thomas Ravelli", "text": "Biografia.\nNato in una famiglia di ascendenze austriache e italiane, ha giocato come portiere negli anni ottanta e novanta. Anche suo fratello gemello Andreas \u00e8 stato un calciatore professionista, nel ruolo di difensore.\nCarriera.\nClub.\nIl suo interesse per il calcio cominci\u00f2 ad \u00c5tvidaberg, quando insieme al fratello inizi\u00f2 ad accompagnare agli allenamenti il padre Peter, medico della squadra cittadina.\nDebutt\u00f2 a 17 anni in Coppa UEFA contro gli scozzesi dell'Hibernian: all'epoca egli era il terzo portiere dell'\u00d6ster, ma sia G\u00f6ran Hagberg che Bengt-\u00c5ke Karlsson si infortunarono e cos\u00ec il tecnico Gunnar Nordahl lo schier\u00f2 titolare per l'occasione. Nel 1978 venne promosso in prima squadra, con i rossoblu che quell'anno vinsero il titolo nazionale, ma non avendo mai giocato non \u00e8 stato poi accreditato nella rosa vincitrice del torneo. Il suo debutto in Allsvenskan arriv\u00f2 durante l'anno seguente. Ravelli vinse a tutti gli effetti i suoi primi due titoli nazionali nel 1980 e nel 1981. Sempre nel 1981 venne eletto vincitore del Guldbollen, il premio per il miglior giocatore svedese dell'anno. All'\u00d6ster rimase fino al termine della stagione 1988.\nA partire dal 1989, infatti, difese la porta dell'IFK G\u00f6teborg, andando a raggiungere il fratello Andreas che aveva fatto lo stesso percorso l'anno prima. Con i biancoblu Thomas Ravelli ebbe 9 anni ricchi di successi, durante i quali aggiunse al proprio palmar\u00e8s una Coppa di Svezia e sei titoli nazionali, i quali \u2013 sommati ai due gi\u00e0 vinti in precedenza con l'\u00d6ster \u2013 lo resero il giocatore con pi\u00f9 campionati vinti nella storia del calcio svedese. Durante il suo ultimo anno di permanenza all'IFK G\u00f6teborg divent\u00f2 anche primatista di partite giocate in Allsvenskan, con 416 presenze (venendo per\u00f2 superato nel giugno 2001 da Sven Andersson). Oltre a ci\u00f2, mantenne la porta inviolata in 168 partite di Allsvenskan, altro record personale.\nNel 1998 vol\u00f2 negli Stati Uniti per una parentesi in MLS con i Tampa Bay Mutiny durata un anno. Chiuse poi la carriera giocando 8 partite nella seconda serie svedese con l'\u00d6ster, la squadra con cui aveva esordito ad inizio carriera.\nNazionale.\nIl suo esordio in Nazionale avvenne il 15 febbraio del 1981, in occasione di Finlandia-Svezia 2-1. Successivamente mantenne il posto di portiere titolare, arrivando a disputare i campionati mondiali di Italia '90, gli europei di Svezia '92, ed i campionati mondiali di USA '94, dove la Svezia concluse al terzo posto con la medaglia di bronzo. Proprio nel 1994, nel quarto di finale contro la Romania vinto ai rigori, Ravelli risult\u00f2 determinante parando due tiri dal dischetto, tra cui quello che sanc\u00ec il passaggio del turno.\nPer anni \u00e8 stato il giocatore svedese col maggior numero di apparizioni in nazionale, con 143 presenze: oggi \u00e8 al secondo posto di questa graduatoria, dietro ad Anders Svensson che ne conta 148."}
{"id": "1274545", "revid": "1543377", "url": "https://it.wikipedia.org/wiki?curid=1274545", "title": "Kassandra", "text": "Kassandra () \u00e8 un comune della Grecia situato nella periferia della Macedonia Centrale di 14.971 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 334\u00a0km\u00b2 e la popolazione \u00e8 passata da 10.269 a 14.971 abitanti.\nIl litorale di Kassandra \u00e8 famoso per il turismo internazionale..\nStoria.\nCassandria, o Cassandreia () era l'antico nome della citt\u00e0 fondata nel 316 a.C. da Cassandro I, dopo aver vinto Poliperconte ed averlo sostituito come stratego d'Europa e reggente dell'impero macedone. L'insediamento fu costruito nei pressi della precedente citt\u00e0 di Potidea, gravemente danneggiata da Filippo II di Macedonia quando la strapp\u00f2 agli Ateniesi nel 356 a.C. Il fatto che Cassandro, che sarebbe salito sul trono di Macedonia nel 302 a.C., abbia chiamato la citt\u00e0 col suo nome, fa presumere che intendesse fin dall'inizio farne la capitale del suo regno al posto di Pella.\nLa citt\u00e0 fu anche la roccaforte di Arsinoe II, che l\u00ec si insedi\u00f2 dopo la morte del marito Lisimaco e la conseguente perdita di gran parte del regno. Tolomeo Cerauno, subentrato a Lisimaco sul trono di Tracia, dovette convincere con l'inganno Arsinoe a sposarlo per entrare in possesso della citt\u00e0 e poi spodestare la regina uccidendone i figli.\nFila, la moglie del re macedone Demetrio I Poliorcete, si suicid\u00f2 a Cassandria nel 288 a.C. dopo la sconfitta e la perdita del trono del marito ad opera di Lisimaco e di Pirro.\nIn et\u00e0 romana, fu istituita come colonia nel 43 a.C. dal proconsole Quinto Ortensio Ortalo e chiamata \"Colonia Iulia Augusta Cassandrensis\".\nLa diocesi di Cassandria fu un'antica sede vescovile, poi soppressa, del Patriarcato di Costantinopoli.\nIn et\u00e0 moderna, la citt\u00e0 ebbe il suo periodo di gloria nel 1423-1430, quando i Veneziani la utilizzarono come base navale. Nel 1430 fu conquistata assieme a Tessalonica dagli Ottomani, che la mantennero fino al 1912 quando, a seguito della prima guerra balcanica, pass\u00f2 alla Grecia."}
{"id": "1274547", "revid": "2101845", "url": "https://it.wikipedia.org/wiki?curid=1274547", "title": "Moudania", "text": "Moudania () \u00e8 un ex comune della Grecia nella periferia della Macedonia Centrale di 17.032 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"Programma Callicrate\", in vigore dal gennaio 2011 ed \u00e8 ora compreso nel comune di Nea Propontida.\nLocalit\u00e0.\nMoudania \u00e8 suddivisa nelle seguenti comunit\u00e0:"}
{"id": "1274550", "revid": "110157", "url": "https://it.wikipedia.org/wiki?curid=1274550", "title": "Ormylia", "text": "Ormylia () \u00e8 un ex comune della Grecia nella periferia della Macedonia Centrale di 4.745 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Polygyros."}
{"id": "1274554", "revid": "1776051", "url": "https://it.wikipedia.org/wiki?curid=1274554", "title": "Pallini (Macedonia Centrale)", "text": "Pallini () \u00e8 un ex comune della Grecia nella periferia della Macedonia Centrale di 8.781 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Kassandra.\nIl centro principale \u00e8 Pefkochori Chanioti"}
{"id": "1274564", "revid": "439868", "url": "https://it.wikipedia.org/wiki?curid=1274564", "title": "Panagia", "text": "Panagia () \u00e8 un ex comune della Grecia nella periferia della Macedonia Centrale di 3.897 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 compreso nel comune di Aristotelis.\nLocalit\u00e0.\nPanagia \u00e8 suddivisa nelle seguenti comunit\u00e0:"}
{"id": "1274567", "revid": "1543377", "url": "https://it.wikipedia.org/wiki?curid=1274567", "title": "Polygyros", "text": "Polygyros () \u00e8 un comune della Grecia situato nella periferia della Macedonia Centrale di 21.931 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 947\u00a0km\u00b2 e la popolazione \u00e8 passata da 10.721 a 21.931 abitanti."}
{"id": "1274569", "revid": "400694", "url": "https://it.wikipedia.org/wiki?curid=1274569", "title": "Cashmere", "text": "Il cashmere (nome inglese) o cachemire (nome francese), in italiano adattato di rado come casimiro, casimira, casimirra , \u00e8 una pregiata fibra tessile formata con il pelo di \"Capra hircus\". Il suo nome viene dal Kashmir, regione storica attualmente divisa tra India, Pakistan e Cina, da dove la si esport\u00f2 verso l'Europa sin dall'inizio del XIX secolo.\nOrigine.\nLe capre vivono nelle regioni montuose e degli altipiani dell'Asia. I paesi fornitori pi\u00f9 importanti sono: Iran, Mongolia, Tibet e Afghanistan. Modeste quantit\u00e0 vengono prodotte anche dalla regione del Kashmir.\nLe particolari condizioni climatiche, i forti sbalzi di temperatura tra il giorno e la notte di queste zone, favoriscono lo sviluppo della peluria chiamata \"duvet\".\nQuesta peluria (come del resto tutte le fibre animali) ha lo scopo di termo-regolare il corpo dell'animale rispetto all'ambiente esterno, proteggendolo sia dalle basse, sia dalle alte temperature.\nDescrizione.\nLa mano del \"cashmere\" \u00e8 morbida, setosa e vellutata, d\u00e0 una sensazione calda e soffice. La parte pi\u00f9 sottile e fine \u00e8 la peluria del sottomantello ed \u00e8 chiamata \"duvet\", cio\u00e8 lo strato inferiore soffice e lanoso; la parte pi\u00f9 grossa con peli rigidi e ruvidi proviene dal mantello esterno ed \u00e8 chiamata \"giarre\".\nPer raccoglierlo si esegue una pettinatura manuale del mantello durante la stagione della muta, che avviene in primavera.\nLa produzione si aggira in media tra 100 e 200 grammi di pelo fine per ogni animale adulto.\nDenominazioni.\nPrende nome, seguendo le normative di legge:\nLavorazione del \"cashmere\".\nLa Cina \u00e8 il primo produttore al mondo di \"cashmere\", fanno seguito Mongolia, Afghanistan, Iran, India, Pakistan.\nUno dei paesi pi\u00f9 importanti per la lavorazione del \"cashmere\" \u00e8 l'Italia in particolare nelle zone piemontesi del biellese e della Valsesia. Qui hanno sede le pi\u00f9 importanti aziende al mondo che lavorano questa fibra con un ciclo completo di produzione: dalla selezione del \"fiocco\" di \"cashmere\" (quello migliore si riconosce per la lunghezza delle fibre, solitamente proveniente dalla Mongolia) fino alla trasformazione in filato e quindi in tessuto. Grazie alla purezza dei torrenti Sesia e Cervo e alle caratteristiche chimico-fisiche delle loro acque \u00e8 possibile lavorare il \"cashmere\" ottenendo una morbidezza assoluta, difficilmente riproducibile altrove. Tra i principali trasformatori di \"cashmere\" di lusso situati in questo distretto ci sono Loro Piana (di LVMH), Lanificio Colombo, Zegna, Piacenza Cashmere, altri grandi produttori italiani di capi in \"cashmere\" si trovano nel distretto tessile della regione Umbria quali, tra gli altri, Brunello Cucinelli."}
{"id": "1274570", "revid": "767487", "url": "https://it.wikipedia.org/wiki?curid=1274570", "title": "Not By Choice", "text": "Not By Choice \u00e8 una band punk rock canadese di Ajax, Ontario, concittadina dei Sum 41.\nStoria.\nHanno realizzato due album, \"Maybe One Day\" nel 2002, e \"Secondhand Opinions\" nel 2004. Attualmente hanno un contratto con la Linus Records. I loro distributori hanno trattato con la Warner Music Canada fino al 2003, e pi\u00f9 recentemente con la MapleMusic Recordings.\n\"Maybe One Day\" ha certamente fatto guadagnare ai Not By Choice il loro prima parte di acclamazioni con un MuchMusic Video Award per il Best Independent Video (\"Now That You Are Leaving\"), un CASBY award per Best Independent Album, e l'inclusione in due compilations \"Big Shiny Tunes\" :\"Now That You Are Leaving\" e \"Standing All Alone\". \"Maybe One Day\" \u00e8 stato realizzato in Giappone nel Settembre del 2003, ed ha avuto un successo sorprendente, vendendo pi\u00f9 di 25.000 album. Not By Choice si lanciano fuori dai confini del punk rock usando molta creativit\u00e0 per elevare il loro stile.\nAttualmente, i Not By Choice si stanno prendendo una pausa dalle tourn\u00e9e e stanno scrivendo delle canzoni per il nuovo album. La data di realizzazione \u00e8 sconosciuta, ma c'\u00e8 in progetto di entrare presto negli studi di registrazione."}
{"id": "1274571", "revid": "1155", "url": "https://it.wikipedia.org/wiki?curid=1274571", "title": "Pastinaca (zoologia)", "text": ""}
{"id": "1274572", "revid": "121780255", "url": "https://it.wikipedia.org/wiki?curid=1274572", "title": "Sithonia", "text": "Sithonia (), conosciuta anche come Longos, \u00e8 comune della Grecia nella Penisola Calcidica situato nella periferia della Macedonia Centrale di 11.798 abitanti secondo i dati del censimento 2001. La sede dell'unit\u00e0 municipale \u00e8 il paese di Nikiti.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 517\u00a0km\u00b2 e la popolazione \u00e8 passata da 8.891 a 11.798 abitanti."}
{"id": "1274573", "revid": "767487", "url": "https://it.wikipedia.org/wiki?curid=1274573", "title": "Darkness (film 2002)", "text": "Darkness \u00e8 un film del 2002, diretto da Jaume Balaguer\u00f3 ed interpretato da Anna Paquin e Lena Olin.\nTrama.\nUna famiglia americana si trasferisce a vivere in Spagna in una casa mai stata abitata prima. Ma nella casa ben presto iniziano ad accadere cose inquietanti: il padre Mark ha una ricaduta in una malattia che lo aveva seriamente colpito alcuni anni prima; il figlio Paul viene spaventato da strani spettri che lo tormentano; la figlia maggiore Regina capisce che in quella casa c'\u00e8 qualcosa che non va mentre la madre Maria sembra non accorgersi di nulla.\nCon l'aiuto del suo nuovo amico, Carlos, aspirante fotografo innamorato di lei, Regina si incontra con Villalobos, l'uomo che ha progettato la casa. L'uomo le rivela che la casa \u00e8 stata costruita per essere sede di un rituale sovrannaturale che richiede il sacrificio di sette bambini (ognuno dei quali sacrificato da \"mani che lo amano\") in concomitanza con una eclissi che si verifica solo ogni 40 anni. Visto l'avvicinarsi di una eclissi e che il precedente rituale necessita di un altro sacrificio per essere ultimato, Regina vuole far tutto il possibile per impedire che il fratellino Paul diventi l'ultima vittima.\nRegina scopre che suo nonno, Albert Rua, \u00e8 un membro della setta che ha effettuato quarant'anni prima il rituale satanico. L'uomo le rivela che il settimo bambino che doveva essere sacrificato \u00e8 nientemeno che il padre di Regina, Mark e che egli non sacrific\u00f2 suo figlio perch\u00e9 all'ultimo momento si rese conto che non lo amava. Albert le rivela anche che \u00e8 stato lui a far s\u00ec che il figlio e la sua famiglia si siano trasferiti in quella casa con l'intenzione di fare in modo Mark sia sacrificato durante questa eclissi da \"mani che lo amano.\"\nRegina fa quindi rientro a casa dove trova suo padre che, nel bel mezzo di un'altra crisi di nervi, ha ingerito una grande quantit\u00e0 di pillole rischiando di morire soffocato. Maria tenta di eseguire una tracheotomia su di lui, ma non riesce a praticare il taglio. Regina tenta di farlo lei causando per\u00f2 inavvertitamente la morte del padre. Essendo l'eclissi in corso ed essendo Mark stato \"ucciso\" da \"mani che lo amano\", il rituale \u00e8 finalmente completo.\nL'oscurit\u00e0 assume l'aspetto di Regina e Paul e convince Maria a spegnere le luci. L'oscurit\u00e0 uccide Maria e poi assume l'aspetto della donna e cerca di aggredire Regina e Paul, i quali riescono per\u00f2 a fuggire di casa. L'oscurit\u00e0 assume l'aspetto di Carlos e carica a bordo della sua auto i due. Il vero Carlos arriva alla casa dove viene ucciso dall'oscurit\u00e0. Il film si conclude con il finto Carlos che guida l'auto in un tunnel buio, dove \u00e8 implicito che l'oscurit\u00e0 uccida Regina e Paul.\nIncassi.\nCon un budget di 10.600.000$ , nella sua prima settimana di proiezioni negli USA il film ha incassato un totale di circa 6 milioni di dollari in 1700 cinema. In totale il film ha incassato circa ventidue milioni di dollari nei soli Stati Uniti ed un totale di 34,409,206 in tutto il mondo."}
{"id": "1274577", "revid": "729019", "url": "https://it.wikipedia.org/wiki?curid=1274577", "title": "Campionato del mondo di calcio da tavolo 1993", "text": "Il Campionato del mondo di calcio da tavolo 1993 (\"1st F.I.S.T.F. European Championships\") si tenne a Verviers."}
{"id": "1274582", "revid": "767487", "url": "https://it.wikipedia.org/wiki?curid=1274582", "title": "Stagira-Akanthos", "text": "Stagira-Akanthos () \u00e8 un ex comune della Grecia nella periferia della Macedonia Centrale di 8.781 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Aristotelis.\nLocalit\u00e0.\nStagira-Akanthos \u00e8 suddiviso nelle seguenti comunit\u00e0:"}
{"id": "1274583", "revid": "1745361", "url": "https://it.wikipedia.org/wiki?curid=1274583", "title": "Glossario di tessitura", "text": "Raccoglie i termini inerenti alla tessitura, all'industria tessile e ai tessuti."}
{"id": "1274584", "revid": "110157", "url": "https://it.wikipedia.org/wiki?curid=1274584", "title": "Toroni", "text": "Toroni () \u00e8 un ex comune della Grecia nella periferia della Macedonia Centrale di 4.036 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Sithonia.\nLocalit\u00e0.\nToroni \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1274589", "revid": "709565", "url": "https://it.wikipedia.org/wiki?curid=1274589", "title": "Episodi de I segreti di Twin Peaks (seconda stagione)", "text": "La seconda stagione della serie televisiva I segreti di Twin Peaks \u00e8 stata trasmessa per la prima volta negli Stati Uniti dal 30 settembre 1990 al 10 giugno 1991.\nIl primo episodio della stagione, \"Che il Gigante sia con te\", ha la durata speciale di 94 minuti ed inizialmente in Italia fu trasmesso nella stessa serata suddiviso in due episodi.\n\"Che il Gigante sia con te\".\nTrama.\nCooper \u00e8 ferito sul pavimento della sua stanza. Ha una visione in cui un gigante gli fornisce tre indizi su cui indagare: \"c'\u00e8 un uomo in un sacco che sorride\", \"i gufi non sono quello che sembrano\" e \"senza medicine lui \u00e8 perduto\".\nUn altro indizio che gli fornisce \u00e8 che \"Leo \u00e8 stato rinchiuso dentro un cavallo affamato\". Il primo si riveler\u00e0 essere un riferimento a Jacques Renault, da poco ucciso da Leland Palmer. Per quanto riguarda l'ultimo indizio si scopre che Leo Johnson ha passato la notte del 9 febbraio 1988 in una prigione denominata Hungry Horse (\"cavallo affamato\"). Proprio quella notte Theresa Banks fu uccisa dallo stesso assassino di Laura (la lettera sotto un'unghia ne \u00e8 la prova), quindi Leo probabilmente non \u00e8 responsabile di nessuno dei due omicidi. Cooper fa un resoconto dell'uccisione di Laura secondo cui lei e Ronette sono andate a casa di Renault insieme a Leo, dopodich\u00e9 Leo e Jacques hanno litigato e Jacques ha avuto la peggio rimanendo a terra semi svenuto e quando ha ripreso conoscenza i tre non c'erano pi\u00f9. Visto che Leo sicuramente non pu\u00f2 aver ucciso Theresa Banks, resta da scoprire chi fosse il terzo uomo che era con Laura quella notte. Leland Palmer si sveglia inaspettatamente con i capelli bianchi e comincia ad assumere dei comportamenti bizzarri, tra cui cantare \"Mairzy Doats\". Dopo l'incendio alla segheria si perdono le tracce di Catherine, che si suppone essere morta nel rogo; Shelly finisce in ospedale per l'intossicazione subita nell'incendio e Leo va in coma per il colpo di pistola ricevuto da Hank Jennings su commissione di Benjamin Horne. Si perdono completamente le tracce di Josie Packard, che lascia una lettera in cui dichiara di essere partita per motivi di lavoro.\nA fine giornata il gigante ricompare davanti a Cooper e gli dice che c'\u00e8 solo una persona che ha visto il terzo uomo che ha ucciso Laura ed ora questa persona \u00e8 pronta a parlare. Il riferimento \u00e8 a Ronette Pulaski che in quel momento si riprende dal coma.\nErrori\nNell'indizio del gigante \"senza le medicine lui \u00e8 perduto\", \u00e8 presente un errore di adattamento: infatti, nella versione originale, il gigante dici \"without chemichals he points\", che, tradotta letteralmente in italiano, significherebbe \"senza medicine, lui punta il dito\". Il riferimento, \u00e8 a MIKE, che si manifesta accusando BOB (quindi, puntandogli il dito) se Philip Gerard non fa uso dell'aloperidolo. Il significato della traduzione italiana, invece, \u00e8 poco chiaro, ma pu\u00f2 avere un senso se il \"lui\" dell'indizio non si intende riferito allo spirito MIKE, ma allo stesso Gerard, che \"senza medicine\" perde il controllo del proprio corpo e viene posseduto.\n\"Coma\".\nTrama.\nRonette Pulasky si risveglia dal coma e Cooper le mostra dei disegni in cui sono ritratti alcuni sospettati dell'omicidio di Laura Palmer. Quando Cooper le mostra l'identikit dell'uomo che lui e Sarah Palmer hanno visto in sogno Ronette comincia a piangere e gridare dimostrando che il terzo uomo era lui. Leland Palmer, recatosi nell'ufficio di Benjamin Horne, vede l'identikit dell'uomo e ricorda di averlo gi\u00e0 visto quando era piccolo. Cooper viene a sapere che il suo psicopatico ex collega Windom Earle \u00e8 sparito dal manicomio in cui era rinchiuso. Donna sostituisce Laura nella consegna di pasti a domicilio e fa la conoscenza di Mrs. Tremond, un'anziana signora che vive col suo enigmatico nipote Pierre dotato di strani poteri. Audrey scopre molte cose sulla doppia vita di Laura all'One eyed Jacks, ma si mette in pericolo minacciando il direttore della profumeria che recluta le ragazze per la casa di piacere: Cooper nella notte ricever\u00e0 una sua telefonata di richiesta di aiuto.\n\"L'uomo dietro al vetro\".\nTrama.\nDonna Hayward conosce Harold Smith, un ragazzo agorafobico a cui Laura consegnava i pasti a domicilio, tramite la signora Tremond, vicina di casa del ragazzo, e comincia a frequentarlo per cercare di capirne il legame con Laura. Blackie O'Reilly tiene in ostaggio Audrey con la collaborazione di Jean Renault (fratello di Bernard e Jacques, quest'ultimo ucciso da Leland Palmer mentre era ricoverato in ospedale in seguito alle ferite riportate in una sparatoria con la polizia), la prima per incassare i soldi del riscatto richiesto a Ben Horne, il secondo per poter uccidere Cooper, che ritiene responsabile della morte del fratello. Lucy esce a pranzo con Dick Tremayne e gli dice di essere incinta. Nel frattempo Cooper risolve il terzo indizio lasciatogli dal gigante (\"senza medicine lui \u00e8 perduto\"), riferimento a Philip Gerard, l'uomo senza un braccio, che ha la necessit\u00e0 di iniettarsi dei farmaci per motivi ancora sconosciuti. Il dottor Jacoby va sotto ipnosi e confessa a Cooper di aver visto Leland Palmer uccidere Jacques Renault. Nadine si risveglia dal coma ma il suo cervello ha subito danni permanenti che la porteranno a credere di essere un'adolescente. L'episodio si conclude con Donna che, corsa a casa di Harold dopo aver assistito ad un bacio tra James e Maddy, scopre che il ragazzo tiene in casa il diario segreto di Laura.\nErrori\nNel \"fandom\" italiano di Twin Peaks l'episodio \u00e8 stato scorrettamente tradotto come \"L'uomo sotto vetro\".\n\"Il diario segreto di Laura\".\nTrama.\nComincia con l'interrogatorio a Leland Palmer per l'omicidio di Jacques Renault. Benjamin Horne, dietro pressione di Jean Renault, chiede a Cooper di consegnare di persona il riscatto per Audrey. Josie ritorna da Seattle con suo cugino Jonathan. Donna diventa gelosa del rapporto tra James e Maddy e comincia a frequentare Harold Smith. Dick Tremayne propone a Lucy di abortire, ma lei lo caccia via in malo modo.\n\"La maledizione dell'orchidea\".\nTrama.\nCooper si accorge di un biglietto che gli aveva lasciato Audrey giorni prima sotto il letto, in cui gli fa capire che si trova all'One eyed Jacks. Cooper e Truman si recano nel locale, dove assistono all'omicidio di Blackie da parte di Jean Renault e portano in salvo Audrey grazie al sorprendente intervento di Hawk. Donna cerca di distrarre Harold Smith mentre Maddy si introduce nella sua casa per prendere il diario di Laura Palmer, ma le due vengono scoperte. Un misterioso impresario giapponese di nome Tojamura offre 5 milioni di dollari a Ben Horne per comprare il progetto Ghostwood. Leland Palmer viene rilasciato e posto in libert\u00e0 vigilata durante il processo a suo carico per l'omicidio di Jacques Renault, il giudice decide di non processare Leo Johnson a causa delle sue condizioni di salute, mentre Shelly e Bobby decidono di portarlo a casa con loro per incassare l'assegno di invalidit\u00e0.\n\"Demoni\".\nTrama.\nJames fa irruzione in casa di Harold Smith mentre questi sta minacciando Donna e Maddy con un attrezzo per le piante, portandole in salvo entrambe. Maddy annuncia a James che il giorno dopo torner\u00e0 a casa, lasciando Twin Peaks. Donna invece riveler\u00e0 allo sceriffo Truman che Harold possiede un altro diario di Laura. Shelly e Bobby portano Leo a casa con loro, ma scoprono che l'assegno di invalidit\u00e0 \u00e8 molto minore di quanto credessero. Arriva in citt\u00e0 Gordon Cole, superiore di Cooper all'FBI, portandogli un foglio, ricevuto probabilmente da Windom Earle, con su scritta una mossa degli scacchi. Josie Packard viene costretta a lasciare Twin Peaks da un suo non meglio identificato conoscente e Ben Horne incontra l'enigmatico Tojamura per trattare la vendita del Progetto Ghostwood. Leland Palmer ricomincia a lavorare come avvocato per Benjamin Horne. L'uomo con un solo braccio parla a Cooper di BOB, colui che gli era comparso in sogno e che sembrerebbe, dalla testimonianza di Ronette Pulaski, essere l'uomo che ha ucciso Laura Palmer, rivelandogli che si tratta di uno spirito malvagio che alberga nel corpo delle persone di cui si impossessa, alle quali fa compiere azioni malvagie per trarne piacere.\n\"Anime solitarie\".\nTrama.\nLa polizia decide di prendere il diario segreto di Laura Palmer a casa di Harold Smith, ma quando entra lo trova impiccato. Dal diario si scopre che Laura conosceva molti segreti su Benjamin Horne e che aveva intenzione di rivelarli. Audrey Horne rivela a Cooper che suo padre \u00e8 il proprietario del One Eyed Jacks e che anche Laura vi aveva lavorato. Cos\u00ec Ben Horne viene arrestato con l'accusa di averla uccisa. Il signor Tojamura si rivela essere Catherine Martell sotto copertura quando questa va a riunirsi con suo marito Pete. Nadine \u00e8 sempre pi\u00f9 convinta di essere una teenager. La Signora Ceppo porta Cooper alla Roadhouse, dove il gigante gli dice che sta succedendo di nuovo qualcosa di terribile. Infatti nel frattempo Leland Palmer, posseduto da BOB, sta uccidendo Maddy Ferguson.\n\"Guida con una ragazza morta\".\nTrama.\nLa madre di Norma arriva a Twin Peaks con il suo nuovo marito e glielo presenta. Durante una cena, quando le due donne si assentano, si scopre che il nuovo marito della madre di Norma ha un passato da carcerato insieme ad Hank e che la donna non ne sa niente. Bobby trova una cassetta sotto il tacco delle scarpe di Leo nella quale \u00e8 registrata la voce di Ben Horne che gli commissiona l'incendio alla segheria. Pete porta a Ben la registrazione della voce di Catherine Martell che gli intima di venderle il progetto Ghostwood in cambio di un alibi per la notte in cui \u00e8 stata uccisa Laura. Viene ritrovato il corpo di Maddy, come quello di Laura, avvolto nella plastica.\n\"Legge arbitraria\".\nTrama.\nCatherine Martell costringe Ben a firmare il contratto di vendita del progetto Ghostwood, Andy Brennan e Dick Tremayne collaborano con Lucy in attesa che nasca suo figlio e possano sapere chi dei due ne \u00e8 il padre. James Hurley, alla scoperta della morte di Maddy, lascia la citt\u00e0.\nDa alcune annotazioni nel diario di Laura Palmer di cui era in possesso Harold Smith si scopre che Laura tempo prima aveva fatto lo stesso sogno di Cooper. Per scoprire il colpevole dell'omicidio, Cooper raccoglie Leland Palmer, Ben Horne, Leo Johnson, Bobby Briggs e un anziano cameriere del Great Northern nella Roadhouse. L\u00ec rivede il suo sogno e riesce a sentire che Laura, nel rivelargli il nome del suo assassino, gli sussurra all'orecchio \"mio padre\"; a quel punto compare il gigante, che gli restituisce il suo anello. Con una scusa Cooper fa s\u00ec che Leland lo segua al commissariato e lo rinchiude in una cella. L\u00ec BOB, ancora dentro il corpo di Leland, fa s\u00ec che quest'ultimo si procuri la morte sbattendo pi\u00f9 volte la testa contro le sbarre della cella. In punto di morte Leland ricorder\u00e0 tutto e riveler\u00e0 a Cooper che quando Bob si impossessava di lui poi dimenticava tutto ci\u00f2 che aveva fatto, cio\u00e8 uccidere Theresa Banks, la figlia Laura e la nipote Maddy. Infine, un attimo prima di morire, rivede la figlia.\n\"Discussione tra fratelli\".\nTrama.\nLa citt\u00e0 si unisce attorno a Sarah mentre viene celebrato il funerale di Leland. Cooper, intenzionato a lasciare la citt\u00e0, saluta i membri della stazione di polizia, ma un suo collega dell'FBI lo mette sotto inchiesta per aver oltrepassato la frontiera col Canada senza avvertire le autorit\u00e0 locali e lo destituisce dal suo incarico. Cooper rimane dunque a Twin Peaks in attesa che le indagini su di lui vengano portate a termine. Jean Renault arruola Hank e il marito della madre di Norma per incastrare Cooper. Nadine si iscrive al liceo. Josie Packard fa ritorno a Twin Peaks e si incontra con lo sceriffo Truman. Durante la notte, quando Cooper e il maggiore Briggs si trovano nel bosco per una gita, quest'ultimo scompare misteriosamente. Intanto Leo Johnson inizia a mostrare segni di ripresa.\n\"Ballo in maschera\".\nTrama.\nL'FBI manda l'agente Denise Bryson ad investigare sulle operazioni compiute da Cooper in Canada. Nadine si innamora di Mike Nelson. James, dopo aver abbandonato Twin Peaks, trova alloggio a casa di una donna alla quale si offre di riparare la macchina. Hank comunica a Ben che Jean Renault si \u00e8 appropriato del One Eyed Jacks. Si scopre che Josie era stata costretta a lasciare la citt\u00e0 da Thomas Eckhardt, l'uomo che l'ha cresciuta e che ancora l'ama. Catherine Martell costringe Josie a diventare la sua cameriera minacciando di venderla ad Eckhardt e si scopre che il marito di Josie, Andrew Packard, \u00e8 ancora vivo.\nErrori\nNel \"fandom\" italiano di Twin Peaks l'episodio \u00e8 stato scorrettamente tradotto come \"Pallottola mascherata\".\n\"La vedova nera\".\nTrama.\nCooper trova della cocaina nella \"Casa del cane morto\" che si riveler\u00e0 essere il covo in cui Jean Renault gestisce i suoi loschi affari. Benjamin Horne arruola Bobby per seguire e fotografare Hank Jennings. Dalle foto di Bobby si scopre che Hank \u00e8 in combutta con Jean Renault, il poliziotto canadese che ha denunciato Cooper ed il marito della madre di Norma. Dougie Milford, giornalista fratello del sindaco di Twin Peaks, muore durante un rapporto sessuale con la sua nuova giovanissima moglie, che sembra avere su tutti un fascino particolare. Nadine entra a far parte della squadra di lotta libera della scuola, dimostrando a tutti la sua forza sovrumana. Il maggiore Briggs fa ritorno a casa e, indagando sulla sua sparizione, si scopre che vi sono delle strane presenze nei boschi di Twin Peaks.\n\"Scacco matto\".\nTrama.\nCooper e Truman tendono una trappola a Jean Renault che per\u00f2 si risolve con il sequestro di Cooper nella \"Casa del cane morto\" da parte di Renault e del suo complice della polizia canadese. Il sequestro si conclude con la liberazione di Cooper, l'uccisione di Renault e l'arresto del suo complice. Andy e Dick indagano sul passato del piccolo Nicky. Ben perde il senno e si convince di essere un generale sudista della guerra di secessione. James soccombe al fascino di Evelyn e ne scopre i terribili segreti. Ed e Norma cedono alla loro passione, ma Hank li scopre ed affronta Ed. Mentre Hank infierisce su Ed che \u00e8 a terra, arriva Nadine che colpisce Hank con la sua forza sovrumana salvando il marito. Nella notte Leo riprende conoscenza e alla stazione di polizia viene trovato un cadavere davanti ad una scacchiera. Cooper fa il nome di Windom Earle.\n\"Doppio gioco\".\nTrama.\nIniziano le indagini sulla morte dell'uomo trovato morto dietro ad una scacchiera nella centrale di polizia. Cooper pensa che il colpevole sia Windom Earle, ex compagno di lavoro e di scacchi, impazzito dopo la morte della moglie Caroline. Inoltre le accuse dell'FBI nei suoi confronti sono cadute. Leo Johnson tenta di uccidere sia Shelly che Bobby, ma la moglie lo ferisce e lui scappa. Hank viene arrestato per violazione della libert\u00e0 vigilata. James decide di andare via, ma Evelyn tenta di dissuaderlo, confessandogli di amarlo e che suo marito \u00e8 morto in un incidente. Finalmente il Maggiore Briggs fa ritorno alla centrale e parla allo sceriffo e a Cooper della Loggia Bianca, dopodich\u00e9, nella stessa centrale, il sindaco si invaghisce di Lana, la moglie del suo defunto fratello. Intanto Thomas Eckhardt giunge in citt\u00e0 e Leo incontra Windom Earle.\n\"Schiavi e padroni\".\nTrama.\nJames viene incastrato da Malcom ed Evelyn per l'omicidio del marito di quest'ultima. Donna tenta di aiutarlo parlando con Evelyn, ma sar\u00e0 lo stesso James che si recher\u00e0 a casa sua, dove Evelyn uccider\u00e0 Malcom. Intanto Leo Johnson viene costretto da Windom Earle, a caccia di nuove prede, ad indossare un collare magnetico, diventando suo schiavo. Cooper e Harry Truman tentano di conoscere la verit\u00e0 da Josie sull'assassinio di suo cugino Jonathan. Dopo alcune ricerche sul suo cappotto, Josie viene anche sospettata di aver sparato a Cooper. Eckhardt fa visita a Catherine Packard. Benjamin Horne si riprende dal suo stato confusionale grazie all'aiuto del dottor Lawrence Jacoby.\n\"La donna condannata\".\nTrama.\nJosie finalmente rivede Andrew Packard creduto morto. Audrey riceve un invito da Windom Earle: \"salva colui che ami, vieni all'adunata degli angeli stasera alla Road House alle nove e mezzo\". Come lei, anche Shelly e Donna ricevono lo stesso messaggio. Josie \u00e8 sull'orlo di una crisi, discute con Andrew e viene accusata di aver sparato a Cooper al Great Northern Hotel. Decide cos\u00ec di parlare a Thomas Eckhardt e si reca al Great Northern, dove gli spara, pensando che lui sia pericoloso, per poi morire sotto gli occhi increduli di Dale Cooper e del suo amante, Harry Truman. Mentre quest'ultimo abbraccia Josie morente sul letto, Cooper rivede BOB, che gli urla contro, e il Nano, danzante sul letto.\n\"Ferite e cicatrici\".\nTrama.\nDopo l'autopsia risulta che Josie, al momento del decesso, pesava 29\u00a0kg, il che fa pensare a Cooper che BOB potesse essere implicato. Intanto inizia la virtuale partita a scacchi tra Windom Earle e lo stesso Cooper, aiutato da Pete, appassionato di scacchi.\nAudrey ha una relazione con un uomo d'affari chiamato dal padre per risollevare i profitti del Great Northern Hotel, Jack Justice Willer (Billy Zane).\nLo sceriffo Truman invece non si d\u00e0 pace per la morte di Josie e si chiude in solitudine in una stanza della Book House, fino a quando, di notte, l'avvenente assistente di Thomas Eckhardt non decide di fargli una visita di nascosto.\n\"Sulle ali dell'amore\".\nTrama.\nLo Sceriffo Truman riesce a scampare ad un'aggressione durante la notte e riesce a riprendersi dalla sua malinconia. Intanto continua la partita a scacchi virtuale tra l'agente speciale Cooper, reintegrato nuovamente nell'FBI, aiutato da Pete, appassionato di scacchi, e Windom Earle, deciso ad uccidere la vincitrice del prossimo concorso Miss Twin Peaks.\nAnnie, sorella di Norma, suggerisce che i disegni ritrovati sul collo del Maggiore Briggs e sulla gamba della Signora col Ceppo si trovino anche nella famosa Caverna del Gufo.\nAudrey e Donna scoprono una relazione particolare tra la madre di Donna, Eileen, e Benjamin Horne.\n\"Variazioni e relazioni\".\nTrama.\nLo Sceriffo Truman, Cooper, Hawk ed Andy si recano alla Caverna e si rendono conto che gi\u00e0 qualcuno era stato l\u00ec prima di loro.\nCooper ipotizza che sia stato Leo Johnson a scrivere le lettere alle ragazze, in quanto la calligrafia sugli inviti \u00e8 simile alla sua; nel mentre coltiva una nuova passione per Annie.\nWindom Earle si dimostra pi\u00f9 spietato del previsto, mietendo la seconda vittima del suo gioco.\nIntanto si aprono le selezioni per Miss Twin Peaks e Benjamin Horne mette in mostra le sue idee nuove ed ambientaliste, sulle quali dovranno discutere le Candidate al Concorso.\n\"Il sentiero per la Loggia Nera\".\nTrama.\nUn amico della seconda vittima svela i retroscena dell'incontro tra loro e Windom Earle. Il suo nome era Rusty. Intanto il Maggiore Briggs illustra le teorie e i propositi di Windom Earle riguardo alla Loggia Nera.\nCooper spiega le reali intenzioni di Windom Earle a Donna, Audrey e Shelly. Quest'ultima riconosce nelle lettere la calligrafia del marito scomparso.\nIntanto a Twin Peaks uno strano tremore della mano destra sta colpendo alcuni personaggi in maniera inspiegabile: una signora qualunque, l'agente Cooper e Pete.\nGrazie all'aiuto di Andrew Packard, Catherine riuscir\u00e0 a scoprire il contenuto di una scatola nera che le aveva lasciato Thomas Eckhardt.\nAssistiamo anche al rapimento del Maggiore Garland Briggs da parte del solito Windom Earle che gli estorcer\u00e0 delle importanti informazioni grazie all'iniezione di Aloperidol (il siero della verit\u00e0).\nCooper, infine, rivedr\u00e0 il Gigante, che tenter\u00e0 di fargli capire, invano, che Annie non debba partecipare al concorso.\nIntanto Audrey, in simbiosi col padre, va impegnandosi nella campagna contro lo stabilimento Ghostwood, reo di distruggere la bellezza del paesaggio di Twin Peaks.\n\"Miss Twin Peaks\".\nTrama.\nLeo, intenzionato a far salvare la sua amata Shelly, libera il Maggiore Briggs, che sar\u00e0 ritrovato poi da Hawk nei boschi, ancora sofferente e sotto l'effetto del siero.\nCooper parla a Truman della Loggia Nera e della strana morte di Josie, dovuta forse alla paura e all'apparizione di BOB.\nWindom Earle \u00e8 in attesa dell'elezione della sua Regina, la vincitrice di Miss Twin Peaks, da portare con s\u00e9 nella Loggia Nera.\nIntanto Dale comprende il significato della Loggia Nera e gli intenti di Windom Earle. La paura apre la porta della Loggia Nera, l'amore quella della Loggia Bianca. Capisce che lo scopo principale di Windom era quello di giungere alla Loggia Nera tenendo impegnato Cooper.\nIl Concorso di bellezza inizia ed Annie sar\u00e0 la vincitrice. Windom la rapir\u00e0 grazie ad un black-out e la porter\u00e0 via con s\u00e9.\nSar\u00e0 il suo travestimento da Signora Ceppo a trarre tutti in inganno.\nTitolo alternativo\nLa televisione tedesca lo aveva intitolato \"Die Nacht der Entscheidung\", ovvero \"La notte della decisione\", ma nel \"fandom\" \u00e8 prevalso il titolo, pi\u00f9 immediato, di \"Miss Twin Peaks\".\n\"Oltre la vita e la morte\".\nTrama.\nWindom Earle sembra essere sparito, ma Pete rivela che la sua auto \u00e8 stata rubata dalla Signora Ceppo, in realt\u00e0 lo stesso Windom travestito, indicando una via nei boschi dove era fuggito.\nLa stessa Signora Ceppo dar\u00e0 a Cooper un olio speciale che, come le diceva il marito, serve per aprire un \"Cancello\". Anche Ronette Pulaski riconoscer\u00e0 quel tipo di olio dallo stesso odore avvertito quando Laura Palmer venne uccisa.\nIntanto Nadine, colpita alla testa durante il black-out, riacquista la sua memoria.\nBenjamin Horne sar\u00e0 colpito dal Dottor Hayward in casa di quest'ultimo, nonostante i suoi buoni propositi, a causa dei sospetti di Donna Hayward riguardo alla sua paternit\u00e0, rimanendo gravemente ferito al volto.\nDale Cooper arriva alla Loggia Nera e ritrova la stessa stanza con tende rosse e il Nano visto nei suoi sogni.\nAl di fuori della Loggia, Andy e lo sceriffo Truman aspettano l'agente speciale.\nIntanto Audrey inizia una singolare protesta contro la banca del paese, a causa del famoso progetto Ghostwood, incatenandosi ai cancelli della cassaforte. In quel momento alla stessa banca giungono Andrew Packard e Pete Martell,\nintenzionati ad aprire la cassetta con la loro chiave.\nIl contenuto della cassetta, per\u00f2, sar\u00e0 una bomba, innescata proprio all'apertura.\nCooper, ancora nella Loggia, parla con il Nano, che gli dir\u00e0 che in quel posto rivedr\u00e0 alcuni suoi amici.\nDifatti, Dale rivedr\u00e0 il Gigante, Laura Palmer, Maddy Ferguson, Leland Palmer, Caroline, Annie, Bob, e un suo doppio, un doppelg\u00e4nger, che lo inseguir\u00e0 tra le sale della Loggia.\nCooper riuscir\u00e0 a uscire fuori dal posto insieme ad Annie e sar\u00e0 lo Sceriffo Truman a riportarli, ancora incoscienti, alla citt\u00e0.\nSvegliatosi nella sua camera d'albergo, Dale Cooper si riveler\u00e0 posseduto da BOB, mettendo in mostra il lato malvagio e il suo riso inquietante.\nErrori\nAd un certo punto, Sarah Palmer, nella versione italiana, posseduta da uno spirito della Loggia, dice a Garland Briggs \"Sono qui, nella Loggia Nera con Windom Earle\". Nella versione originale, al posto di Windom Earle, viene citato Cooper, il che spiega l'espressione spaventata del Maggiore Briggs."}
{"id": "1274592", "revid": "1543377", "url": "https://it.wikipedia.org/wiki?curid=1274592", "title": "Chiesa di Sant'Eustachio (Scanno)", "text": "La chiesa di Sant'Eustachio \u00e8 sita a Scanno, in provincia dell'Aquila, ed \u00e8 intitolata alla Madonna di Loreto e a sant'Eustachio (quest'ultimo \u00e8 anche il patrono di Scanno).\nStoria.\nLa chiesa risale al XII secolo ed in seguito risulta citata in bolle dei papi Adriano IV, Lucio III, Clemente III, Onorio III, Clemente VI.\nOriginariamente era la chiesa principale di Scanno vista la fede rivelata dal popolo del paese verso tale chiesa quando venne convertito al cristianesimo ed ancor oggi i parroci vengono ordinati prima in questa chiesa poi nella chiesa principale.\nNel 1693 la chiesa venne demolita in seguito al terremoto di Sora del 1654 e ricostruita a spese dell'Universit\u00e0 di Scanno e dai fedeli nel 1712, ricostruzione affidata all'architetto Giovan Battista Gianni mentre l'altare viene ricostruito nel 1698 da D. Loreto Colarossi. Quest'intervento fu voluto dal cappellano e rettore Loreto Colarossi. In questo frangente la cappella della Madonna di Loreto fu eretta in collaborazione con Francesco Ferradini. Dopo la realizzazione del campanile e la morte di Ferradini, G. B. Gianni esegu\u00ec anche le altre cappelle, tra cui quella di Sant'Eustachio, in cui vi era la statua del santo.\nImportanti gli altri due altari dedicate alle anime del Purgatorio e a san Gaetano da Thiene.\nDei riadattamenti, delle dorature e delle pitture furono eseguite nel 1905 a spese di Maria Di Rienzo.\nDal 2002 si \u00e8 incominciato il restauro che ha portato alla chiusura dell'edificio nel 2004. \u00c8 stata riaperta solo nel 2013, il giorno 17 agosto, con cui viene dedicato il nuovo altare per mano del vescovo di Sulmona-Valva mons. Angelo Spina e del parroco di Scanno mons. Carmelo Rotolo.\nStruttura.\nIl prospetto \u00e8 a coronamento orizzontale e suddiviso su tre livelli con una finestra posta in asse col portale.&lt;br&gt;\nLa facciata \u00e8 intonacata, inoltre presenta una Zoccolatura in cemento.\nIl portale duecentesco, con degli influssi di arte pagana, \u00e8 servito da tre gradini. Sopra vi \u00e8 un archivolto lunettato con colonnine interne.\nL'interno \u00e8 aula ad unica navata con volta a botte affrescata da Francesco Antonio Borzillo nel 1698 con l'\"Incoronazione della Madonna, i quattro angeli e l'arco trionfale\" con una finta apertura e lo stile del dipinto che fanno risalire l'opera al barocco, e tre cappelle per lato separate mediante dei paramenti murari ad arco, nelle quali sono conservati dei dipinti e delle statue tra cui:\nI paramenti murari delle cappelle constano di aperture chiuse solo da un lato.\nL'organo \u00e8 posto sopra la cantoria posta sul lato destro dell'aula."}
{"id": "1274594", "revid": "1516566", "url": "https://it.wikipedia.org/wiki?curid=1274594", "title": "Aquilone (disambigua)", "text": ""}
{"id": "1274596", "revid": "474175", "url": "https://it.wikipedia.org/wiki?curid=1274596", "title": "Triglia (Grecia)", "text": "Triglia () \u00e8 un ex comune della Grecia nella periferia della Macedonia Centrale di 5.888 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nea Propontida."}
{"id": "1274599", "revid": "827882", "url": "https://it.wikipedia.org/wiki?curid=1274599", "title": "The Kin-der-Kids", "text": "The Kin-der-Kids e Wee Willie Winkie's World sono state due serie a fumetti, fra le prime a essere pubblicati sui quotidiani negli USA, realizzate dal pittore Lyonel Feininger e pubblicati dal Chicago Sunday Tribune tra il 1906 e il 1907.\nStoria editoriale.\nSimili nella forma a Little Nemo e alla ultima versione domenicale di Krazy Kat, la maggior parte dell'opera di Feininger consisteva in una tavola a colori che occupava una pagina intera del giornale. Le serie Kin-der-Kids venne pubblicata sul Tribune dal 29 aprile 1906 mentre la serie Wee Willie Winkie's World venne pubblicato contemporaneamente a The Kin-der-Kids dal 19 agosto 1906 e fino alla cancellazione di questa il 18 novembre 1906. \"Wee Willie Winkie's World\" termin\u00f2 tre mesi dopo, il 17 febbraio 1907. La breve durata delle due serie \u00e8 attribuite a diverse cause, tra cui l'incapacit\u00e0 di Feininger di produrre entrambe le strisce ad alti livelli di accuratezza con le tempistiche di pubblicazione oltre al rapporto conflittuale tra l'autore e i suoi editori.\nIl \"Tribune \"pubblicava la serie The Kin-der-kids con l'intenzione di proporre un'alternativa relativamente sofisticata alle comiche semplici e talvolta violente di Happy Hooligan e di The Katzenjammer Kids, serie a fumetti pubblicate su giornali di propriet\u00e0 di Hearst e Pulitzer.\nLa serie Kin-der-Kids presentava a puntate la storia dei tre fratelli Kin-der che, insieme al loro cane e a un ragazzo meccanico, salpano all'interno della vasca da bagno di casa per esplorare il mondo. Il motivo per cui partono risiede in un biglietto che ciascuno di loro riceve da Mysterious Pete con le istruzioni per il loro viaggio; queste istruzioni e lo scopo del loro viaggio rimangono sconosciute per tutta la storia. I personaggi vennero presentati ai lettori del \"Tribune\" prima dell'inizio della pubblicazione regolare del fumetto: il 29 aprile 1906, venne infatti pubblicata un supplemento dal titolo \"All About the Tribune's New Comic Supplement\" la cui copertina mostrava una caricatura di Feininger che manovrava i vari personaggi come se fossero delle marionette attaccate alle corde. Nell'introduzione al supplemento vi era anche una pagina di ritratti a colori dei personaggi e, all'interno del supplemento c'erano le biografie in prosa dei personaggi stessi.\n\"Wee Willie Winkie's World, a\" differenza di \"The Kin-der-Kids\", era priva di una vera e propria continuity e ogni tavola presentava sempre l'omonimo protagonista che osservava la campagna surreale intorno a casa di suo nonno, interagendo con gli oggetti antropomorfe intorno a lui. Invece dei balloon le immagini erano accompagnate da didascalie.\nWee Willie Winkie's World cess\u00f2 la sua pubblicazione nel 1907 e fu l'ultimo fumetto realizzato da Feininger e, nonostante la breve vita editoriale delle due serie, entrambe trovano l'approvazione dalla critica e, in particolare, per lo storico del fumetto Bill Blackbeard \u00abla continuit\u00e0 che caratterizz\u00f2 la serie di settimana in settimana fu una vera innovazione per il tempo\u00bb quando neanche Little Nemo di Winsor McCay l'aveva ancora sviluppata. Anche graficamente la serie \u00e8 ammirevole ed definita come \"squisitamente disegnata\" dalla rivista \"Time\". Anche Art Spiegelman, curatore editoriale della rivista \"RAW\" e autore di \"Maus\", elogia la serie Kin-der-Kids come il coronamento dell'arte di Feininger. Nel 1994, l'insieme delle realizzazioni a fumetti di Feininger sono stati raccolti in un unico volume edito dalla Kitchen Sink Press dal titolo \"The Comic Strip Art di Lionel Feininger\". Nel 1999, \"The Comics Journal\" ha incluso la serie The Kin-der-Kids nella sua classifica dei cento migliori fumetti, Top 100 Comics list."}
{"id": "1274606", "revid": "984922", "url": "https://it.wikipedia.org/wiki?curid=1274606", "title": "Zervochoria", "text": "Zervochoria () \u00e8 un ex comune della Grecia nella periferia della Macedonia Centrale di 3.146 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Polygyros."}
{"id": "1274611", "revid": "180559", "url": "https://it.wikipedia.org/wiki?curid=1274611", "title": "Leihotikan", "text": "I Leihotikan sono un gruppo musicale basco.\nStoria del gruppo.\nI Leihotikan nacquero ad Iru\u00f1a (la spagnola Pamplona) nel 1992.\nI componenti iniziali erano Patxi alla chitarra, Aitor al basso, Kike alla batteria e Gorka come cantante. Tuttavia, dopo poche canzoni, Kike lasci\u00f2 il gruppo, e fu sostituito da Titi, gi\u00e0 noto per essere stato il batterista dei Mutilados. Il quartetto formatosi \u00e8 poi rimasto unito fino ad oggi.\nInizialmente, il gruppo pubblic\u00f2 una cassetta (\"Maketa\", \"Cassetta\"), uscita nel gennaio del 1995, che era una raccolta di canzoni live che ebbe uno scarso successo, dovuto al fatto che nessuna etichetta volle produrlo, e dovettero pagare essi stessi per la produzione e la distribuzione.\nA marzo dello stesso anno, il gruppo suona il suo primo concerto dal vivo, ed il successo comincia ad arrivare. Inizi\u00e0 cos\u00ec una lunga tourn\u00e9e che attraversa i Paesi Baschi e che si conclude solo nell'ottobre '96.\nIn questa data, viene pubblicato una seconda cassetta (\"Zerumugak\"), registrata stavolta negli studi della \"Shot!\", casa discografica di Arrasate e distribuito dalla \"El Gallinero Rekords\". Anche questa per\u00f2 \u00e8 una raccolta di canzoni live, ma ottiene un grande successo, portando cos\u00ec l'attenzione della \"Gor\", una delle pi\u00f9 grandi case discografiche spagnole, sul gruppo punk di Pamplona.\nNel 1998 esce il primo disco ufficiale della banda (\"Hemen ez da ezer aldatzen\", \"Qua non cambia niente\"), dopo i due live, registrato negli studi \"Sonido XXI\" di Espartza de Galar, in Navarra. Il successo stavolta \u00e8 dirompente, grazie anche alla massiccia campagna pubblicitaria che la Gor sapientemente dispiega nei mesi prima dell'uscita, ed aumentano vertiginosamente anche il numero dei concerti del gruppo, che intanto si allarga: entra a far parte della banda il secondo chitarrista Mikel, che per\u00f2 rester\u00e0 solo un anno, e nel 1999 lascer\u00e0 il gruppo.\nNel 2000 esce il secondo disco (\"Lur\", \"Terra\"), registrato sempre negli studi della Sonido XXI, tra il 29 gennaio ed il 10 febbraio, che conferma il momento d'oro del gruppo. Particolarmente di successo fu la versione di \"Clash ta Pistols\" contenuta nell'album. Nel 2001 il gruppo decide di interrompere i concerti per concentrarsi in raccolte discografiche con diversi gruppi baschi e spagnoli, prendendosi una specie di \"periodo sabbatico\" e di congedo dalle folle. Ma a met\u00e0 del 2003 lanciano a sorpresa il loro terzo album (\"Munduaren leihoa\", \"La finestra sul mondo\"), che resta il loro album pi\u00f9 venduto, grazie anche a tracce che si rifanno a poesie del poeta basco I\u00f1igo Ibarra.\nNel 2004 ricominciano i concerti, che richiamano ormai baschi (ma non solo) da tutto il paese; le radio nazionali ormai diffondono continuamente i loro brani pi\u00f9 famosi, ed il periodo aureo continua cos\u00ec implacabile. Nel 2006 esce il quarto album (\"Ilunago, ederrago\", \"Pi\u00f9 oscuro, pi\u00f9 bello\"), che non raggiunge la bellezza del precedente, ma che raggiunge comunque ottimi livelli grazie all'enorme strumentazione di cui dispongono."}
{"id": "1274616", "revid": "78273", "url": "https://it.wikipedia.org/wiki?curid=1274616", "title": "Toe kick", "text": ""}
{"id": "1274619", "revid": "135182", "url": "https://it.wikipedia.org/wiki?curid=1274619", "title": "World Without End", "text": ""}
{"id": "1274620", "revid": "51032", "url": "https://it.wikipedia.org/wiki?curid=1274620", "title": "Cimex lectularius", "text": " \nLa cimice dei letti (Cimex lectularius ), della famiglia Cimicidae, \u00e8 una specie di insetto ectoparassita ematofago obbligato dell'uomo e di altri animali a sangue caldo.\nFino a pochi anni fa questa specie, parassita dell'uomo, era considerata quasi scomparsa mentre negli ultimi tempi le segnalazioni sono aumentate. Negli USA nel 2002 ci sono state solo due segnalazioni mentre nel 2006 sono arrivate a quota 1200. L'insetto \u00e8 privo di ali e di giorno si nasconde nei materassi e nelle crepe dei mobili, di notte esce e succhia il sangue di chi dorme. Si ritiene che la sua diffusione sia stata favorita da un graduale depotenziamento degli insetticidi e dall'aumento dei viaggi internazionali.\nNon rivestono una particolare importanza in parassitologia se non per le reazioni allergiche che possono provocare in alcuni soggetti dopo la puntura. Infatti, non risulta che trasmetta malattie.\nSi pensa che il parassitismo dell'uomo da parte di questo artropode risalga agli albori della specie umana. La cimice dei letti era uno dei pi\u00f9 diffusi parassiti dell'uomo fino agli anni '40 del XX secolo. Da quel momento la sua presenza nel mondo ha subito un inesorabile declino fino a scomparire quasi del tutto. Le cause di ci\u00f2 non sono ancora state del tutto comprese: sembra che la messa in commercio del DDT abbia apportato in quel momento un contributo decisivo. A partire dagli anni '90 del XX secolo la cimice dei letti \u00e8 ricomparsa in molti Paesi e intorno agli 2000 si \u00e8 nuovamente diffusa in America, in Europa, Australia, Africa e Asia. Sembra che a favorirne la ricomparsa siano state varie concause, come l'introduzione del riscaldamento centralizzato negli edifici, la globalizzazione, l'aumento dei viaggi nel mondo, e non ultimo una resistenza biologica che questo insetto ha sviluppato nei confronti di varie categorie di biocidi (piretroidi, carbammati, organofosforici, ecc). La sua attivit\u00e0 ematofaga determina nell'uomo l'insorgenza di lesioni di tipo strofuloide altamente pruriginose causate da una reazione iperimmune nei confronti di alcune sostanze contenute nella saliva di questo insetto e secrete durante il pasto di sangue.\nDescrizione.\nL'adulto di colore rosso-brunastro \u00e8 lungo circa 6\u00a0mm e si presenta schiacciato dorso-ventralmente. Ci\u00f2 rende l'insetto abile nell'infilarsi in ogni pi\u00f9 piccolo recesso. La testa \u00e8 dotata di due occhi composti, un paio di antenne dotate di recettori sensibili al calore e a determinati composti chimici, come l'anidride carbonica. L'apparato boccale \u00e8 di tipo pungente succhiante. I pezzi boccali si sono adattati e trasformati nel corso dell'evoluzione in un rostro allungato in grado di penetrare la cute dell'ospite e di aspirare il sangue durante il pasto di sangue. Il torace presenta delle caratteristiche espansioni laterali. Dorsalmente sono presenti una coppia di squame cutanee, dette emielitre, che rappresentano delle ali vestigiali. L'addome \u00e8 costituito da 11 segmenti tenuti insieme da membrane intersegmentali dotate di un notevole grado di stiramento, favorendo durante il pasto di sangue la distensione dell'addome e l'accumulo nell'apparato digerente di una notevole quantit\u00e0 di sangue. Le forme giovanili immature, chiamate neanidi o ninfe, si possono facilmente distinguere dagli adulti per le ridotte dimensioni, un minor grado di sclerotizzazione del tegumento (minore negli stadi giovanili pi\u00f9 immaturi), l'assenza degli organi riproduttivi, e altre caratteristiche morfologiche di minore evidenza.\nBiologia.\nEcologia.\nLa cimice dei letti \u00e8 un insetto gregario ad abitudini notturne che durante il giorno si nasconde dalla luce del sole (fototropismo negativo) in anfratti o fessure di ogni tipo, formando aggregazioni di decine, centinaia o migliaia di individui. I siti di annidamento, detti anche focolai di sviluppo, normalmente sono localizzati nei pressi dei luoghi dove sosta l'uomo nelle ore notturne. L'unione degli individui in un focolaio viene mantenuta attraverso l'emissione da parte degli insetti di un \u201cferomone di aggregazione\u201d, costituito da una miscela di 10 molecole chimiche, principalmente di natura aldeidica. Generalmente durante la notte le cimici fuoriescono dai propri nascondigli per pungere l'uomo, che rappresenta il suo ospite d'elezione. Le cimici dei letti sono attive e vitali tra i 15\u00a0\u00b0C ed i 37\u00a0\u00b0C. Al di sotto dei 15\u00a0\u00b0C e al di sopra dei 37\u00a0\u00b0C lo sviluppo s'interrompe. Negli ambienti infestati le cimici preferiscono rifugiarsi in nascondigli situati nel legno, nei materiali cartacei e nei tessuti. Infestano molto spesso i materassi, in particolare i bordi e le cuciture del materasso, le gambe di appoggio e l'interno di eventuali rotelle di plastica dei letti, le doghe di legno e le molle delle reti. In genere possono essere infestati qualsiasi fessura o crepa delle pareti, i bordi esterni dei tappeti, gli interruttori elettrici e le prese di corrente, le cornici, i quadri, le tendine, ecc. Gli insetti adulti possono sopravvivere, in assenza di un ospite di cui nutrirsi ed in funzione della temperatura ambientale per molto tempo, da alcuni mesi fino ad 1 anno per gli adulti, mentre le neanidi per pi\u00f9 di tre mesi. La via principale di diffusione \u00e8 rappresentata da persone o oggetti venuti in contatto con un ambiente infestato e che veicolano degli esemplari di \"Cimex lectularius\" e/o loro uova. Persone che soggiornano in ambienti infestati possono cos\u00ec inconsapevolmente consentire alle cimici di nascondersi durante le ore notturne nelle valigie o nei vestiti, trasportando in seguito gli insetti fino alla propria abitazione o in altri luoghi. Lo scambio di materiale usato pu\u00f2 determinare lo spostamento di oggetti contaminati in nuovi ambienti con il serio rischio di diffondere l'infestazione.\nCiclo vitale.\nLa cimice dei letti \u00e8 un insetto a metamorfosi incompleta. Il ciclo vitale prevede lo stadio di uovo, cinque stadi ninfali e l'adulto. Ogni stadio ninfale svolge attivit\u00e0 ematofaga obbligata, necessaria alla muta allo stadio successivo. Gli adulti di entrambi i sessi svolgono anch'essi attivit\u00e0 ematofaga obbligata. Il ciclo vitale \u00e8 per la maggior parte influenzato dalla disponibilit\u00e0 di ospiti e dalla temperatura ambientale. In misura molto minore dall'umidit\u00e0, visto che gli adulti tollerano ampi intervalli: dal 30 al 70%. La temperatura ottimale si attesta sui 30\u00a0\u00b0C. In queste condizioni un intero ciclo uovo-adulto si compie in circa 24 giorni. Una femmina adulta si accoppia generalmente dopo ogni pasto di sangue e, con temperature di 26\u00a0\u00b0C, comincia a deporre circa 2-3 uova al giorno dopo circa 3 giorni. La fertilit\u00e0 viene mantenuta per tutta la vita della femmina. Una femmina pu\u00f2 produrre nel corso della propria vita circa 200-300 uova.\nAzione patogena.\nLe punture della cimice dei letti esitano in lesioni pruriginose di tipo strofuloide. Le lesioni derivano dal trauma cutaneo associato alla puntura e da una reazione immunitaria di ipersensibilit\u00e0 che pu\u00f2 essere sia di tipo immediato che di tipo ritardato. Alcuni soggetti manifestano una sorta di insensibilit\u00e0 alla puntura, non presentando una sintomatologia cutanea evidente. Le lesioni sono localizzate in genere nelle regioni scoperte del corpo: gambe, braccia e viso. In molti casi hanno una distribuzione lineare. Le lesioni compaiono da pochi minuti ad alcune ore dalle punture, a seconda dei soggetti e del tipo di risposta immunitaria e perdurano per due o tre settimane.\nAzione vettoriale.\nNon \u00e8 stata ancora accertata la capacit\u00e0 vettoriale della cimice dei letti nel trasmettere malattie infettive. Secondo un recente studio \u00e8 stata accertata la capacit\u00e0 vettoriale nella trasmissione del Trypanosoma cruzi, agente eziologico della malattia di Chagas, tra topi in condizioni sperimentali di laboratorio.\nMetodi di lotta.\nLe infestazioni da \"C. lectularius\" sono molto complesse da risolvere e spesso vanno incontro a recidiva, per questo \u00e8 bene affidarsi ad un disinfestatore esperto che utilizzi esclusivamente metodi fisici, come azoto liquido o vapore saturo secco. Sar\u00e0 necessario procedere ad un'accurata ispezione visiva al fine di individuare la presenza di tutti i focolai di infestazione per poi agire direttamente su di essi. "}
{"id": "1274625", "revid": "536103", "url": "https://it.wikipedia.org/wiki?curid=1274625", "title": "Sunyer I di Barcellona", "text": "Origine.\nEra il figlio maschio quartogenito del conte di Urgell, della Cerdagna, di Gerona, di Conflent, d'Osona, e di Barcellona, Goffredo il Villoso e di Guinidilda (\u2020 prima del 904), che, secondo la storica britannica Alison Weir era figlia di Baldovino I delle Fiandre, anche secondo la \"Cr\u00f3nica de San Juan de la Pe\u00f1a\", al capitolo XXIII e l\"'Ex Gestis Comitum Barcinonensium\" e di Giuditta, la figlia del re dei Franchi occidentali, Carlo il Calvo. Mentre alcuni storici catalani sostengono che fosse d'origine catalana, forse figlia di Mir\u00f2 I (quindi nipote di Goffredo il Villoso) conte di Rossiglione, oppure di Borrell, Conte di Cerdagna, Urgell e Osona oppure ancora di Sunifredo. Quindi era fratello del conte di Barcellona, Goffredo II Borrell I, del conte di Cerdagna e Conflent, Mir\u00f3 II e del conte d'Urgell, Sunifredo II.\nBiografia.\nRiguardo alla sua origine, gli \"Ex Gestis Comitum Barcinonensium\" menziona Sunyer assieme ai fratelli, Rodolfo, Goffredo II Borrell I e Mir\u00f3, confermando che erano i figli di Goffredo e Guinidilde ed inoltre viene confermata da una sua donazione fatta il 23 novembre 934, assieme al figlio Borrell, in memoria di suo padre e di suo fratello, Goffredo II Borrell (patri meo Wifredi quondam, vel fratri meo Wifredi quondam).Sempre secondo gli \"Ex Gestis Comitum Barcinonensium\" suo padre gli diede l'incarico di governare la contea di Urgell, col titolo di conte.\nNell'897, alla morte di suo padre, Sunyer eredit\u00f2 unitamente ai fratelli Goffredo Borrell (che guidava i fratelli), Mir\u00f3 e Sunifredo, le contee di Barcellona, Gerona, Osona, Cerdagna e Urgell.In un secondo tempo si divisero le contee:\nIn prime nozze sembra abbia sposato Aimilda (?-ca. 920), di cui non si conoscono gli ascendenti.\nSecondo la \"Marca Hispanica sive Limes Hispanicus\", assieme alla cognata, Garsinda di Tolosa, Sunyer fu tra gli esecutori del testamento del fratello Goffredo Borrell, rimanendo unico conte delle contee di Barcellona, Girona ed Osona.\nNel 912, il governatore saraceno di Lleida, \"Muhammad al-Tawil\" organizz\u00f2 una spedizione contro la contea di Barcellona e nella valle di T\u00e0rrega sconfisse gli eserciti di Sunyer.Nel 914, per\u00f2 Sunyer si prese la rivincita, attaccando i territori di \"Muhammad al-Tawil\" ed in battaglia lo sconfisse e lo uccise, mentre secondo fonti arabe, al-Tawil perse la vita, in quell'anno, ma in un'altra spedizione contro Barcellona.\nNel 914, secondo la \"Colecci\u00f3n diplom\u00e1tica del Condado de Besal\u00fa, tomus XV\", Sunyer ed il fratello, Mir\u00f3 presenziarono alla dichiarazione di fedelt\u00e0 degli abitanti della vallata alla badessa del monastero di Sant Joan de les Abadesses, vicino a Ripoll.\nAssieme alla cognata, Garsinda di Tolosa, fece una donazione al monastero di Sant Joan de les Abadesses, in memoria del fratello, Goffredo Borrel, come risulta da un documento del 916.\nAlla morte, tra il 913 e il 920, di suo zio, Rodolfo, Conte di Besal\u00fa dall'878 quando, staccando il paese di Besal\u00fa dalla contea di Gerona, aveva creato una nuova contea, sorse un conflitto, per il possesso della contea, con suo fratello maggiore Mir\u00f3 I che incorpor\u00f2 la contea di Besal\u00f9 nella contea di Cerdagna rinunciando, in cambio, ad ogni aspirazione sulla contea di Barcellona.\nVerso il 920, rimasto vedovo, spos\u00f2 la nipote della cognata, Garsinda di Tolosa, Riquilda di Rouergue, figlia del conte di Roergue, Ermengol e della moglie Adele.Assieme alla moglie, Richilde, fece una donazione in memoria dei genitori del fratello, Goffredo Borrel, e della sorella Richilde, come risulta da un documento del 25 marzo 925.\nIn politica interna continu\u00f2 la politica di suo padre e poi di suo fratello, ripopolando la contea di Osona e dal 929, la contea di Pened\u00e8s (un territorio oggi diviso in Alt Pened\u00e8s, Baix Pened\u00e8s e Garraf).Rafforz\u00f2 anche le istituzioni ecclesiastiche concedendo loro terre e tributi.\nIn politica estera oltre che combattere i Saraceni di Lleida combatt\u00e9 quelli di Tarragona, pur mantenendo relazioni diplomatiche con l'emirato e poi califfato di al-Andalus di Cordova, mentre per quel che concerne le relazioni col re dei Franchi occidentali, riconobbe i carolingi, Carlo il Semplice e Luigi IV d'Oltremare, ma non riconobbe Roberto I e Roberto I.\nSunyer, nel 936, dovette fronteggiare una spedizione di al-Andalus, sul litorale a nord di Barcellona, lungo il litorale catalano, che dal Maresme raggiunse all'Alt Empord\u00e0; ma tra la fine del 936 ed il 937, organizz\u00f2 una contrattacco contro i Musulmani lungo il litorale catalano, spingendosi verso sud, con esito positivo (si dice che causasse un notevole numero di morti tra i nemici tra cui il \"cad\u00ed\" di Valencia); ottenne che i musulmani abbandonassero temporaneamente Tarragona, che divenne terra di nessuno; ed impose il pagamento di un tributo alla citt\u00e0 di Tortosa. Alla fine fu fermato da Ahmad bin Muhammad bin Ilya, che poi pose l'assedio a Saragozza, capitale dei Banu Qasi, che non obbedivano al califfo di al-Andalus, Abd al-Rahman III.Nel 940, Sunyer raggiunse un accordo e fece la pace col califfo, Abd al-Rahman III.\nSunyer, nel 939, fece una donazione assieme al figlio Ermengol, ma quattro anni dopo (943), ne fece un'altra in memoria dello stesso figlio.\nSecondo la \"Marca Hispanica sive Limes Hispanicus\", Sunyer, assieme alla moglie, Richilde, il 16 maggio 944, fece due diverse donazioni, in memoria del padre, Goffredo, della madre, Guinidilda, del fratello, Goffredo Borrel, e del figlio, Emengol: la prima alla chiesa di Gerona, la seconda alla chiesa di Barcellona.Nel 945, Sunyer fece altre due donazioni, una, secondo l',\"Histoire G\u00e9n\u00e9rale de Languedoc\" al monastero di Saint-Pierre de Rosas, la seconda invece assieme alla moglie, al monastero di Santa Cecilia di Monserrat.\nNel 947, dopo aver trasmesso il governo dei suoi domini ai suoi figli: Mir\u00f2 e Borrell, si ritir\u00f2 a vita monastica nel monastero di Santa Maria, a Lagrasse, nel Conflent (oggi Linguadoca-Rossiglione), dove secondo l',\"Histoire G\u00e9n\u00e9rale de Languedoc\", per ottenere la vita eterna, fece un'ultima donazione, nel 953, al monastero stesso.\nNel 948, alla morte di suo fratello, Sunifredo II, senza eredi maschi, eredit\u00f2 la contea di Urgell, che pass\u00f2 ai succitati figli Mir\u00f2 I e Borrell II.\nSunyer, secondo l\"'Ex Gestis Comitum Barcinonensium\" mor\u00ec, nel 950, nel monastero di Lagrasse e fu inumato nel monastero di Ripoll, mentre, secondo lo storico catalano Pr\u00f2sper de Bofarull i Mascar\u00f3, l'anno della morte fu il 954. Secondo il \"cartolario di Vic\", Sunyer mor\u00ec il 15 ottobre.\nDiscendenza.\nSunyer e Richilda ebbero cinque figli:"}
{"id": "1274626", "revid": "118054190", "url": "https://it.wikipedia.org/wiki?curid=1274626", "title": "Generale dell'Esercito svizzero", "text": "Nell'esercito svizzero il grado di generale \u00e8 attribuito solo in caso di guerra.\nIl parlamento federale \u00e8 responsabile, in caso di bisogno, di nominare un generale comandante dell'esercito. La maggior parte delle volte viene scelto un comandante di corpo in servizio.\nDal primo gennaio 2004, quando \u00e8 entrata in funzione la riforma definita Esercito XXI, la Svizzera dispone di un comandante delle Forze Armate che ricopre la funzione di \"Capo dell'Esercito\", nominato dal consiglio federale.\nLista dei generali dell'esercito svizzero.\nQui di seguito una lista dei generali svizzeri (tra parentesi la data corrispondente al periodo di inizio e fine del loro mandato e l'evento che ha condotto a nominarli). Da tener conto che fino al 1848 erano comandanti supremi dell'esercito o comandanti in capo solo per settori operativi particolari o per determinati impieghi di truppe. Quindi non veri e propri generali.\nVisite all'estero.\nQuesti due quadri hanno ricevuto i gradi di generale per le visite all'estero per i trattati sulla Corea:\nCapo dell'esercito svizzero.\nSono i Capi dell'Esercito Svizzero, ma non ufficialmente generali."}
{"id": "1274629", "revid": "198277", "url": "https://it.wikipedia.org/wiki?curid=1274629", "title": "Giulio Nuciari", "text": "\u00c8 il nipote di Antonio Nuciari, portiere di e Triestina degli anni quaranta e cinquanta.\nCarriera.\nGiocatore.\nDopo aver esordito tra i professionisti con il Montecatini, in prestito dalla Ternana, torna in Umbria a vestire la maglia della e poi , e . Ai rossoneri \u00e8 rimasto 5 stagioni collezionando 44 presenze complessive, di cui 10 in serie A, 18 in serie B, 15 in Coppa Italia, una nel decisivo spareggio UEFA contro la Sampdoria, che disput\u00f2 al posto dell'infortunato Giovanni Galli. Ai blucerchiati, 7 stagioni con 7 presenze complessive.\nDetiene il record di panchine in Serie A per un portiere: per 333 volte ha indossato la maglia \"numero dodici\" collezionando solo 17 presenze in massima serie.\nAllenatore.\nFinita la carriera, diventa allenatore dei portieri alla Sampdoria, dove si era ritirato. Il 14 luglio 1997 entra nello staff di Fabio Capello come allenatore dei portieri del Milan; il 29 maggio 1998 con l\u2019arrivo di Alberto Zaccheroni alla guida dei rossoneri viene esonerato. Il 29 settembre 1999 con l\u2019arrivo di Renzo Ulivieri diventa preparatore dei portieri del Cagliari. Con lo stesso ruolo torna poi alla (2000-2001) a quasi vent'anni dai suoi trascorsi agonistici in Umbria.\nIl 18 giugno 2001 torna al Cagliari come preparatore dei portieri del nuovo tecnico Antonio Sala. Il 15 ottobre ne prende il posto alla guida dei sardi insieme al \"team manager\" Gianfranco Matteoli. Il 18 dicembre con la squadra al terz'ultimo posto in campionato viene sostituito da Nedo Sonetti. Totalizza 2 vittorie, 3 pareggi e 3 sconfitte.\nNel 2002 passa alla Lazio, dove stringe un legame lavorativo con Roberto Mancini, seguendolo anche all'Inter il 7 luglio 2004. Il 29 maggio 2008, con l'arrivo di Jos\u00e9 Mourinho e del suo staff sulla panchina nerazzura, il suo contratto \u00e8 risolto.\nIl 3 giugno 2010 entra a far parte dello staff della Fiorentina come preparatore dei portieri di Sini\u0161a Mihajlovi\u0107. Rimane con lo stesso ruolo anche nello staff del nuovo tecnico Delio Rossi. Il 3 maggio 2012 assume anche il ruolo di vice allenatore di Vincenzo Guerini in sostituzione dell'esonerato Delio Rossi. Viene confermato anche con la nomina di Vincenzo Montella alla guida dei viola.\nLascia la Fiorentina nel 2013.\nIl 22 settembre 2014 partecipa al corso di direttore sportivo al centro tecnico federale di Coverciano.\nIl 14 novembre torna a ricoprire inizialmente il ruolo di allenatore dei portieri dell\u2019Inter nello staff di Roberto Mancini. Data la squalifica di Mancini e la mancanza di un allenatore in seconda, allena l'Inter nella gara d'Europa League il 27 novembre vinta 2-1 col Dnipro a San Siro, decisiva per la qualificazione al turno successivo. Il 13 giugno 2016 decide di ritirarsi.\nIl 23 maggio 2018, dopo due anni di inattivit\u00e0, entra nello staff tecnico della nazionale italiana, chiamato dal selezionatore ed ex compagno di squadra Roberto Mancini. Nell'estate 2021 (dopo il rinvio per la pandemia di COVID-19) prende parte con lo staff di Mancini alla vittoriosa spedizione azzurra al ."}
{"id": "1274630", "revid": "35813", "url": "https://it.wikipedia.org/wiki?curid=1274630", "title": "Luigi Luccheni", "text": ""}
{"id": "1274632", "revid": "123442579", "url": "https://it.wikipedia.org/wiki?curid=1274632", "title": "San Cono (Cessaniti)", "text": "San Cono \u00e8 una frazione del comune di Cessaniti in provincia di Vibo Valentia, situato a tre chilometri dal capoluogo.\nSi trova in una zona collinare e la sua altitudine media sul livello del mare \u00e8 di mt. 700. \u00c8 un paese molto antico e conta 126 abitanti circa, per la maggior parte dediti all'agricoltura. Dalla piazza principale intitolata a \"San Cono di Teggiano\", si pu\u00f2 godere di un panorama. Il ridente paesino \u00e8 tra i pi\u00f9 attraenti di tutto il comune di Cessaniti: le case arroccate incastonate una all'altra, simili ad un Presepe, le vie strette lastricate in pietra, le piccole piazzole ne fanno una vera oasi con spiragli di sole, verde e fiori.\nIl santo patrono \u00e8 San Cono che si festeggia il 3 giugno e la terza domenica di luglio.\nStoria.\nSecondo alcuni ricercatori a dare il nome al paese \u00e8 stato il protettore San Cono, martire nel 250 d.C., ma questa potrebbe essere solo una leggenda.\nMa a parte l'etimologia le ricerche e le varie ipotesi, da oltre 600 anni, le tradizioni del paese, le memorie i valori di cultura, e la fede popolare, sono legate al protettore San Cono, monaco benedettino, nato a Diano di Lucania, oggi Teggiano in provincia di Salerno sul finire dell'XI secolo.\nLa parrocchia di San Cono fu istituita nel XVII secolo durante il sinodo diocesano celebrato da monsignor Ottavio Paravicino.\nLa chiesa di San Cono era sotto il titolo di parrocchia di Sant'Iconio ed era curata dal parroco del vicino paese di San Marco, che dista circa un chilometro.\nIl terremoto del marzo 1638, caus\u00f2 il danneggiamento di 52 abitazioni, mentre il sisma del febbraio 1783 distrusse completamente il paese e nell'occasione vi furono due morti e ventimila ducati di danno. La maggior parte del sopravvissuti si trasferirono a circa 400 metri, nelle campagne adiacenti, in abitazioni costruite in legno (baracche) e nei terreni dell'allora benestante famiglia Bisogni, dove dovevano pagare un canone annuo, ad ogni agosto, la somma di tre carrini, per ogni quadrato di terreno di due palmi (5,275 mt. di lato).\nGli altri abitanti, per la loro impotenza e povert\u00e0 continuarono ad abitare nelle loro abitazioni pur se seriamente danneggiate dal sisma.\nCon decreto del governo di Gioacchino Murat del 1808 San Cono divenne frazione del comune di Cessaniti, prima di detto decreto apparteneva al comune di Briatico.\nNella chiesa parrocchiale si conserva, un dito carbonizzato del Santo Protettore San Cono, ma non si conosce come detta reliquia sia giunta in paese, pertanto di padre in figlio si tramanda la leggenda di un episodio miracoloso. .\nCircolo culturale.\nIl 16 giugno 1995 \u00e8 stato costituito con atto notarile in San Cono dai giovani del luogo un circolo culturale, centro di vita associativa con lo scopo principale di promuovere attivit\u00e0 culturale, sportive e turistiche, nonch\u00e9 ricreative."}
{"id": "1274633", "revid": "212348", "url": "https://it.wikipedia.org/wiki?curid=1274633", "title": "Palio dell'Oca", "text": "Il Palio storico - Giuoco dell'Oca \u00e8 una manifestazione d'ispirazione storica e carattere goliardico che si tiene ogni seconda domenica di agosto a Cagli, in Provincia di Pesaro e Urbino, dedicata al Santo patrono della citt\u00e0, Geronzio.\nLa storia.\nL'annalista cagliese Antonio Gucci (1596 -1678) riporta all'anno 1543 la notizia che la Comunit\u00e0 di Cagli \"era assai disposta \u00e0 sodisfare il Popolo nelle cose temporali onde per tenerlo allegro ni tempi Carnevaleschi, soleva far giostrare al corso dell'Anello, et al giuoco dell'Oca, dando per premio al vincitore nel Corso dell'Anello, un Castrone, et all'altro l'istissa Oca quali animali venivono somministrati dal Rettore dell'Hospidale di Sant'Antonio, al quale per il contrario dava la Comunit\u00e0 certa elemosina in danari per il sodetto effetto. Il corso dell'Oca non \u00e8 pervenuto \u00e0 nostri tempi, ma bens\u00ec quello dell'anello, il quale fu dismesso \u00e0 gli anni addietri, perch\u00e9 non correndovi pi\u00f9 persona di garbo, cagionava pi\u00f9 disgusto, che gusto ai riguardanti; et il premio, che si dava al Vincitore, cio\u00e8 il Castrato, non era pi\u00f9 somministrato dall'Hospidale suddetto, ma lo pagava del proprio la Comunit\u00e0 come appare ai Libri dell'Uscite sue, che si conservano nella Cancelleria Commune\". Il Palio, cos\u00ec come si svolge a tutt'oggi, \u00e8 tuttavia una tradizione ben pi\u00f9 recente, che risale all'anno 1987. Nulla o quasi si sa infatti dello svolgimento del Giuoco dell'Oca di cui parla lo storico cagliese. Fino alla sedicesima edizione del 2002 il Palio si \u00e8 disputato all'interno del suggestivo scenario della piazza maggiore della citt\u00e0, piazza Giacomo Matteotti, all'ombra del duecentesco palazzo pubblico, mentre dal 2003 la disputa si tiene nella nuova Arena del Fiume nel piazzale di Sant'Emidio, costruita \"ad hoc\", situata nella parte bassa della citt\u00e0; tale spostamento ha permesso una scenografia pi\u00f9 ampia e imponente, una maggior partecipazione di pubblico, e soprattutto l'inserimento di nuovi e pi\u00f9 spettacolari giochi come il tiro al bersaglio di arcieri e balestrieri e la corsa dei cavalieri.\nAccolto all'inizio da molte riserve, oggi il Palio dell'Oca \u00e8 vissuto con grande partecipazione dall'intera comunit\u00e0 cagliese e rappresenta per la citt\u00e0 l'evento pi\u00f9 importante dell'anno.\nIl gioco.\nLa disputa del Palio si tiene tra i quattro Quartieri storici della citt\u00e0:\nDate 54 caselle raffiguranti arti e mestieri cittadini, ogni Quartiere a turno lancia un dado e il rispettivo segnapunti avanza in progressione nelle caselle in base all'esito del lancio. A molte di queste caselle sono assegnate delle prove di destrezza e abilit\u00e0 che il Quartiere deve superare per difendere e mantenere la sua posizione: svolta la prova infatti, in caso di vittoria il Quartiere rimane nell'ultima casella occupata; in caso di sconfitta invece, lo stesso torna indietro fino alla casella da cui era stato lanciato il dado l'ultima volta.\nSi aggiudica il Palio il Quartiere che con un lancio preciso del dado giunge alla casella n. 54, raffigurante S. Geronzio con i suoi simboli: un putto e una bianca oca.\nLe prove durante lo svolgimento si susseguono secondo modalit\u00e0 di sfida tra due Quartieri, quello interessato a difendere la casella occupata e lo sfidante eletto sempre ad estrazione casuale. Il Quartiere sfidante ha diritto all'uso di un solo bonus, da giocare prima della prova, che in caso di vittoria permette di raddoppiare il valore dell'ultimo punteggio di dado ottenuto.\nAlcune caselle sono speciali e non associate ad alcun tipo di prova:\nUna volta giocata e superata la prova assegnata ad una casella-gioco, questa \u00e8 considerata libera e il Quartiere che la occupi in seguito non \u00e8 tenuto a svolgere un'ulteriore prova per difendere la sua posizione. A partire dalla n. 48 per\u00f2, la condizione di casella-libera diventa relativa: per ciascun Quartiere una casella \u00e8 tenuta libera solo se sia stata in precedenza occupata (e la relativa prova superata vittoriosamente) dallo stesso Quartiere.\nDalla stessa casella n. 48 inoltre ogni Quartiere, sfidante o sfidato, che perda il gioco assegnato ad una qualsiasi casella da 48 a 53, torna indietro automaticamente alla casella n. 47, uscendo cos\u00ec dalla zona palio per il prossimo turno di gioco.\nLe prove.\nMolte delle caselle del percorso di gioco sono abbinate a delle prove di abilit\u00e0 sostenute dal gruppo dei paggi giocatori di Quartiere, selezionati durante l'anno sotto la guida del capitano della squadra e specializzati per le varie tipologie di gioco; queste possono variare di anno in anno in numero e qualit\u00e0 in relazione alle possibilit\u00e0 dell'arena di gioco, alle condizioni atmosferiche, nonch\u00e9 alle decisioni dei membri del consiglio dell'Associazione che di volta in volta sceglie di sostituire alcuni giochi rispetto ad altri.\nI principali maschili sono:\nLe prove femminili sono invece:\nQuesti giochi si susseguono secondo un ordine prestabilito fino a un massimo di quaranta (dall'edizione 2007, trenta): una volta disputato il quarantesimo gioco tutte le caselle vengono liberate e si procede in base al solo lancio del dado.\nIl Palio.\nIl palio \u00e8 una statua ferrea raffigurante un'oca, simbolo di San Geronzio, patrono della citt\u00e0 a cui il gioco \u00e8 dedicato; l'opera di pregevole fattura \u00e8 stata progettata e realizzata da un noto artigiano locale, Antonio Cerretini.\nIl corteo.\nPrecede la disputa del palio il corteo storico: al suono dei tamburi e delle chiarine comunali oltre quattrocento figuranti in costume rinascimentale sfilano per le vie della citt\u00e0 assieme ai paggi giocatori. Ogni Quartiere possiede, oltre ai membri delle antiche casate nobiliari, alcune figure comuni quali:\nAi quattro gruppi di Quartiere si aggiunge il gruppo delle autorit\u00e0 comunali contrassegnato dai colori cittadini giallo e rosso, al quale appartengono figure di rilievo come:\nLa Vigilia.\nIl sabato precedente la seconda domenica di agosto i quattro Quartieri sono chiamati in piazza per il cerimoniale della Vigilia, comprendente una serie di cerimonie ricostruite per l'occasione con la massima fedelt\u00e0 storica attraverso la consultazione di antichi documenti contenuti negli archivi comunale e vescovile.\nIl Palio viene ufficialmente riconsegnato alle autorit\u00e0 da parte del Quartiere vincitore dell'edizione precedente; dopodich\u00e9 il Duca di Urbino nomina il podest\u00e0 della citt\u00e0, e quest'ultimo nomina e investe i capitani di Quartiere; si procede poi all'assegnazione dei cavalieri, balestrieri e arcieri e al sorteggio dell'ordine di tiro del dado per la domenica seguente.\nLa cerimonia si chiude nella Basilica Cattedrale di S. Maria Assunta per l'accensione della lampada votiva in onore di S. Geronzio, per invocare cos\u00ec la preghiera e la protezione del Santo Patrono."}
{"id": "1274638", "revid": "78273", "url": "https://it.wikipedia.org/wiki?curid=1274638", "title": "Missile Dropkick", "text": ""}
{"id": "1274639", "revid": "768068", "url": "https://it.wikipedia.org/wiki?curid=1274639", "title": "Oniri", "text": "Nella mitologia greca gli Oniri (\u1f4c\u03bd\u03b5\u03b9\u03c1\u03bf\u03b9), talvolta in italiano anche nella traduzione diretta Sogni, sono d\u00e8i minori generati da Notte, consistendo nei sogni dei mortali. Essi ne sono la personificazione e si troverebbero sulle sponde dell'oceano dell'ovest, in una caverna confinante con il dominio di Ade, il dio degli Inferi. Questi d\u00e8i inviano i sogni ai mortali attraverso due cancelli o portali: l'uno costruito con corna, l'altro in avorio. Dal primo prendono forma i sogni \"veri\", dal secondo quelli \"ingannatori\".\nI tre fratelli Oniri sono:\nOgnuno di essi ha il proprio ruolo nel plasmare i sogni dei mortali.\nL'influenza degli Oniri nei sogni.\nMorfeo.\nIl pi\u00f9 potente degli Oniri, \u00e8 \"\"il modellatore\", colui che fa prendere forma al sogno. Permette la manifestazione di esseri umani all'interno dei sogni.\nSecondo la mitologia, Morfeo sfiorava le palpebre dei sognatori con un mazzo di papaveri per assumere la forma della persona sognata e si riteneva che fosse circondato da folletti che creavano l'immaginazione.\nFobetore.\n\"Lo spaventoso\"; egli compare nei sogni sotto forma di esseri aberranti, quali bestie o mostri.\nFantaso.\n\"L'apparizione\"\"; sono generati da lui tutti gli oggetti inanimati sognati dai mortali."}
{"id": "1274643", "revid": "767487", "url": "https://it.wikipedia.org/wiki?curid=1274643", "title": "Prova a volare", "text": "Prova a volare \u00e8 un film italiano di Lorenzo Cicconi Massi del 2003 e uscito nelle sale cinematografiche nel 2007.\nTrama.\nAlessandro, ventenne, si viene a trovare in una brutta situazione: \u00e8 orfano e il peso derivante dal doversi occupare dell'azienda di famiglia \u00e8 troppo gravoso, perci\u00f2 decide di fuggire e di trovare lavoro come cameraman presso Tonino, curioso ed eccentrico titolare di un'agenzia fotografica specializzata in matrimoni. Gloria, sedicenne costretta a sposarsi a causa di una gravidanza non voluta, \u00e8 anch'essa un'anima ribelle e proprio prima della cerimonia fugge, sfruttando l'involontaria complicit\u00e0 di Alessandro, che si trova cos\u00ec suo malgrado coinvolto in un viaggio verso sud.\nLuoghi di ripresa.\nIl film \u00e8 stato girato a Jesi, Senigallia, Ostra nelle Marche e a Irsina in Basilicata.\nDistribuzione.\nDistribuito nelle sale cinematografiche italiane quattro anni dopo la realizzazione, sulla scia della crescente popolarit\u00e0 dei due giovani protagonisti, il film non ha avuto il successo sperato, incassando complessivamente solo \u20ac 315.000. Ha fatto il suo primo passaggio televisivo il 23 giugno 2011 in prima serata su LA7, ed \u00e8 stato seguito da 1.024.000 telespettatori, share 4,76%."}
{"id": "1274644", "revid": "287204", "url": "https://it.wikipedia.org/wiki?curid=1274644", "title": "Phantasos", "text": ""}
{"id": "1274645", "revid": "889336", "url": "https://it.wikipedia.org/wiki?curid=1274645", "title": "Parco nazionale del Danubio-Ipoly", "text": "Il parco nazionale del Danubio-Ipoly (in ungherese: \"Duna-Ipoly Nemzeti Park\") \u00e8 il secondo parco nazionale ungherese per estensione geografica.\nSi trova a nord di Budapest, e copre la maggior parte dei monti Pilis, dei monti di Visegr\u00e1d e dei monti B\u00f6rzs\u00f6ny, la zona fra il Danubio e il suo affluente Ipoly e la valle di questo dalla confluenza col Danubio fino a Balassagyarmat, nonch\u00e9 l'ansa del Danubio e l'isola di Szentendre fino alle porte di Budapest."}
{"id": "1274646", "revid": "108635562", "url": "https://it.wikipedia.org/wiki?curid=1274646", "title": "Vuivre", "text": "La guivre (o vuivre) \u00e8 una creatura della mitologia cristiana somigliante al drago e alla viverna. I termini \"guivre\" e \"vuivre\", al pari degli affini \"viverna\" e \"wurm\" (tutti designanti mostri dalle fattezze serpentine), derivano dal francoconteese \"vouivre\", che a sua volta deriva dal latino \"vipera\".\nDescrizione.\nLa guivre \u00e8 descritta come un grosso serpente con una testa di drago, la quale in certe fonti ha sulla fronte delle corna. \u00c8 dotata di un alito velenoso, con la quale attacca gli uomini con particolare aggressivit\u00e0, anche se non viene provocata. Questi mostri avrebbero popolato i pozzi e torrenti della Francia medievale, costituendo una minaccia mortale per la popolazione delle campagne. Il loro unico punto debole \u00e8 che non sopportano la vista di uomini nudi: trovandosene uno davanti, fuggono intimidite.\nUna leggenda narra dell'incontro dei santi Sansone di Dol e Suliao (V sec.) con una piccola guivre. Un prete commise peccato di gola in loro presenza, nascondendo una forma di pane sotto la propria tonaca, e fu improvvisamente colto da spasmi. Suliao, compreso cosa stava accadendo, ammon\u00ec il prete e, aprendogli la tonaca, scorse sotto di essa una guivre, che rimosse, prima di celebrare un esorcismo. Il mostro fu successivamente scaraventato gi\u00f9 da un tetto della vicina Garot."}
{"id": "1274647", "revid": "10294671", "url": "https://it.wikipedia.org/wiki?curid=1274647", "title": "Guivre", "text": ""}
{"id": "1274648", "revid": "124871764", "url": "https://it.wikipedia.org/wiki?curid=1274648", "title": "Cantera", "text": "Il termine spagnolo Cantera (in italiano \"Cava\") viene utilizzato, nel mondo dello sport, per indicare le scuole giovanili gestite dalle varie squadre.\nSecondo altre accezioni, sebbene venga comunemente associato al mondo del calcio, \u00e8 valido per tutti gli sport di squadra, tra cui il basket e la pallavolo.\nCantere.\nPaesi Baschi.\nAthletic Club.\nFin dal 1912 l'Athletic Club di Bilbao ha impostato una politica di cantera. Una dei maggiori beneficiari di tale politica fu la , in quanto l'Athletic ha rifornito tale nazionale di un numero di giocatori secondo solo a quello dei giocatori forniti dal .\nDurante i primi anni venti la zona dei Paesi Baschi fu terreno fertile per la nascita di grandi giocatori: uno dei motivi fu il grande afflusso di immigrati da tutto il resto della Spagna, che contribu\u00ec a portare dozzine di giocatori di qualit\u00e0.\nNel 1920 la Spagna fece il suo esordio internazionale e partecip\u00f2 ai Giochi della VII Olimpiade. Quattordici dei ventuno componenti la rosa della Spagna erano baschi e molti erano i nomi importanti, quali Pichichi, Jos\u00e9 Mar\u00eda Belauste, Txomin Acedo e F\u00e9lix Ses\u00famaga.\nAnche durante il resto della sua storia l'Athletic Club ha prodotto giocatori di grande spessore: spiccano i nomi di Zarra, uno dei grandi goleador di sempre del Campionato di calcio spagnolo, Jos\u00e9 \u00c1ngel Iribar, titolare della squadra che vinse l'Europeo di calcio nel 1964, e Andoni Zubizarreta, il giocatore con pi\u00f9 presenze in assoluto in Liga. Altri nomi importanti venuti fuori dalla \"cantera\" dell'Athletic sono Bata, Agust\u00edn Ga\u00ednza, Jos\u00e9 Luis Panizo, Andoni Goikoetxea, Julio Salinas, Julen Guerrero, Rafael Alkorta e Asier Del Horno.\nReal Sociedad.\nL'Athletic Club non \u00e8 stato l'unico club a perseguire una politica di \"cantera\": fino al 1989 un altro importante club basco, la Real Sociedad, ha operato nella stessa maniera. Anche questa squadra contribu\u00ec a formare la rosa della nazionale spagnola ai Giochi della VII Olimpiade, insieme con il Real Uni\u00f3n e l'Arenas Club de Getxo. Pi\u00f9 tardi, nel 1928, questi tre club, assieme all'Athletic Club, divennero membri fondatori della Liga, dimostrando ulteriormente la forza calcistica della \"cantera\" basca. Il motto di tali squadre era \"Con cantera y afici\u00f3n, no hace falta importaci\u00f3n\", traducibile in italiano in \"Con il vivaio e la tifoseria, non c'\u00e8 bisogno di importazione\".\nLa capacit\u00e0 del settore giovanile basco di produrre grandi giocatori apparve chiara nuovamente nei primi anni ottanta, quando la Real Sociedad e l'Athletic Club vinsero quattro campionati di fila, tra il 1981 e il 1984. Tra i giocatori degni di nota della Real Sociedad spiccano i nomi di Roberto L\u00f3pez Ufarte, Jos\u00e9 Mari Bakero, Luis Arconada e Jes\u00fas Mar\u00eda Zamora.\nSpagna.\nBarcellona.\nLa \"cantera\" catalana pi\u00f9 importante \u00e8 sicuramente quella del Barcellona, che prende il nome di Masia. Tale squadra, nonostante sia famosa per l'ingaggio di forti giocatori stranieri, possiede uno dei vivai pi\u00f9 importanti dell'intera Spagna. Normalmente i giovani giocatori catalani vengono ingaggiati nella seconda squadra del club, il Barcelona B, esattamente come fanno anche Athletic Club, Real Sociedad e . A differenza della prima (e della seconda fino al 1989), i giovani giocatori tesserati non sono solamente catalani, ma provenienti da tutta la Spagna e anche dall'estero.\nTra i giocatori spagnoli pi\u00f9 importanti formati nella cantera \"blaugrana\" spiccano i nomi di Francisco Jos\u00e9 Carrasco, Ram\u00f3n Mar\u00eda Calder\u00e9, Guillermo Amor, Albert Ferrer, Josep Guardiola, Sergi, Iv\u00e1n de la Pe\u00f1a, Francesc Arnau, Roger, Gabri, Gerard, Oleguer, Fernando Navarro, Carles Planas, Jordi Alba, Xavi, Cesc F\u00e0bregas, Thiago Alc\u00e1ntara, Mikel Arteta, Sergio Busquets, Pedro, Mart\u00edn Montoya, Alberto Bot\u00eda, Marc Bartra, Andreu Font\u00e0s, Sergi G\u00f3mez, Marc Muniesa, H\u00e9ctor Beller\u00edn, V\u00edctor S\u00e1nchez, Sergi Roberto, Jordi G\u00f3mez, Oriol Romeu, Paco Monta\u00f1\u00e9s, Cristian Tello, Isaac Cuenca, Bojan Krki\u0107, Keita Bald\u00e9, Oriol Riera, Sergio Garc\u00eda, Luis Garc\u00eda, Carles Puyol, Gerard Piqu\u00e9, Oier Olaz\u00e1bal, Jordi Masip, V\u00edctor Vald\u00e9s, Jos\u00e9 Manuel Reina, Andr\u00e9s Iniesta, \u00d3scar Mingueza, Riqui Puig, Ilaix Moriba e Ansu Fati. Tra i giovani stranieri fatti crescere nella \"cantera\" del Barcelona spicca il nome di Lionel Messi, ma anche quelli di Jordi Cruijff, Thiago Motta, Giovani dos Santos, Mauro Icardi, Antonio Sanabria, Jonathan dos Santos e Rafinha.\nIl 25 novembre 2012, nel corso della partita di campionato Levante-Barcellona, vinta 0-4, tra il 14' e il 75' minuto (intervallo di tempo in cui furono segnate tutte le reti) il tecnico del Bar\u00e7a Tito Vilanova ha schierato una formazione composta interamente da giocatori cresciuti alla Masia, precisamente un 4-3-3 con: V\u00edctor Vald\u00e9s in porta; Mart\u00edn Montoya, Gerard Piqu\u00e9, Carles Puyol e Jordi Alba sulla linea difensiva; Xavi (poi sostituito al 78' da un altro prodotto della cantera, Thiago Alc\u00e1ntara), Sergio Busquets e Cesc F\u00e0bregas a centrocampo; Pedro, Lionel Messi e Andr\u00e9s Iniesta in attacco.\nReal Madrid.\nProbabilmente la \"cantera\" del \u00e8 la pi\u00f9 importante di tutta la Spagna. La capacit\u00e0 di fornire ottimi giocatori si intuisce immediatamente pensando, per esempio, alla Coppa dei Campioni 1965/66, vinta dalla squadra di Madrid con una formazione di undici giocatori spagnoli e un allenatore anch'esso spagnolo. Fu la prima volta che una squadra formata da giocatori provenienti dalle proprie giovanili vinse tale titolo.\nCome le altre squadre, anche il Real Madrid possiede una squadra riserve in cui recluta i giovani calciatori: il Real Madrid Castilla. Il vivaio \"blanco\" ha prodotto giocatori del calibro di Emilio Butrague\u00f1o, Manuel Sanch\u00eds, Mart\u00edn V\u00e1zquez, M\u00edchel, Miguel Pardeza, Ra\u00fal, Guti, Iker Casillas, Pablo Sarabia, Marcos Alonso, Sergio Reguil\u00f3n, Nacho, Marcos Llorente, Daniel Carvajal, \u00c1lvaro Morata, Lucas V\u00e1zquez e Luca Zidane.\nControversie.\nAcquisti di giocatori della \"cantera\".\nIl maggiore problema delle squadre che hanno una \"cantera\" molto florida \u00e8 che i giocatori prodotti sono spesso oggetto dei desideri di altri clubs. Inizialmente in Spagna la cantera basca era oggetto di tesseramenti da parte di Barcelona, ed Atl\u00e9tico Madrid.\nIl Barcelona era solito cercare giocatori nei vivai delle squadre basche fin dagli anni venti, periodo in cui, ad esempio, acquist\u00f2 F\u00e9lix Ses\u00famaga dall'Arenas Club de Getxo. Altri acquisti importanti si susseguirono negli anni, ad esempio Jes\u00fas Garay, Jes\u00fas Mar\u00eda Pereda, Jos\u00e9 Ram\u00f3n Alexanko, Javier Urruticoechea e, in tempi pi\u00f9 recenti, Santiago Ezquerro. L'esempio pi\u00f9 eclatante, per\u00f2, \u00e8 quello del famoso \"Dream Team\", ovvero il Bar\u00e7a degli anni ottanta, il cui \"scheletro\" era composto dai pi\u00f9 forti giocatori baschi dell'epoca, ovvero Jos\u00e9 Mari Bakero, Txiki Begiristain, Andoni Zubizarreta, Julio Salinas e Jon Andoni Goikoetxea.\nIl vittorioso Atl\u00e9tico Madrid degli anni sessanta era costruito su tre giocatori cresciuti nella \"cantera\" basca, cio\u00e8 Miguel Jones, cresciuto nell'Indautxu, Jos\u00e9 Eulogio G\u00e1rate, cresciuto nell'Eibar e Javier Irureta, cresciuto nel Real Uni\u00f3n.\nAnche il ha avuto nella sua storia diversi giocatori provenienti dalla \"cantera\" basca, ad esempio Rafael Alkorta, Mikel Lasa, Aitor Karanka e Iv\u00e1n Campo.\nL'Athletic Bilbao stesso \u00e8 stato pi\u00f9 volte protagonista di acquisti di giocatori dei vivai di altre squadre. La politica di tesseramento di soli giocatori baschi ha fatto in modo che l'Athletic acquisti sempre pi\u00f9 spesso giocatori provenienti da altre \"canteras\" basche. Il caso pi\u00f9 clamoroso \u00e8 stato l'acquisto, nel 1995, di Joseba Etxeberria dalla \"cantera\" della Real Sociedad, a causa del quale le due societ\u00e0 sono entrate in cattivi rapporti.\n\"Cantera\" contro importazione.\nDurante gli anni novanta la ricerca di giocatori assume una nuova dimensione. Su tutti, il Barcellona ed il Real Madrid hanno prodotto numerosi giocatori di qualit\u00e0, tuttavia impossibilitati a far parte della prima squadra a causa dei numerosi acquisti di queste societ\u00e0. Ne hanno fatto le spese, quindi, i giocatori provenienti dal vivaio, costretti ad essere venduti ad altre societ\u00e0.\nInizialmente i giocatori prodotti dalla \"cantera\" venivano venduti solo a societ\u00e0 spagnole, ma recentemente questo mercato ha raggiunto un livello internazionale e molti giovani promettenti sono stati venduti a squadre del campionato inglese. Ne sono un esempio Cesc F\u00e0bregas dal Barcellona B all' e Gerard Piqu\u00e9 dal Barcellona B al . Altri importanti giocatori si sono mossi dalla Spagna all'Inghilterra, come ad esempio Luis Garc\u00eda, Pepe Reina e Xabi Alonso, voluti da Rafael Ben\u00edtez (anche lui un prodotto della \"cantera\" del ) al . Un ultimo esempio \u00e8 Mikel Arteta, nativo dei paesi baschi \u00e8 cresciuto nella cantera del Barcellona prima di andare a giocare in diversi club europei, quindi diventare allenatore in Inghilterra."}
{"id": "1274656", "revid": "2022787", "url": "https://it.wikipedia.org/wiki?curid=1274656", "title": "Comunit\u00e0 Alto Garda e Ledro", "text": "La Comunit\u00e0 Alto Garda e Ledro (C9) \u00e8 una comunit\u00e0 di valle della Provincia autonoma di Trento. Comprende la zona trentina dei territori gardesani e la vicina Valle di Ledro. Tra i comuni della comunit\u00e0 sono compresi anche Arco e Riva del Garda, per grandezza rispettivamente quarto e quinto centro abitato della Provincia (entrambi si attestano attorno ai 17.000 abitanti).\nStoria.\nLa presenza romana \u00e8 attestata fin dal I secolo a.C., infatti vista dall'alto, il territorio compreso tra Riva e Arco, risponde ai criteri dell'urbe greco-romana costituita da un cardo e tanti decumani intrecciati a croce.\nDurante l'amministrazione austriaca, l'Alto Garda e il Basso Sarca divennero un importante centro terapeutico; ad Arco cos\u00ec come ad Ecchen, tuttora, c'\u00e8 un santuario dedicato alla \"Madonna delle Grazie\" dove in Quaresima i rampolli dell'aristocrazia asburgica venivano a farsi curare dalla tisi.\nEconomia.\nOltre alla presenza di alcune importanti industrie, tra cui sono note le cartiere, la sua economia, una volta tradizionalmente basata sulla pesca e sull'agricoltura, \u00e8 basata principalmente sul turismo. I forti venti hanno favorito la nascita di una tradizione velica e di windsurf piuttosto conosciuta anche a livello internazionale (vi si tengono infatti numerose regate anche di alto livello), e il panorama montano ha permesso negli ultimi anni lo sviluppo della mountain bike e dell'arrampicata su roccia. Il principale flusso arriva dalle zone tedesche, nelle quali la zona \u00e8 famosa come il primo clima caldo che s'incontra scendendo verso l'Italia. Si ricordano ancora, invece, i \"ciuaroi\", i fabbri ledrensi, che producevano le \"broche\" cio\u00e8 le scarpe chiodate da montagna.\nGeografia fisica.\nTerritorio.\nIl territorio della comunit\u00e0 confina ad ovest e a nord con la Comunit\u00e0 delle Giudicarie (8), a est con la Comunit\u00e0 della Valle dei Laghi (16) e la Comunit\u00e0 della Vallagarina (10), a sud con le province di Brescia e Verona.\nSono comprese nella comunit\u00e0 due vallate: il Basso Sarca, occupato appunto dal tratto finale del fiume Sarca, il territorio con la pi\u00f9 bassa altitudine del Trentino (circa 70 m s.l.m. in corrispondenza del lago) e la Val di Ledro, che sorge ad un'altitudine maggiore (dai 600 metri in su). Notevoli le presenze carsiche dovute allo scioglimento del ghiacciaio circa 20\u00a0000 anni fa. Sul monte Calod, presso Arco, ad es., si scorgono i \"libri di roccia\" cio\u00e8 superfici carsiche solcate da infinite scanalature simili a pagine di libri, mentre a Dro c'\u00e8 la torbiera della marocche, un complesso di rocce fino a 20 m.\nNella zona non esistono particolari minoranze linguistiche; il dialetto locale \u00e8 quello trentino, .\nClima.\nLa zona gardesana gode di un microclima semi-mediterraneo, essendo protetta dai monti alle proprie spalle, avendo un'altitudine piuttosto bassa e potendo contare sul lago per la regolazione degli sbalzi di temperatura. Anche la zona ledrense gode in parte di questo clima, nonostante l'altitudine elevata e le precipitazioni pi\u00f9 copiose, grazie alla presenza del Lago di Ledro; in generale nelle vallate della comunit\u00e0 Alto Garda e Ledro il clima \u00e8 di transizione fra il meridionale ed il continentale: l'inverno risulta pi\u00f9 rigido e l'estate pi\u00f9 fresca. La zona \u00e8 piuttosto ventilata a causa dell'Ora del Garda, uno dei nove venti locali, le altre otto \"refole del Garda\" sono: Pel\u00e8r, Pon\u00e0l, Balin\u00f2t, Ander, Vinosa, Gardesana, Visentina e la Fasanella."}
{"id": "1274661", "revid": "827882", "url": "https://it.wikipedia.org/wiki?curid=1274661", "title": "Domenico Modugno (primo album del 1958)", "text": "Domenico Modugno (1958) \u00e8 il 6\u00ba album di Domenico Modugno.\nNella sua discografia \u00e8 il primo dei sette album che si intitolano con il suo nome e cognome.\nIl disco.\nLe canzoni in italiano.\nDopo la vittoria al Festival di Sanremo, la casa discografica Fonit pubblic\u00f2 \"Nel blu dipinto di blu\", richiestissima, in moltissimi formati: furono realizzate ben 4 versioni su 45 giri, di cui tre con vinile azzurro, ognuna con retri diversi, due 78 giri pubblicate in gommalacca nera, e un EP colorato in blu, che riportava la stessa copertina dell'album \"La strada dei successi\".\nEra questo un modo per riciclare vecchi brani, che magari non avevano avuto un grosso riscontro di pubblico, anche quest'album rientra in quest'ottica, infatti il lato B \u00e8 occupato da canzoni del cantautore eseguite in francese e tratte dai dischi che fino ad allora erano stati pubblicati dalla Barclay, e inediti in Italia, mentre nel lato A, oltre ovviamente a \"Nel blu dipinto di blu\", vi sono tre canzoni che erano state pubblicate l'anno prima su 45 giri e che non avevano venduto.\nDa una di queste canzoni, \"A pizza c'a pummarola\", viene l'idea per la copertina del disco, che infatti raffigura il cantautore vestito da pizzaiolo, con una pizza sulla mano sinistra, la foto \u00e8 in bianco e nero, con lo sfondo dietro la figura di Modugno colorato in giallo, mentre nella parte bassa vi \u00e8 il nome e cognome scritto in stampatello con caratteri bianchi su sfondo marrone.\nArtisti.\nSull'etichetta vi \u00e8 la scritta \"Domenico Modugno e il suo quintetto\", che fornisce il numero delle persone che hanno suonato (ma non i nomi), mentre per \"Nel blu dipinto di blu\" vi \u00e8 l'indicazione \"con Alberto Semprini e il suo sestetto\" (Semprini del resto aveva anche curato l'arrangiamento della canzone per l'esibizione al Festival, e lo si pu\u00f2 vedere nel celebre filmato in cui Modugno apre le braccia cantando il ritornello \u00abVolare, oh oh\u00bb alle spalle del cantautore mentre dirige l'orchestra).\nInoltre per \"A pizza c' 'a pummarola\" vi \u00e8 l'indicazione \"Dal film \"Lazzarella\"\".\nLe canzoni in francese.\nTra le canzoni in francese \u00e8 da citare \"L'homme en habit\", che \u00e8 \"Vecchio frack\", a questo proposito, ecco come Modugno raccont\u00f2 i suoi concerti in Francia, tenuti nel 1956, che lo portarono all'incisione dei dischi con la Barclay:\nTracce.\nLATO A\nLATO B"}
{"id": "1274664", "revid": "121541790", "url": "https://it.wikipedia.org/wiki?curid=1274664", "title": "Regalecus glesne", "text": "Il regaleco, pesce remo o re di aringhe (\"Regalecus glesne\") \u00e8 un pesce abissale di grandi dimensioni dell'ordine dei Lampridiformi.\nDescrizione.\nIl regaleco ha un corpo allungato e nastriforme, piuttosto fragile, di colore argento e striato da barre oblique scure, con la pelle cosparsa di piccoli tubercoli. La testa corta, \u00e8 azzurrognola. Gli individui giovani hanno una serie di denti finissimi per mascella che scompare negli adulti. Si caratterizza per una pinna dorsale che percorre tutto il suo corpo, di colore rosso vivo, per la presenza di una cresta di \"raggi\" posti sopra la testa e per due lunghe pinne pelviche simili a remi (da cui il nome inglese di \"oarfish\" \"pesce remo\").La peculiarit\u00e0 principale del regaleco \u00e8 senza dubbio la lunghezza: pu\u00f2 raggiungere la lunghezza di 11\u00a0metri sebbene normalmente non superi i 3 e, di conseguenza, il peso pu\u00f2 raggiungere diversi quintali. Per questo motivo, \u00e8 da molti considerato il pesce osseo pi\u00f9 lungo al mondo. Le dimensioni lo rendono quasi immune dai predatori e sono probabilmente all'origine delle leggende che si raccontano sui mostri marini.\nNel febbraio 2010, nel Golfo del Messico, a circa 1500 metri di profondit\u00e0, \u00e8 stato avvistato da un batiscafo un esemplare la cui lunghezza \u00e8 stata approssimativamente stimata in oltre 17 metri.\nBiologia.\nLa biologia del regaleco \u00e8 ancora poco conosciuta. Senza dubbio \u00e8 una specie abissale (300\u20131000 m di profondit\u00e0), ma \u00e8 possibile individuarlo presso la superficie e vicino alle coste. Qualche volta il regaleco si trova spiaggiato ma, a causa della sua fragilit\u00e0, raramente integro. Solo nel 2010 \u00e8 stato filmato nel suo ambiente naturale, a circa 300 metri di profondit\u00e0 nel Golfo del Messico.\nRiproduzione.\nLe uova sono deposte tra luglio e dicembre, e le larve vivono a basse profondit\u00e0.\nAlimentazione.\nCarnivoro, si nutre di piccoli animali (crostacei, molluschi e pesci) ma \u00e8 innocuo per gli animali di grandi dimensioni, uomo compreso.\nDistribuzione e habitat.\nQuesto pesce \u00e8 stato segnalato in tutti i mari e gli oceani, compreso il mar Mediterraneo dove \u00e8 raro.\nRiferimenti nella cultura.\nIl regaleco \u00e8 raffigurato nei mosaici della basilica di Aquileia in relazione alla leggenda di Giona. Tale mostro marino era noto alla mitologia greca e romana col nome di pistrice.\nIl Pok\u00e8mon Milotic, introdotto nei giochi di terza generazione, pare sia ispirato al regaleco.\nNel videogioco arcade The Ocean Hunter i miniboss Naga, Vritra e Kaliya sono tre Regalechi di dimensioni particolarmente grandi. "}
{"id": "1274666", "revid": "729019", "url": "https://it.wikipedia.org/wiki?curid=1274666", "title": "Vanguard 1", "text": "Vanguard 1 o Vanguard I (designazione internazionale 1958 Beta) \u00e8 un satellite artificiale lanciato in orbita il 17 marzo 1958, dopo i pi\u00f9 famosi Sputnik 1 ed Explorer 1; \u00e8 l'unico ancora in orbita e questo lo classifica come il pi\u00f9 antico oggetto in orbita creato dall'uomo. \u00c8 stato anche il primo satellite che ha montato dei pannelli fotovoltaici, quando questa tecnologia era ancora agli albori e non aveva le efficienze e le durate che ha oggi. Le batterie si sono esaurite e non \u00e8 pi\u00f9 possibile alcuna comunicazione con il satellite. Si stima che percorrer\u00e0 la sua orbita per 240 anni.\nCome da comunicati NASA era stato designato a eseguire un test dopo un lancio da parte di un veicolo a tre stadi, per controllare gli effetti su un satellite artificiale immesso su un'orbita attorno alla Terra; furono anche ottenute misurazioni geodetiche attraverso le analisi di tutta missione.\nDescrizione del veicolo.\n\u00c8 una sfera di alluminio di 16,5 cm di diametro del peso di 1,47 kg. Contiene una batteria al mercurio di 10\u00a0mW che permetteva una trasmissione su una banda di frequenza di 108\u00a0MHz usata dall'istituto dell'anno geofisico internazionale ed un'altra batteria con una potenza di trasmissione di 5\u00a0mW su una frequenza di 108,03\u00a0MHz, fornita da sei dispositivi di cellule solari (di circa 5\u00a0cm di lato) montate sul corpo del satellite. Sei antenne da 30\u00a0cm si protendono dalla sfera. Il trasmettitore fu usato principalmente per dati di rilevamento ed ingegneristici; fu anche usato per determinare il contenuto totale di elettroni fra il satellite ed una stazione ricevente sulla superficie terrestre.\nOrbita.\nI tre stadi del razzo Vanguard posizionarono il satellite in un'orbita compresa fra i 654 e 3969\u00a0km per un periodo di rotazione di 134,2 minuti ed una inclinazione di 34,25\u00b0.\nLa durata massima di permanenza in orbita fu stimata attorno ai 2000 anni; ma si scopr\u00ec che la pressione delle radiazioni solari ed il freno atmosferico produssero significative perturbazioni, le quali a lungo andare determinarono una significativa diminuzione della durata della vita del satellite facendola slittare a 240 anni. Le batterie a mercurio cessarono di essere operative a giugno del 1958, mentre le \"batterie a celle solari\" funzionarono fino a maggio del 1964; l'ultimo segnale fu ricevuto a Quito (Ecuador).\n50\u00ba anniversario.\nVanguard 1 \u00e8 il pi\u00f9 antico manufatto umano che ancora \u00e8 in orbita, il 17 marzo 2008, comp\u00ec i suoi 50 anni di sopravvivenza e nel laboratorio di ricerche navali si commemor\u00f2 questo anniversario con una simulazione della traiettoria del satellite quando pass\u00f2 sopra la zona visibile da Washington.\nEsiste un progetto di recupero per questo reperto storico, che avr\u00e0 un enorme valore per la dimostrazione delle capacit\u00e0 dell'industria aeronautica in orbita, ed anche come importante fonte di informazioni sulle conseguenze di una lunga permanenza nello spazio."}
{"id": "1274668", "revid": "287204", "url": "https://it.wikipedia.org/wiki?curid=1274668", "title": "Picnometro", "text": "Il picnometro (dal greco \u03c0\u03c5\u03ba\u03bd\u03cc\u03c2 (puknos), \"denso\") \u00e8 uno strumento usato per la determinazione della densit\u00e0 di un materiale. La densit\u00e0, o massa volumica, \u00e8 definita come rapporto tra la massa del campione e il volume dello stesso.\nConformazione dello strumento.\nIl picnometro \u00e8 un piccolo recipiente, generalmente in vetro, chiuso da un tappo dotato di capillare ed un riferimento per definire il livello di liquido costante. La misurazione della densit\u00e0 di un campione solido, effettuata con questo strumento, richiede le seguenti fasi:\nQuesta misura sar\u00e0 accurata solamente per campioni che non assorbono acqua.\nCalcolo della densit\u00e0.\nLa densit\u00e0 formula_4 viene calcolata con la seguente formula:\nStandard delle misure.\nIl picnometro \u00e8 impiegato negli standard:"}
{"id": "1274673", "revid": "122760218", "url": "https://it.wikipedia.org/wiki?curid=1274673", "title": "Granata (arma)", "text": "La granata \u00e8 un tipo di proiettile, lanciato utilizzando armi da fuoco oppure la forza manuale dell'operatore, contenente materiali atti a danneggiare il nemico in guerra.\nTipologia.\nI materiali offensivi utilizzati in esse possono essere:\nStoria.\nLe granate come proietti di artiglieria.\nL'utilizzo delle granate in artiglieria \u00e8 iniziato nel XVI secolo e, a partire dal XVIII secolo, \u00e8 stata stabilita la differenza fra cannoni (sparanti a palla piena) e obici (che sparano granate). Questa distinzione \u00e8 praticamente scomparsa a partire dalla fine del XIX secolo e, attualmente, la distinzione fra cannoni e obici si basa essenzialmente sulle modalit\u00e0 di tiro.\nI cannoni possono lanciare sia granate sia munizioni piene, mentre obici e mortai utilizzano solamente granate.\nGranate a mano o da arma individuale.\nLe granate sono state lanciate anche manualmente fin dal XVIII secolo, quando parte della truppa (granatieri) fu addestrata al lancio di granate. L'uso di granate lanciate manualmente, praticamente scomparso nel corso del XIX secolo, si \u00e8 sviluppato particolarmente nella prima e nella seconda guerra mondiale, in cui le granate a lancio manuale erano definite bombe a mano.\nDopo la seconda guerra mondiale sono state sviluppate granate atte ad essere lanciate con apposite armi da fuoco individuali (lanciagranate) o con fucili.\nPer esempio le granate con gas lacrimogeno (40\u00a0mm) usate nel controllo delle sommosse vengono sparate da dei lanciagranate come l'M79.\nCaratteristiche.\nLe granate hanno la caratteristica di avere il corpo cavo per poter trasportare materiale offensivo (carico bellico) di vario tipo, per esempio esplosivo o illuminante o anche semplici volantini. La granata d'artiglieria \u00e8 solitamente di forma ogivale aerodinamica ed incorpora la spoletta, la quale \u00e8 un congegno che permette il rilascio o l'esplosione del carico bellico.\nLa spoletta pu\u00f2 essere presente anteriormente, ma pure posteriormente per garantire il corretto funzionamento della granata anche contro bersagli particolarmente duri (fortificazioni in cemento armato o proietti perforanti esplosivi anticarro)."}
{"id": "1274676", "revid": "1543377", "url": "https://it.wikipedia.org/wiki?curid=1274676", "title": "Paola Tagliabue", "text": "Gareggia per il Tresse Diving Club di Saronno e per l'Italia.\nPrima di dedicarsi al nuoto in apnea ha praticato a livello agonistico J\u016bd\u014d e kickboxing.\nNel 2007 per i suoi meriti sportivi ha ricevuto il sostegno del consorzio turistico \"Amici di Como\".\nRisultati sportivi.\nNel 2006 a Tenerife si \u00e8 laureata campionessa mondiale di apnea dinamica percorrendo 152,77 m e stabilendo cos\u00ec il record mondiale.\nNel giugno del 2007 ha vinto il campionato italiano della specialit\u00e0 battendo il suo record e portandolo a 156,55 m.\nIl 30 marzo 2008, alla prima edizione del campionato primaverile italiano di apnea senza attrezzi (ovvero senza pinne), tenutasi a Rieti, si \u00e8 aggiudicata la vittoria e ha stabilito il record italiano nuotando a stile rana subacquea per 87,70 m.\nAttivit\u00e0 accademica.\nDal 2006 \u00e8 docente di apnea nel corso di laurea di scienze motorie della facolt\u00e0 di medicina e chirurgia dell'Universit\u00e0 degli Studi di Brescia.\nNel 2005 \u00e8 stata relatrice alla Conferenza internazionale delle attivit\u00e0 subacquee organizzata dalla Apnea Academy e dal CNR di Pisa (\"Blood lactate accumulation in static and dynamic apnoeas in humans\").\nIl 1\u00ba dicembre 2007 \u00e8 stata relatrice al convegno internazionale \"Allenare l'apnea\" con un intervento intitolato: \"Il ruolo del lattato in prove di apnea dinamica: un aspetto da allenare?\".\nPartecipazioni ad eventi extra-sportivi.\nNel luglio del 2007 ha fatto parte della giuria della selezione regionale del concorso di bellezza \"La pi\u00f9 bella del mondo\", tenutasi ad Albese con Cassano."}
{"id": "1274680", "revid": "486946", "url": "https://it.wikipedia.org/wiki?curid=1274680", "title": "Crittografia a chiave pubblica RSA", "text": ""}
{"id": "1274687", "revid": "1442080", "url": "https://it.wikipedia.org/wiki?curid=1274687", "title": "Jack Finney", "text": "Le sue opere si collocano su un ideale crocevia tra fantascienza, thriller e horror, e possono essere avvicinate alla fantascienza crepuscolare di Ray Bradbury.\nBiografia.\nFinney nacque a Milwaukee, nel Wisconsin, e gli venne dato il nome di John Finney. In seguito alla morte di suo padre, quando aveva tre anni, il suo nome venne cambiato in Walter Braden Finney in suo onore, ma tutti continuarono a chiamarlo \"Jack\" per il resto della vita.\nFrequent\u00f2 lo Knox College di Galesburg, Illinois, citt\u00e0 a cui avrebbe dedicato la raccolta di racconti \"I Love Galesburg in the Springtime\" (1963).\nSpos\u00f2 Marguerite Guest, da cui ebbe due figli, Kenneth e Marguerite.\nDopo aver vissuto a New York e aver lavorato per un'agenzia pubblicitaria (come Simon Morley, protagonista del romanzo \"Indietro nel tempo\", del 1970), si trasfer\u00ec con la famiglia in California all'inizio degli anni cinquanta. Visse a Mill Valley, in California, e mor\u00ec di polmonite ed enfisema a Greenbrae, California.\nCarriera di scrittore.\nIl primo racconto di Finney, intitolato \"The Widow's Walk\", vinse nel 1946 un concorso promosso dalla rivista \"Ellery Queen's Mystery Magazine\". \nIl suo primo romanzo, \"Five Against the House\", venne pubblicato nel 1954 e divenne un film l'anno seguente.\nIl romanzo della notoriet\u00e0 di Finney fu \"L'invasione degli ultracorpi\" (\"The Body Snatchers\", 1955, noto in Italia anche col titolo de \"Gli invasati\"), dedicato a un'invasione aliena e da cui venne tratto l'omonimo film del 1956 (\"Invasion of the Body Snatchers\"), che ebbe differenti \"sequel\" e \"remake\". Il romanzo racconta di alieni che prendono le sembianze di esseri umani per sostituirsi progressivamente a loro: il libro \u00e8 stato oggetto di differenti interpretazioni, ed \u00e8 stato ad esempio letto come allegoria della Guerra Fredda e delle ossessioni maccartiste sulle infiltrazioni di spie sovietiche negli Stati Uniti. Di l\u00e0 da questo, traspare nel libro l'attenzione di Finney alla psicologia dei personaggi e la sua cura del dettaglio: senza ricorrere a effetti speciali, Finney demanda ad esempio l'identificazione della natura aliena degli invasori a piccoli particolari che turbano impercettibilmente l'apparenza familiare della persona a cui s'\u00e8 sostituito l'alieno. Con questa tensione straniante fra familiare e non-familiare, Finney crea un effetto sottilmente perturbante in senso freudiano.\nIl capolavoro di Finney \u00e8 tuttavia, probabilmente, il romanzo del 1970 \"Indietro nel tempo\". Si tratta di una storia di viaggio nel tempo che introduce nel genere la significativa novit\u00e0 di non prevedere l'uso di una macchina: il protagonista Simon Morley, pubblicitario newyorkese, viene mandato nella New York del 1882 da un'\u00e9quipe di scienziati governativi che hanno ideato - sulla base delle teorie di Einstein - un modo di viaggiare nel tempo che prevede l'uso dell'ipnosi. Il passato, dice Finney, non \u00e8 morto: fili sempre pi\u00f9 tenui lo legano al presente, e - calandosi mentalmente nella realt\u00e0 di un'altra epoca e di un preciso luogo - si pu\u00f2 imparare a \"sentirlo\" come vivo e pulsante, e \"passare\" dall'altra parte. Occorrono precisi individui (dotati di una forte capacit\u00e0 immaginativa) e un luogo che sia rimasto virtualmente inalterato dall'epoca in cui si vuole andare: il viaggio di \"Indietro nel tempo\" non consente di spostarsi in epoche troppo distanti dall'universo mentale del soggetto, ma solo in epoche a un tempo vicine e lontane, come - appunto - il XIX secolo. \"Indietro nel tempo\" presenta molti dei temi cari a Finney, come il tempo, l'attenzione al dettaglio (Morley impara a capire non solo la realt\u00e0 storica dell'Ottocento americano, ma anche - ad esempio - come le persone, all'epoca, visualizzavano la realt\u00e0, percepivano le immagini, sentivano i colori, gli odori, i sapori), il fascino del passato che si ripresenta in forma spettrale, l'affetto per un'epoca - l'Ottocento - vista come pi\u00f9 innocente della nostra, ignara dell'incombere delle due Guerre mondiali, senza inquinamento n\u00e9 mezzi di comunicazione di massa. Il romanzo si caratterizza dunque per un'immagine vivida e dettagliata della New York della fine del XIX secolo, condotta da Finney attraverso l'uso di foto e disegni d'epoca che integrano il testo: l'effetto \u00e8 quello della riproposizione affettuosa e malinconica d'un mondo perduto, che si ripresenta anche in altri lavori di Finney (come il racconto \"The Love Letter\", presente nella raccolta \"I Love Galesburg in the Springtime\").\nNel 1987, Finney ricevette il World Fantasy Award alla carriera alla \"World Fantasy convention\" tenutasi a Nashville, in Tennessee.\nFinney mor\u00ec all'et\u00e0 di 84 anni, poco dopo aver concluso \"From Time to Time\", seguito di \"Indietro nel tempo\". In questo romanzo, Simon - felicemente sposato con Julie nella New York di fine Ottocento - scopre che la sua alterazione nel tempo \u00e8 stata solo parziale, e i responsabili del progetto di Danziger conservano ricordi di quello che per loro \u00e8 una sorta di \"presente alternativo\". Simon viene dunque costretto a raggiungere la New York degli \"anni ruggenti\", e la sua missione stavolta sar\u00e0 di impedire l'affondamento del Titanic: facendo s\u00ec che il transatlantico non si inabissi, indirettamente Simon interverr\u00e0 sulla storia, impedendo lo scoppio della prima guerra mondiale. Inizialmente titubante, Simon si convince quando scopre che suo figlio, generato con la moglie Julie nell'Ottocento, morir\u00e0 proprio durante la guerra sul fronte europeo: alla fine del libro, per\u00f2, Simon scopre che compiere profonde alterazioni nel tempo \u00e8 impossibile, il fluire temporale \u00e8 troppo forte, e dunque la sua missione fallisce.\nTrasposizioni e influenze cinematografiche.\nNel 1998 venne girato un film per la tv tratto dal racconto \"The Love Letter\", con Campbell Scott e Jennifer Jason Leigh. La storia racconta dell'impossibile corrispondenza epistolare tra un uomo che vive nella New York del XX secolo e una ragazza vissuta nell'Ottocento.\nIl film \"Kate &amp; Leopold\", con Meg Ryan, riproponendo una storia d'amore ambientata a New York tra l'Ottocento e il Novecento, riprende temi simili a quelli di \"Indietro nel tempo\".\nAnche nel film \"La casa sul lago del tempo\", con Sandra Bullock e Keanu Reeves, si affronta il tema di una storia d'amore che ha per protagonisti due personaggi che vivono a Chicago in due epoche diverse.\nIl film \"Ovunque nel tempo\" (\"Somewhere in Time\", 1980) diretto da Jeannot Szwarc, con Christopher Reeve e Jane Seymour, omaggia Jack Finney nel personaggio del dott. Finney, che invia il protagonista nell'Ottocento con metodi simili a quelli descritti in \"Indietro nel tempo\".\nRobert Redford ha acquistato i diritti di \"Indietro nel tempo\" per farne un film, la cui produzione non \u00e8 per\u00f2 mai stata avviata."}
{"id": "1274688", "revid": "1318658", "url": "https://it.wikipedia.org/wiki?curid=1274688", "title": "Manhattan Beach (California)", "text": "Manhattan Beach \u00e8 una citt\u00e0 situata a sud-ovest della contea di Los Angeles, in California. Nel 2000, anno dell'ultimo censimento, il numero di abitanti era 33.852.\n\u00c8 la \"Newport beach\" di \"The O.C.\", la celebre serie televisiva statunitense, girata a Manhattan Beach (invece che a Newport Beach) al fine di ridurre le spese di produzione."}
{"id": "1274691", "revid": "1452073", "url": "https://it.wikipedia.org/wiki?curid=1274691", "title": "Caladbolg", "text": "Caladbolg o Caladcholg \u00e8 la spada di Fergus mac R\u00f3ich nel ciclo dell'Ulster della mitologia irlandese. Col nome di Caladcholg \u00e8 anche associata con il pi\u00f9 oscuro eroe dell'Ulster Fergus mac Leda, che suggerisce una confluenza tra le due leggende. Nel \"T\u00e1in B\u00f3 C\u00faailnge\", Ailill mac M\u00e1ta tolse Caladbolg a Fergus mac R\u00f3ich quando scopr\u00ec la relazione di quest'ultimo con la moglie Medb, ma poi riusc\u00ec ad averla.\nCaladbolg potrebbe essere correlata linguisticamente alla lancia di C\u00fa Chulainn, G\u00e1e Bulg, e si \u00e8 anche pensato che sia stata fonte o addirittura la stessa Caliburn di re Art\u00f9, che nell'antica mitologia gallese \u00e8 chiamata \"Caledfwlch\"."}
{"id": "1274694", "revid": "767487", "url": "https://it.wikipedia.org/wiki?curid=1274694", "title": "Nobby Stiles", "text": "Campione del mondo con la Nazionale inglese nel 1966, vinse inoltre il titolo europeo con il Manchester United nel 1968.\nBiografia.\n\u00c8 deceduto nell'ottobre 2020, dopo una lunga malattia causata dall'Alzheimer.\nCaratteristiche tecniche.\nEra un mediano abile nel recupero di palloni, capace di sopperire con la grinta e il carisma ai difetti sul piano fisico: di statura ridotta, giocava infatti con una protesi dentaria (avendo perso i denti da bambino) e con lenti a contatto per la miopia.\nProprio in ragione del suo aspetto era soprannominato \"Nosferatu\".\nCarriera.\nGiocatore.\nClub.\nFu tesserato dal Manchester United per volont\u00e0 dell'allenatore Matt Busby, il quale lo fece esordire in prima squadra nel 1960. Con i \"Red Devils\" si aggiudic\u00f2 la Coppa Campioni nel 1968, vinta dai mancuniani contro il Benfica; nell'autunno seguente la squadra manc\u00f2 tuttavia il successo in Coppa Intercontinentale per mano dell'argentino Estudiantes La Plata, con Stiles che disput\u00f2 solamente la gara d'andata.\nSuccessivamente difese i colori di Middlesbrough e Preston North End, ricoprendo il ruolo di giocatore-allenatore con quest'ultima; conclusa l'attivit\u00e0 agonistica, fu manager della squadra dal 1977 al 1981.\nNazionale.\nHa fatto inoltre parte della Nazionale inglese, vincendo i 1966: durante la semifinale contro il Portogallo, neutralizz\u00f2 con un'efficace marcatura il lusitano Eus\u00e9bio.\nFu inoltre convocato per l'Europeo 1968, concluso dai \"Leoni\" al terzo posto.\nAllenatore.\nA seguito del ritiro dall'attivit\u00e0 agonistica, divenne allenatore dello statunitense Vancouver Whitecaps assieme al cognato Johnny Giles. Nel 1985 ebbe poi una breve esperienza con il West Bromwich, dal quale fu esonerato per gli scarsi risultati.\nDal 1989 al 1993 guid\u00f2 invece le giovanili del Manchester United."}
{"id": "1274696", "revid": "79520", "url": "https://it.wikipedia.org/wiki?curid=1274696", "title": "Norbert Stiles", "text": ""}
{"id": "1274697", "revid": "1573940", "url": "https://it.wikipedia.org/wiki?curid=1274697", "title": "Chiesa di San Michele Arcangelo (Scanno)", "text": "La chiesa di San Michele Arcangelo \u00e8 sita a Scanno, comune nella provincia dell'Aquila.\nStruttura.\nSi accede alla chiesa mediante il vialone principale del suddetto cimitero.\nL'interno \u00e8 ad un'unica navata pressoch\u00e9 quadrata su cui spicca la statua del santo intestatario della chiesa mentre tenta di uccidere un dragone con la sua spada sguainata. La statua \u00e8 del 1600.\nL'altare, rispetto alla statua, sembra minuto.\nL'esterno, mirabile gi\u00e0 dall'accesso al cimitero, \u00e8 a portico sormontato da un frontone triangolare ed antistante colonnato, portico accessibile tramite una piccola scalinata.\nStoria.\nLa chiesa risulta essere costruita gi\u00e0 nel 1576.\nNel 1612 risulta nominata come \"Ecclesia Sancti Angeli extra moenia\".\nNel 1650, secondo l'archivio della parrocchia principale di Scanno, un certo \"Pascalone di Marino\" ne risulta il fondatore."}
{"id": "1274698", "revid": "2055784", "url": "https://it.wikipedia.org/wiki?curid=1274698", "title": "Rendimento (economia)", "text": "In economia il rendimento di un'obbligazione \u00e8 il tasso di interesse, determinato implicitamente dalla struttura dei pagamenti, che rende il valore attuale della successione di pagamenti (di cui fanno parte le cedole e il pagamento finale del valore nominale) esattamente pari al prezzo attuale.\nIl rendimento \u00e8 denominato pi\u00f9 propriamente rendimento alla scadenza (o Yield To Maturity, YTM) per distinguerlo da altri tipi di rendimento. Il \"rendimento finanziario\" \u00e8 l'utile di un investimento espresso in percentuale. \nIl rendimento alla scadenza di un investimento, (YTM), rappresenta il rendimento che l'investitore otterrebbe mantenendo il titolo acquistato in portafoglio fino alla sua naturale scadenza.\nCalcolo.\nIl Rendimento Totale (\"Total return\") per un dato periodo, quando non vi sono flussi di liquidit\u00e0, \u00e8 immediato. Per calcolare il rendimento totale si utilizza la seguente formula:\nformula_1\ndove M (Montante) \u00e8 il valore del portafoglio a scadenza, e I (Investimento) \u00e8 il valore del portafoglio all'inizio del periodo. Questa formula rappresenta la variazione del valore di un portafoglio, comprese plusvalenze e reddito da capitale, in proporzione al valore dell'investimento. Questo calcolo non tiene conto di eventuali flussi o deflussi di liquidit\u00e0 (senza successivi investimenti, disinvestimenti, cedole o dividendi). Questo calcolo non tiene conto delle ritenute fiscali n\u00e9 della durata dell'investimento.\nLa formula del Rendimento Semplice (tiene conto della durata dell'investimento):\nformula_2\nDove P rappresenta il prezzo del singolo titolo, I gli interessi percepiti e N i giorni di durata dell'investimento.\nI rendimenti sono confrontabili e possono essere sommati se si riferiscono allo stesso capitale iniziale o a uno stesso periodo di tempo. \nSpesso, il rendimento viene calcolato rispetto all'ultima capitalizzazione di uno strumento finanziario, ed \u00e8 completamente sbagliato calcolare il rendimento totale come somma dei singoli rendimenti. Se ad esempio, investiti 10.000 euro in uno strumento finanziario, si registra prima un rendimento negativo del -50% e nel periodo successivo un rendimento del +70%, \u00e8 sbagliato dire che complessivamente il titolo ha guadagnato il 20%, sommando i due rendimenti. Se perde il 50%, dopo il primo periodo varr\u00e0 5000 euro, al termine del secondo periodo avr\u00e0 un incremento di valore pari al 70% di \"5000 euro\", complessivamente varr\u00e0 8500 euro (5000 e 3500 di incremento), e sar\u00e0 \"inferiore\" al capitale iniziale, con un rendimento negativo."}
{"id": "1274699", "revid": "137232", "url": "https://it.wikipedia.org/wiki?curid=1274699", "title": "Gruppanalisi", "text": ""}
{"id": "1274705", "revid": "30445", "url": "https://it.wikipedia.org/wiki?curid=1274705", "title": "Monti B\u00f6rzs\u00f6ny", "text": ""}
{"id": "1274706", "revid": "729019", "url": "https://it.wikipedia.org/wiki?curid=1274706", "title": "Strada statale 240 di Loppio e di Val di Ledro", "text": "La strada statale 240 di Loppio e di Val di Ledro (SS 240) \u00e8 una strada statale italiana che collega la Valle dell'Adige con le Giudicarie. Si chiama cos\u00ec perch\u00e9 nel primo tratto attraversa l'area ove esisteva il lago di Loppio, prosciugato a seguito della realizzazione della galleria che collega il fiume Adige con il lago di Garda.\nPercorso.\nInizia a Rovereto in localit\u00e0 Lizzanella dalla strada statale 12, passa da Riva del Garda, sale in Val di Ledro lungo il Ponale, fiancheggia il lago di Ledro e dopo Tiarno di Sopra, lungo la valle dell'Ampola, sale al passo d'Ampola e scende a Storo dove termina in localit\u00e0 Ca' Rossa all'incrocio con la strada statale 237 del Caffaro.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione \u00e8 passata dall'ANAS alla Provincia autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nProgetti di ammodernamento.\nDa una trentina d'anni \u00e8 stata realizzata una lunga (3,600\u00a0km) galleria che collega Molina di Ledro con Riva del Garda chiamata Agnese in onore della pugnace sindaca di Molina di Ledro che peror\u00f2 la causa dell'ultimazione dei lavori a Roma negli uffici dell'ANAS, nei ministeri competenti e presso i politici locali. La galleria sostituisce ora il tratto in roccia che sovrasta il lago di Garda, realizzato da Giacomo Cis a met\u00e0 dell'Ottocento. Ora il vecchio tratto \u00e8 stato ripristinato a sentiero ciclabile molto frequentato dai ciclisti \u00e8 detto Strada del Ponale\n\u00c8 aperto un dibattito sulla proposta di un traforo sotto la valle di Ledro per collegare direttamente Riva del Garda con la valle del Chiese (strada statale 237 del Caffaro), consentendo ai comuni bresciani di Bagolino, Anfo e Idro e ai comuni trentini di Bondone, Storo, Condino fino a Roncone di uscire da un secolare isolamento con le principali vie di comunicazione, ma creerebbe un aumento di traffico a Riva del Garda fino a Rovereto, rischiando di diventare una specie di pedemontana con traffico pesante fra l'A22 Modena-Brennero e l'alta area lombarda industrializzata.\nStrada statale 240 dir di Loppio e di Val di Ledro.\nLa strada statale 240 dir di Loppio e di Val di Ledro (SS 240 dir) \u00e8 una strada statale italiana che si snoda nella provincia di Trento.\nRappresenta una diramazione della strada statale 240 di Loppio e di Val di Ledro che all'altezza dell'abitato di Nago, punta verso nord per raggiungere il centro abitato di Arco.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione \u00e8 passata dall'ANAS alla Provincia autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato."}
{"id": "1274708", "revid": "830939", "url": "https://it.wikipedia.org/wiki?curid=1274708", "title": "Degna di Todi", "text": "Biografia.\nSulla sua vita esistono poche notizie per alcuni versi non molto chiare; alcuni hanno persino ipotizzato che la santa non sia mai esistita ed il nome \"Degna\" sia stato solo un attributo di qualche vergine che si sia distinta per questa qualit\u00e0.\nDegna sarebbe vissuta nel territorio di Todi in totale isolamento e costante preghiera, predicando la fede per Cristo. Mor\u00ec nel 303 in un luogo isolato dove poi sorse l'Abbazia di San Faustino. Il luogo della sua sepoltura fu a lungo meta di pellegrinaggio.\nCulto.\nA Todi, nel Tempio di San Fortunato riposano i resti della santa e nel territorio della regione si trovano molti resti di edifici e chiese in suo onore. Ad Aggius, in Gallura (Sardegna) esistono resti risalenti forse al periodo medievale di una chiesetta campestre dedicata alla Santa tudertina."}
{"id": "1274714", "revid": "380654", "url": "https://it.wikipedia.org/wiki?curid=1274714", "title": "Fallaway slam", "text": ""}
{"id": "1274716", "revid": "120363205", "url": "https://it.wikipedia.org/wiki?curid=1274716", "title": "Elisabetta d'Asburgo (1526-1545)", "text": "Biografia.\nEra la figlia primogenita di Ferdinando d'Asburgo (futuro imperatore Ferdinando I), e di sua moglie, Anna Jagellone. \nElisabetta trascorse gran parte della sua infanzia nell'Hofburg, a Innsbruck. Fu allevata seguendo una rigida disciplina e ricevette una buona educazione dall'umanista Kaspar Ursinus Velius, ma non gli fu insegnata la lingua polacca nonostante il suo precoce matrimonio combinato con Sigismondo II Augusto. \nMatrimonio.\nIl progetto matrimoniale era stato discusso per la prima volta quando Elisabetta aveva solo un anno. Luigi, re di Ungheria e Boemia, mor\u00ec nell'agosto del 1526 senza lasciare un erede. Il trono ungherese fu contestato tra il cognato di Luigi, Ferdinando I e Giovanni Sz\u00e0polyai. Lo zio di Luigi, Sigismondo I e la nobilt\u00e0 ungherese sostennero Sz\u00e0polyai. Il matrimonio di Elisabetta con il figlio di Sigismondo fu proposto come mezzo per interrompere il sostegno polacco a Szapolyai. La regina polacca Bona Sforza si oppose al matrimonio mentre si opponeva alla crescente influenza degli Asburgo.\nNel febbraio 1530 Sigismondo II Augusto, di dieci anni, fu incoronato re di Polonia (suo padre era ancora vivo e di buona salute) per assicurarsi la sua eredit\u00e0 in Polonia che aveva una monarchia elettiva. Gli inviati di Giorgio, duca di Sassonia, presenziarono alla cerimonia di incoronazione e negoziarono il matrimonio tra Elisabetta e Sigismondo per conto di Ferdinando. Il Gran Cancelliere della Corona Krzysztof Szyd\u0142owiecki sostenne le nozze e organizz\u00f2 un contratto di matrimonio preliminare, firmato il 10-11 novembre 1530 a Pozna\u0144. Secondo il trattato, il matrimonio avrebbe avuto luogo nel 1533 quando Elisabetta avrebbe raggiunse l'et\u00e0 di 7 anni. La sua dote era di 100.000 ducati. In cambio, i polacchi le avrebbero concesso le citt\u00e0 di Nowy S\u0105cz, Sanok, Przemy\u015bl e Biecz.\nIn considerazione del fatto che Elisabetta era la nipote di Ladislao II d' Ungheria, zio di Sigismondo, Papa Clemente VII ha dovuto concedere una dispensa papale in modo che il matrimonio potesse aver luogo. \nL'ultimo contratto di matrimonio, fu firmato solo il 16 giugno 1538 a Breslavia da Johannes Dantiscus. Il trattato non differiva dal trattato preliminare del 1530 oltre all'et\u00e0 della sposa, che era ora fissato a 16. La cerimonia del fidanzamento avvenne il 17 luglio 1538 a Innsbruck. Bona continu\u00f2 a fare pressioni contro il matrimonio e propose invece la principessa Margherita di Francia.\nRegina di Polonia.\nElisabetta e un seguito di dodici persone partirono da Vienna il 21 aprile 1543. Fu raggiunta a Olomouc da Samuel Maciejowski, vescovo di P\u0142ock e da un seguito di 1.500 cavalieri. Il 5 maggio 1543, Elisabetta entr\u00f2 a Cracovia e incontr\u00f2 Sigismondo Augusto per la prima volta. Lo stesso giorno Elisabetta spos\u00f2 Sigismondo Augusto, nella Cattedrale del Wawel. La celebrazione del matrimonio continu\u00f2 per due settimane. Fu anche incoronata regina della Polonia, che aument\u00f2 solo l'ira di Bona Sforza che detestava il suo titolo di \"Regina madre\".\nIl matrimonio non fu felice. Sigismondo Augusto, che aveva gi\u00e0 diverse amanti, non trov\u00f2 attraente Elisabetta e continu\u00f2 ad avere relazioni extraconiugali. Cresciuta in una famiglia severa per essere obbediente, Elisabetta era troppo timida e mite. Un lungo viaggio dall'Austria alla Polonia ha ulteriormente deteriorato la sua salute fragile. Le fu diagnosticata l'epilessia e inizi\u00f2 ad avere crisi epilettiche. Allo stesso tempo, Bona espresse apertamente la sua avversione per Elisabetta e continu\u00f2 a cercare modi per distruggere il matrimonio. Bona ha messo in dubbio la formulazione della dispensa matrimoniale; una nuova dispensa \u00e8 stato emessa il 17 maggio 1544. D'altra parte, alla nobilt\u00e0 polacca piacieva e simpatizzava per lei - una giovane, donna piacevole ignorata dal marito e schernito da sua ambiziosa suocera. Anche il suocero, Sigismondo I, era anche solidale con lei, ma era troppo debole per proteggerla da Bona.\nDue mesi dopo il matrimonio, una pestilenza raggiunse Cracovia e la famiglia reale lasci\u00f2 la capitale. Sigismondo Augusto part\u00ec per il Granducato di Lituania, mentre Sigismondo I il Vecchio, Bona ed Elisabetta visitarono varie citt\u00e0 della Polonia. Dopo un anno di separazione, la coppia si incontr\u00f2 a Br\u0117st. Sigismondo Augusto amava vivere in modo indipendente in Lituania e convinse suo padre ad affidargli la decisione sul Granducato. Nell'autunno del 1544, Elisabetta e Sigismondo Augusto si trasferirono a Vilnius. Per alcuni mesi Sigismondo Augusto tent\u00f2 di mantenere le apparenze di un matrimonio di successo per placare gli Asburgo, ma presto inizi\u00f2 a ignorare sua moglie e continu\u00f2 la sua relazione con Barbara Radziwi\u0142\u0142.\nMorte.\nNell'aprile del 1545, la salute di Elisabetta peggior\u00f2 e fu tormentata da attacchi sempre pi\u00f9 frequenti. L'8 giugno 1545 Sigismondo Augusto and\u00f2 a Cracovia per ricevere la dote di Elisabetta, lasciando la moglie da sola a Vilnius. A Cracovia, Sigismondo Augusto chiese informazioni sui trattamenti e chiese a Ferdinando I di mandare i suoi dottori. Ma era troppo tardi. Il 15 giugno, la giovane regina \u00e8 morta stremata dalle sue numerose crisi epilettiche. Fu sepolta il 24 luglio 1545 (dopo il ritorno di suo marito da Cracovia) nella cattedrale di Vilnius, accanto allo zio del marito, il re Alessandro Jagellone. \nSigismondo si rispos\u00f2 altre due volte: la sua terza moglie fu una delle sorelle di Elisabetta, Caterina."}
{"id": "1274717", "revid": "136473", "url": "https://it.wikipedia.org/wiki?curid=1274717", "title": "Roger Keith Barrett", "text": ""}
{"id": "1274718", "revid": "767487", "url": "https://it.wikipedia.org/wiki?curid=1274718", "title": "Lisa Hannigan", "text": "Biografia.\n\u00c8 cresciuta nella Contea di Meath, in Irlanda; si \u00e8 poi trasferita a Dublino per studiare storia dell'arte al Trinity College, senza per\u00f2 concludere gli studi. Si appassiona alla musica attraverso l'ascolto di Maria Callas, ma la sua attivit\u00e0 ha inizio grazie ad un incontro fortuito con Damien Rice, che la invita a cantare nei propri spettacoli. La collaborazione andr\u00e0 avanti per circa sette anni, fino al 2007. Durante questo periodo, Lisa partecipa come corista o seconda voce a tutte le registrazioni di Rice, in particolare i due album \"O\" e \"9\". Nel primo album \u00e8 presente anche la traccia nascosta \"Silent Night\", con un nuovo testo composto e cantato dalla Hannigan sulla base della melodia tradizionale.\nContemporaneamente, al fianco di Damien Rice o senza di lui, collabora con svariati artisti, tra cui Mic Christopher, Herbie Hancock, i Frames di Glen Hansard. La sua \u00e8 una presenza importante anche nel progetto benefico \"The Cake Sale\", ad opera di un collettivo di artisti irlandesi, nell'ambito di una campagna dell'organizzazione non governativa Oxfam a favore del commercio equo e solidale.\nParallelamente all'attivit\u00e0 musicale, ha portato avanti dei progetti teatrali con una compagnia da lei stessa fondata, The Cowardly Lion Theatre Group.\nIl 25 marzo 2007 un comunicato sul sito ufficiale di Damien Rice annunciava che il rapporto professionale tra lui e Lisa era giunto al termine, e che la cantante avrebbe avviato una carriera solista. Rice ha attribuito questa decisione alle divergenze sempre maggiori tra i loro stili di composizione, ma tempo dopo si \u00e8 detto pentito della scelta fatta. Lisa Hannigan, nel luglio 2009, ha dichiarato che la rottura del rapporto \"\u00e8 stata la cosa migliore che mi sia mai capitata, costringendomi ad andare avanti e a crescere come artista\".\n\"Sea Sew\".\nDopo l'uscita dal gruppo di Damien Rice, Lisa ha iniziato a lavorare al proprio album di debutto, \"Sea Sew\", la cui pubblicazione \u00e8 avvenuta in Irlanda (e in tutto il mondo attraverso il suo sito ufficiale) il 12 settembre 2008. All'album, registrato in due settimane ai Cauldron Studios di Dublino, partecipano tra gli altri Tom Osander, Shane Fitzsimons e Vyvienne Long, gi\u00e0 presenti nei dischi di Damien Rice.\n\"Sea Sew\" comprende dieci tracce, tutte scritte dalla stessa Lisa eccetto \"Courting Blues\", una reinterpretazione del folksinger scozzese Bert Jansch. Il primo singolo estratto \u00e8 \"Lille\".\nContemporaneamente all'uscita dell'album, Lisa ha iniziato con la sua band un tour in Irlanda, a cui ha fatto seguito una serie di concerti in Canada e Stati Uniti in apertura dei concerti di Jason Mraz.\nIl 19 novembre 2008 Lisa Hannigan ha firmato un contratto discografico con l'etichetta ATO Records, che ha pubblicato l'album \"Sea Sew\" negli Stati Uniti il 3 febbraio 2009. L'album ha ricevuto la nomination come miglior album irlandese del 2008 sia ai Meteor Music Awards (l'equivalente in Irlanda del Premio Grammy statunitense) sia al Choice Music Prize.\nIl 4 maggio 2009 l'album \u00e8 stato pubblicato anche nel Regno Unito, dall'etichetta Hoop Recordings, creata dalla stessa Lisa Hannigan.\nA dicembre dello stesso anno l'etichetta ATO ha pubblicato \"Live at Fingerprints\", registrato dal vivo a Long Beach il 1\u00ba novembre 2008 .\n\"Passenger\".\nIl secondo album dell'artista, registrato ai Bryn Derwen Studios nel Parco Nazionale di Snowdonia in Galles, \u00e8 stato pubblicato il 20 settembre 2011 in Nordamerica, quindi, nel mese seguente, in Irlanda e Regno Unito. La produzione del disco, intitolato \"Passenger\", \u00e8 stata affidata al musicista statunitense Joe Henry.\n\"At Swim\".\nHannigan ha annunciato il terzo album sul sito web ufficiale - prodotto in collaborazione con Aaron Dessner - che verr\u00e0 pubblicato il 19 Agosto 2016 e si chiamer\u00e0 \"At Swim\". Il 24 Maggio ha rivelato un teaser legato al lancio dell'album ed ha pubblicato due tracce, \"Prayer To The Dying\" e \"Ora\".\nCover.\nNel corso degli anni, da solista o con altri artisti, Lisa Hannigan ha inciso o eseguito dal vivo un gran numero di brani scritti da altri autori.\nQuella che segue \u00e8 una lista (incompleta) di queste cover:"}
{"id": "1274722", "revid": "392652", "url": "https://it.wikipedia.org/wiki?curid=1274722", "title": "Chiesa di San Rocco (Scanno)", "text": "La Chiesa di San Rocco, detta della Madonna del Carmine, si trova a Scanno, in provincia dell'Aquila.\nStoria.\nTale chiesa viene chiamata anche della Madonna del Carmine, perch\u00e9 sede di una confraternita con tale nome dal 23 agosto 1784 quando il re Ferdinando IV di Napoli approv\u00f2 la fondazione della confraternita, che esisteva gi\u00e0 dal 1600.\nLa chiesa con tali nomi \u00e8 risultante della demolizione di due chiese (di San Rocco e del Santissimo Sacramento avvenuta probabilmente verso la fine del XVII secolo e della costruzione della chiesa attuale, anche se rimaneggiata pi\u00f9 volte.\nNegli anni 1661, 1662 e 1676 risulta nominata in vari documenti.\nDell'opera originaria non si conosce la data di costruzione, tuttavia molte notizie degli inizi del XVI secolo narrano della chiesa era ricca di cappelle e fanno supporre la costruzione della chiesa gi\u00e0 da qualche secolo addietro. La chiesa di San Rocco, pi\u00f9 grande di quella del Santissimo Sacramento, godeva del privilegio di battistero.\nIn un registro ecclesiastico del 1688 risulta una cappella di San Rocco.\nNel 1909, per realizzare la strada per Villetta Barrea, venne modificato il campanile.\nStruttura.\nNella facciata su strada del campanile c'\u00e8 un'edicoletta con la statua in pietra di san Leonardo.\nNella facciata del palazzo attaccato alla destra della chiesa vi \u00e8 un affresco di san Cristoforo.\nL'impianto longitudinale sormontato da una volta a crociera che sostengono una cantoria.\nLa facciata \u00e8 suddivisa in tre livelli da due cornici e coronamento con mensole di tegole a romanelle ed \u00e8 serrata da paraste angolari, inoltre, anticamente doveva constare di portico che, verosimilmente, doveva fronteggiare la chiesa inferiore del Santissimo Sacramento, i cui fornici sono chiusi da blocchi lapidei squadrati, mentre le zone superiori sono intonacate.\nIl portale \u00e8 in stile cinquecentesco sormontato da un timpano spezzato al cui interno vi \u00e8 una nicchia sormontata da un altro timpano spezzato. All'interno della nicchia vi \u00e8 un ovale con l'affresco della Vergine Maria.\nL'interno \u00e8 ad unica navata alle cui pareti vi sono delle paraste che sorreggono una cornice che sorregge una volta a botte lunettata ed affrescata.\nLa zona dell'altare \u00e8 pi\u00f9 elevata rispetto al resto della chiesa. Questa zona termina con un'abside semicircolare con una volta a semicupola decorata a cassettoni realizzati in stucco. Nella zona antistante a sinistra dell'altare vi \u00e8 un pulpito ligneo in cui una tradizione locale vuole che vi abbia predicato addirittura San Bernardino da Siena. Sotto il pulpito vi \u00e8 un confessionale.\nNell'interno vi sono la statua lignea, a mezzo busto, della Madonna del Carmine con il Bambino, opera di artista seicentesco napoletano completa di ricche vesti e corone, che la Principessa di Scanno Francesca di Tocco don\u00f2 alla Confraternita e le statue di San Rocco (sito nell'altare di destra) e, della Madonna Addolorata e del Cristo Morto (site nell'altare di sinistra) di cui queste ultime sono opera di un artista di Lecce delle Puglie, donate da Nunzio Rossicone, Priore dal 1899 al 1902; e la presenza nella chiesa di un organo sito sulla cantoria, ottimo strumento datato e firmato: PASQUALE MOSCATO FECIT 1763."}
{"id": "1274727", "revid": "1711941", "url": "https://it.wikipedia.org/wiki?curid=1274727", "title": "Deirdre", "text": "Deirdre o Derdriu \u00e8 un'eroina tragica della mitologia irlandese. La sua storia fa parte del Ciclo dell'Ulster.\nStoria.\nDeirdre era la figlia del bardo Fedlimid mac Daill. Quando nacque, il druido Cathbad profetizz\u00f2 che sarebbe stata davvero bella e che re e lord avrebbero guerreggiato per lei e che a causa sua i pi\u00f9 tre grandi guerrieri dell'Ulster sarebbero stati costretti all'esilio. Conchobar mac Nessa, re dell'Ulster, decise di farla educare in reclusione dall'anziana Leabharcham per poi sposarla quando fosse stata abbastanza grande. Tuttavia, lei incontr\u00f2, si innamor\u00f2 e fugg\u00ec con il giovane guerriero, cacciatore e cantore Naoise, accompagnati dai due fratelli di lui, i figli di Uisnech. Fuggirono in Scozia, ma il re locale cerc\u00f2 di uccidere Naoise e i suoi fratelli cos\u00ec da avere Deirdre per s\u00e9. Alla fine si rifugiarono in una remota isola, dove furono per\u00f2 rintracciati da Conchobar.\nEgli invi\u00f2 Fergus mac R\u00f3ich che assicur\u00f2 loro un ritorno sicuro in patria. Alla fine per\u00f2, Conchobar venne meno alla promessa e affront\u00f2 i tre fratelli davanti a Emain Macha. \u00c9ogan mac Durthacht uccise Naoise e anche i suoi fratelli caddero nello scontro. Oltraggiato dal fatto che la sua parola era stata infranta, Fergus and\u00f2 in esilio con i suoi seguaci nel Connacht e combatt\u00e9 contro l'Ulster per Ailill e Medb nel \"T\u00e1in B\u00f3 C\u00faailnge\".\nFrustrato dallo scarso amore di Deirdre per lui, Conchobar la offr\u00ec a \u00c9ogan mac Durthacht, l'uccisore di Naoise. A questo punto lei si suicid\u00f2. In versioni pi\u00f9 tarde di questa vicenda, Deirdre invece mor\u00ec devastata dal dolore.\nRiferimenti culturali.\nWilliam Butler Yeats ha dedicato al personaggio di Deirdre uno dei suoi \"Drammi celtici\".\nLa marina militare irlandese ha chiamato in suo onore la motovedetta L\u00c9 Deirdre.\nUn cratere sulla superficie di Europa porta il suo nome."}
{"id": "1274733", "revid": "125866639", "url": "https://it.wikipedia.org/wiki?curid=1274733", "title": "Hemoglobin - Creature dell'inferno", "text": "Hemoglobin - Creature dell'inferno (\"Bleeders\") \u00e8 un film del 1997 diretto da Peter Svatek.\nLa trama \u00e8 basata sul breve racconto di H.P.Lovecraft \"La paura in agguato\".\nIl film \u00e8 uscito nelle sale cinematografiche in Canada (paese d'origine) e Stati Uniti da marzo 1997. In Italia \u00e8 uscito il 31 luglio 1997.\nTrama.\nUn uomo, John Strauss, affetto da una malattia sconosciuta del sangue, si reca nel New England, nell'isola dove aveva vissuto durante la sua infanzia, con la moglie infermiera, Kathleen Strauss, in cerca di una possibile cura. John aveva sempre creduto che i suoi antenati, i discendenti della famiglia olandese Van Daam, fossero tutti morti, ma scopre che non \u00e8 cos\u00ec ed i sopravvissuti sono ancora vivi ed abitano nel sottosuolo dell'isola. Ma John e sua moglie si trovano di fronte anche all'amara realt\u00e0 che i consanguinei di John sono dei veri e propri mostri deformi, conseguenza della loro abitudine incestuosa e che sono riusciti a sopravvivere nei secoli grazie alla necrofagia; pratica cui assolvono attraverso un intricato sistema labirintico sotterraneo che collega il loro covo al cimitero del villaggio. Grazie all'aiuto del dottor Marlowe, John capir\u00e0 che l'unico modo per curare la sua strana malattia \u00e8 quello di diventare un cannibale a sua volta, cos\u00ec che alla fine dovr\u00e0 scegliere fra l'amore della sua donna in una vita di malattia e probabile morte o la vita tra i suoi consanguinei con tutto ci\u00f2 che ne consegue.\nProduzione.\nIl \"budget\" del film \u00e8 stato di circa 8 milioni di dollari Canadesi.\nL'intera pellicola \u00e8 stata girata nell'isola di Grand Manan Island nel Nuovo Brunswick, in Canada.\nDistribuzione.\nIl film \u00e8 stato pubblicato in DVD in Canada nel febbraio 2006.\nIl film \u00e8 uscito in diversi paesi in differenti date:"}
{"id": "1274737", "revid": "121837", "url": "https://it.wikipedia.org/wiki?curid=1274737", "title": "Sistema multiplo", "text": ""}
{"id": "1274738", "revid": "1543377", "url": "https://it.wikipedia.org/wiki?curid=1274738", "title": "Chiesa della Madonna delle Grazie (Scanno)", "text": "La chiesa di Santa Maria delle Grazie \u00e8 sita in Via Roscelli a Scanno, in provincia dell'Aquila.\nStoria.\nPrende il nome dalla omonima confraternita e una prima chiesa che venne costruita presso la \"Porta della Croce\" nel XVI secolo, epoca in cui la confraternita era particolarmente fiorente.\nLa sede della confraternita e il titolo furono trasferiti nella chiesa attuale annessa al collegio dei padri Scolopi, che era stata costruita nella prima met\u00e0 del XVIII secolo.\nLa direzione e la sorveglianza dei lavori furono date a Panfilo Ranallo o Panfilo Rainaldi gi\u00e0 impegnato alla costruzione dell'altare maggiore della chiesa di Santa Maria della Valle. Indi per il completamento della chiesa fu contattato lo stuccatore Pietro Piazzoli. Mattiocco attribuisce sempre al Piazzolli anche l'altare. In epoca napoeleonica la congregazione degli Scolopi venne abolita e la chiesa divenne propriet\u00e0 del comune. La chiesa rimase aperta al pubblico fino a che per incuria si decise di chiuderla per via della carenza di manutenzione. Mancano notizie sulla sua riapertura. Filippo Ballerini ed Arcangelo Centinanti realizzarono gli affreschi e le dorature della volta principale nel 1913-1914.\nDescrizione.\nLe pareti esterne sono scandite da paraste in pietra, mentre la facciata esterna si sviluppa su due livelli. L'impianto principale comunque \u00e8 ad aula.\nL'impianto si sviluppa su un corpo centrale ottagonale sovrastato da una cupola e reso longitudinale mediante l'inserimento di un vano presbiteriale con pseudocupola schiacciata.\nI lati disuguali dell'ottagono accolgono due cappelle poco profonde e delle piccole nicchie poste lungo le diagonali.\nDelle decorazioni in stucco di cherubini, cornici, volute in particolar modo sull'altare maggiore.\nL'altare minore a sinistra consta di un paliotto di forma piatta, una cona con due pilastri triangolari, una tela di Andrea Manei del 1764 raffigurante San Francesco di Paola ed un timpano spezzato, invece sull'altare di destra vi \u00e8 un quadro di Domenico Raimondi raffigurante San Giuseppe Calasanzio fondatore della congregazione degli Scolopi.\nSull'altare maggiore \u00e8 posta la statua della Madonna delle Grazie proveniente dalla vecchia chiesa di Via Silla, trasportata qui dopo il trasferimento avvenuto nel 1907 della confraternita omonima. In quest'occasione fu rimosso il dipinto della Circoncisione risalente al XVIII secolo per far posto a quello della Vergine.\nLa volta \u00e8 dorata ed affrescata."}
{"id": "1274739", "revid": "83531", "url": "https://it.wikipedia.org/wiki?curid=1274739", "title": "Massa San Giorgio", "text": "Massa San Giorgio \u00e8 un villaggio collinare della VI Circoscrizione del comune di Messina. Con i suoi circa 500 abitanti, \u00e8 la pi\u00f9 popolata delle \"quattro Masse\" (con S. Nicola, S. Lucia e S. Giovanni). Sorge sulle ultime propaggini dei Monti Peloritani, digradanti verso il mare, a 15\u00a0km a Nord del centro di Messina, ed a 200-250 metri circa s.l.m.\nToponimo.\nIl suo nome deriva da \"masseria\", che era un vasto podere con fabbricati e servizi, al quale fu aggiunto \"San Giorgio\" per distinguerla dalle altre tre \"Masse\".\nStoria.\nL'origine del villaggio risale all'XI secolo, allorch\u00e9 venne edificato un monastero basiliano, che svilupp\u00f2 l'attivit\u00e0 agricola della zona. Dopo la rivolta antispagnola del 1674-78, il territorio delle \"quattro Masse\" venne confiscato e fu acquistato dal Duca di Furnari, per poi tornare, nel 1727, nuovamente di propriet\u00e0 del clero messinese. Ma nel 1866 come tutti i beni di propriet\u00e0 ecclesiastica vennero confiscate e vendute a privati cittadini. Il terremoto del 1908 distrusse la chiesa di San Giorgio che era stata costruita nel XVI secolo.\nViabilit\u00e0 e trasporti pubblici.\nMassa San Giorgio \u00e8 collegata alla \"litoranea Nord\" Consolare Pompea, dalla Strada Provinciale n\u00b045 \"delle Quattro Masse\", che partendo dal bivio Principe, attraversa gli abitati di Faro Superiore, Curcuraci, Massa San Giovanni, Massa Santa Lucia e Massa San Nicola, giungendo in paese dopo un tortuoso percorso di 14\u00a0km. Qui si incrocia con la Strada Provinciale n\u00b050 che in direzione Sud, attraversando Castanea delle Furie porta verso il centro cittadino, mentre in direzione Nord termina al bivio con la Strada statale 113 Settentrionale Sicula, nell'abitato di Spart\u00e0.\nIl villaggio \u00e8 collegato al centro cittadino da due linee ATM: la n\u00b0 73, che compie un percorso circolare percorrendo la SP n\u00b0 50 da Castanea delle Furie verso le quattro Masse, per poi imboccare la SP n\u00b045 per Curcuraci, Faro Superiore e giunta alla Litoranea Nord ritorna verso il centro cittadino. La linea n\u00b0 74 compie il percorso inverso dalla Litoranea Nord verso Castanea delle Furie.\nLuoghi di culto.\nLa chiesa parrocchiale \u00e8 dedicata a San Giorgio martire, il patrono del villaggio che si festeggia il 23 aprile. Un'altra chiesa \u00e8 intitolata Sant'Antonio abate, edificata nel XVI secolo e gravemente danneggiata dal terremoto del 1908. All'interno delle due chiese vengono conservate numerose ed importanti opere d'arte."}
{"id": "1274744", "revid": "599013", "url": "https://it.wikipedia.org/wiki?curid=1274744", "title": "Roland Meier", "text": "Carriera.\nTra i corridori svizzeri pi\u00f9 in vista nelle gare dilettantistiche, nel 1992 partecip\u00f2 alla prova in linea e alla cronometro a squadre dei Giochi olimpici di Barcellona, mentre nel 1993 vinse due tappe al Giro d'Austria e il titolo nazionale di categoria. Il passaggio al professionismo fu per\u00f2 piuttosto difficile: Meier ottenne un contratto \"pro\" solo nel 1994, a ventisei anni di et\u00e0, con la squadra olandese TVM-Bison Kit. Nel 1995 si aggiudic\u00f2 il campionato nazionale a cronometro.\nNel 1996 pass\u00f2 alla PMU Romand-Bepsa-Loup Sport, divenuta Post Swiss Team nel 1997. Nel 1998 stipul\u00f2 quindi un contratto con il team francese Cofidis. All'et\u00e0 di trent'anni, in quella stagione Roland Meier corse il suo primo Tour de France come gregario dell'italiano Francesco Casagrande. L'azione pi\u00f9 importante di Meier fu un tentativo di fuga nella tappa pirenaica con arrivo a Plateau de Beille, tappa in cui giunse secondo alle spalle di Marco Pantani: chiuse il Tour de France 1998 con un onorevole settimo posto in classifica generale, conquistando con la Cofidis la speciale classifica a squadre.\nConcluse la sua carriera nell'agosto 2001, dopo neanche una stagione con la squadra tedesca Team Coast, a causa di vari infortuni e della positivit\u00e0 riscontratagli al controllo antidoping dopo la Freccia Vallone di quell'anno. In otto stagioni fra i professionisti vinse complessivamente otto gare."}
{"id": "1274747", "revid": "767487", "url": "https://it.wikipedia.org/wiki?curid=1274747", "title": "The Apostles", "text": "I The Apostles sono una hardcore/anarcho punk band formata nel 1980.\nStoria degli Apostoles.\nNati da William 'Bill'Corbett, Julian Portinari, Dan MaCintyre e Pete Byng-Hall nel 1980, la banda si \u00e8 completata quando Andy Martin \u00e8 entrato come cantante nel 1981. Poco dopo \u00e8 stato raggiunto da Dave Fanning, ex-bassista degli Innocent Bystander e dal batterista scozzese di 14 anni Chris Low, ex dei Political Asylum; la band ha subito numerosi cambi di formazione durante la carriera.\nHanno Ricevuto critiche dalla comunit\u00e0 anarchica a causa del loro modo innovativo di intendere l'anarchia in modo pi\u00f9 libertaristico. Nel 1989 Andy Martin dichiar\u00f2 la sua omosessualit\u00e0, cosa che gli alien\u00f2 la simpatia di numerosi fan e nel 1990 la band si sciolse; subito dopo, per\u00f2, molti dei suoi componenti andarono a formare gli Academy 23."}
{"id": "1274750", "revid": "1566286", "url": "https://it.wikipedia.org/wiki?curid=1274750", "title": "G\u00e9rard Calvi", "text": "Biografia.\nLa sua prima colonna sonora \u00e8 del 1949, per il film \"La Patronne\" di Robert Dh\u00e9ry. Da allora sono 48 quelle da lui composte tra film, film per la TV e telefilm.\nLe colonne sonore pi\u00f9 note sono probabilmente quelle composte per alcuni film della serie di \"Asterix\": \"Asterix il gallico\" (1967), \"Asterix e Cleopatra\" (1968) e \"Le dodici fatiche di Asterix\" (1976).\nNel 1959 ha ricevuto una nomination ai Tony Awards (categoria \"miglior musical\") per il musical \"La Plume de Ma Tante\".\nG\u00e9rard Calvi \u00e8 il padre di Yves Calvi."}
{"id": "1274757", "revid": "1573940", "url": "https://it.wikipedia.org/wiki?curid=1274757", "title": "Chiesetta degli Alpini", "text": "La Chiesetta degli Alpini \u00e8 sita a Collerotondo, presso Scanno, in provincia dell'Aquila.\nSi accede a questa chiesa tramite la seggiovia di Collerotondo o tramite il sentiero parallelo. Dalla scalinata presso lo stazzo di Collerotondo si accede al colle ov'\u00e8 la chiesa.\nNei pressi vi sono degli importanti impianti sciistici.\nStruttura.\nLa struttura esterna \u00e8 quella a chalet svizzero a fortissimo spiovente.\nAlla sinistra della facciata \u00e8 il campanile con tetto a cuspide per l'elevata pendenza delle pareti esterne dello stesso.\nIl piccolo altare \u00e8 in pietra locale dipinta a sembrare dei marmi policromi.\nDietro l'altare vi sono delle piccole sculture inerenti alla Madonna e un crocifisso.\nIn una delle pareti all'interno della chiesa, in una cornice, vi \u00e8 la preghiera dell'alpino."}
{"id": "1274763", "revid": "1310927", "url": "https://it.wikipedia.org/wiki?curid=1274763", "title": "Campionato del mondo di calcio da tavolo 2006", "text": "Il Campionato del Mondo di Calcio da tavolo venne disputato a Dortmund, in Germania, il 17 e 18 giugno 2006. Le partite furono ospitate nelle stesse strutture del mondiale di calcio, disputato in contemporanea. Alla manifestazione tedesca parteciparono complessivamente 192 giocatori, in rappresentanza di 22 nazioni (record di partecipazione). In questa edizione hanno esordito le nazionali di: Cina, Albania, Polonia e Turchia.\nSono stati assegnati 2 titoli femminili e 8 titoli maschili:\nCategoria Open.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under19.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under15.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Veterans.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Femminile.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta"}
{"id": "1274774", "revid": "256896", "url": "https://it.wikipedia.org/wiki?curid=1274774", "title": "ISEF", "text": ""}
{"id": "1274778", "revid": "6923", "url": "https://it.wikipedia.org/wiki?curid=1274778", "title": "Convocazioni per il campionato mondiale di calcio 1938", "text": "Elenco dei giocatori convocati da ciascuna Nazionale partecipante ai Mondiali di calcio 1938.\n\"L'et\u00e0 dei giocatori riportata \u00e8 relativa al 4 giugno 1938, data di inizio della manifestazione.\"\nCommissario tecnico: Vittorio Pozzo\nCommissario tecnico: Alfr\u00e9d Schaffer\nCommissario tecnico: Adhemar Pimenta\n Commissario tecnico: J\u00f3zsef Nagy\nCommissario tecnico: Josef Meissner\nCommissario tecnico: Karl Rappan\nCommissario tecnico: Jos\u00e9 Tapia\nCommissario tecnico: Gaston Barreau\nCommissario tecnico: Alexandru S\u0103vulescu e Costel R\u0103dulescu\nCommissario tecnico: Sepp Herberger\nCommissario tecnico: J\u00f3zef Kaluza\nCommissario tecnico: Asbj\u00f8rn Halvorsen\nCommissario tecnico: Jack Butler\nCommissario tecnico: Bob Glendenning\nCommissario tecnico: Johan Mastenbroek"}
{"id": "1274783", "revid": "6923", "url": "https://it.wikipedia.org/wiki?curid=1274783", "title": "Prassonissi", "text": "Prassonissi, anche chiamata \"Prasonisi\" (), \u00e8 un'isola tidale che si trova all'estremit\u00e0 meridionale dell'isola di Rodi. Si tratta di un promontorio, sul quale si erge un faro, unito all'isola da una striscia di sabbia, che diventa un'isola con l'alta marea, dando origine a quel fenomeno conosciuto come \"l'incontro dei due mari\", il mar di Levante ed il mar Egeo. Cos\u00ec, mentre il mare occidentale \u00e8 agitato per il soffiare del vento Meltemi, quello orientale \u00e8 calmo. Si assiste ad un fenomeno particolare che \u00e8 il paradiso dei surfisti. Ancora oggi \u00e8 una zona disabitata e con pochissime strutture, ancora lontana dal turismo di massa come quasi tutta la costa occidentale dell'isola che non ha strutture turistiche ma \u00e8 prevalentemente agricola. Ci si arriva, dalla citt\u00e0 di Rodi, sia dalla parte orientale che da quella occidentale oppure con itinerari interni se si vuol fare una visita a Petaloudes (la Valle delle farfalle) o ad altri piccoli centri storici tra i quali Psinthos, Epta Piges e Theologos."}
{"id": "1274792", "revid": "113958", "url": "https://it.wikipedia.org/wiki?curid=1274792", "title": "Nipponosaurus", "text": ""}
{"id": "1274794", "revid": "599013", "url": "https://it.wikipedia.org/wiki?curid=1274794", "title": "Pavel Bure", "text": "Carriera.\nHa esordito in NHL nella stagione 1991-92 nella squadra dei Vancouver Canucks. Nella stagione 1992-93 e 1993-94 sempre con la squadra canadese riesce ad entrare nella prestigiosa \"List of NHL players with 100 point seasons\" (lista dei giocatori con 100 punti in una stagione). Ai XVIII Giochi olimpici invernali di Nagano \u00e8 capitano della nazionale russa che conquista la medaglia d'argento grazie ai suoi gol (9 in solo 6 partite).\nAl ritorno dal Giappone, finita la settima stagione con i Canucks, iniziano le trattative con la squadra dei Florida Panthers, che lo ingaggia per la stagione 1998-99. Continuer\u00e0 la sua carriera in NHL con la squadra dei Panthers fino alla stagione 2001-02, con buoni risultati, ma pi\u00f9 modesti rispetto alle stagioni giocate con i Vancouver.\nAsteroide.\nL'asteroide 12414 Bure \u00e8 stato chiamato in questo modo in suo onore."}
{"id": "1274800", "revid": "767487", "url": "https://it.wikipedia.org/wiki?curid=1274800", "title": "Heavy Hitters", "text": "Heavy Hitters \u00e8 un cover album dei Michael Schenker Group, uscito nel 2005 per l'etichetta discografica Deadline Records."}
{"id": "1274801", "revid": "59975", "url": "https://it.wikipedia.org/wiki?curid=1274801", "title": "Tim Ripper Owens", "text": ""}
{"id": "1274804", "revid": "57797", "url": "https://it.wikipedia.org/wiki?curid=1274804", "title": "Metillorazepam", "text": ""}
{"id": "1274809", "revid": "122910606", "url": "https://it.wikipedia.org/wiki?curid=1274809", "title": "XXIV Universiade", "text": "La XXIV Universiade estiva (\u0e01\u0e35\u0e2c\u0e32\u0e21\u0e2b\u0e32\u0e27\u0e34\u0e17\u0e22\u0e32\u0e25\u0e31\u0e22\u0e42\u0e25\u0e01\u0e24\u0e14\u0e39\u0e23\u0e49\u0e2d\u0e19 2007) si \u00e8 tenuta a Bangkok, Thailandia, dal 7 al 18 agosto 2007.\nLa citt\u00e0 ha una lunga tradizione nell'organizzazione di eventi sportivi, dato che vi si sono svolte ben tre edizioni dei Giochi Asiatici, nel 1966, nel 1970 e anche nel 1998.\nProcesso di selezione.\nBangkok fu votata dal Comitato Esecutivo della FISU come la citt\u00e0 organizzatrice dell'Universiade 2007 durante il meeting di Trieste del 14 gennaio 2003.\nLe altre citt\u00e0 candidate erano:"}
{"id": "1274817", "revid": "767487", "url": "https://it.wikipedia.org/wiki?curid=1274817", "title": "Ho sposato un mostro venuto dallo spazio", "text": "Ho sposato un mostro venuto dallo spazio (\"I Married a Monster from Outer Space\") \u00e8 un film del 1958 diretto da Gene Fowler Jr..\nLa pellicola, in bianco e nero, \u00e8 chiaramente ispirata a precedenti classici del cinema di fantascienza, quali \"Gli invasori spaziali\" e \"L'invasione degli Ultracorpi\", ma sviluppa una vicenda simile da un'altra prospettiva, quella dell'istituzione matrimoniale.\nHa avuto un rifacimento nel 1998 con il film tv \"Ho sposato un alieno\" (\"I Married a Monster\").\nTrama.\nIl giorno del suo matrimonio Bill Farrell viene rapito da creature extraterrestri che hanno progettato di sostituirsi agli esseri umani per evitare l'estinzione della propria specie. Bill riappare poco prima della cerimonia e sposatosi va a vivere con la moglie Maggie; ma egli \u00e8 ora soltanto un duplicato sotto il controllo di uno degli alieni e la stessa sorte toccher\u00e0 ai suoi amici e ad altri abitanti della cittadina in cui vive. Maggie non tarda ad accorgersi del cambiamento avvenuto in suo marito e una notte, dopo che lo ha seguito nel bosco, assiste all'uscita dal suo corpo dell'entit\u00e0 extraterrestre. La donna torna in citt\u00e0 sconvolta e cerca inutilmente di convincere il capo della polizia che suo marito \u00e8 in realt\u00e0 un mostro."}
{"id": "1274820", "revid": "24989", "url": "https://it.wikipedia.org/wiki?curid=1274820", "title": "Jennifer Eve Garth", "text": ""}
{"id": "1274821", "revid": "28026", "url": "https://it.wikipedia.org/wiki?curid=1274821", "title": "Yoshimoto Banana", "text": ""}
{"id": "1274823", "revid": "767487", "url": "https://it.wikipedia.org/wiki?curid=1274823", "title": "The Immoral Mr. Teas", "text": "The Immoral Mr. Teas (in Italia uscito col titolo L'immorale Mr. Teas) \u00e8 un film del 1959, diretto da Russ Meyer.\nSi pu\u00f2 considerare il primo film di Meyer, dato che \"The French Peep Show\", diretto nel 1950, \u00e8 andato perduto.\nIl film riscosse un enorme successo di pubblico, incassando un milione e mezzo di dollari, e diede il via al cosiddetto genere dei \"nudies-cutie\".\nLa pellicola \u00e8 conservata al MOMA di New York.\nTrama.\nIl signor Teas (Bill Teas) consegna dentiere agli studi medici, a bordo della sua bicicletta. Teas \u00e8 un uomo impacciato e timido, che osserva a distanza le coppie felici e sogna ad occhi aperti davanti alle scollature delle donne che incontra. L'unico approccio che riesce ad avere \u00e8 con una prostituta. \nDopo aver subito un intervento dal dentista, Teas si accorge che l'anestetico ha addormentato i suoi freni inibitori, regalandogli una vista a raggi X, che gli permette di vedere tutte le donne nude.\nL'uomo all'inizio \u00e8 contento di questo fatto, ma a poco a poco comincia ad essere imbarazzato. Si reca al fiume, ma incontra tre ragazze che fanno il bagno nude. Esse sono le tre ragazze frequentate giornalmente dall'uomo: l'infermiera dello studio dentistico, la segretaria e la cameriera del bar.\nTeas si decide ad andare dalla psicanalista, e vede anch'ella nuda. La voce fuori campo commenta: \u00abD'altro canto, certi uomini sono ben contenti di essere malati\u00bb.\nProduzione.\nIl film fu girato in soli quattro giorni, con un budget di 27.000 dollari. Le location erano lo studio dentistico di un amico di Meyer, a Oakland, e le strade della citt\u00e0.\nIl soggetto del film era gi\u00e0 stato utilizzato per un servizio fotografico della rivista \"Playboy\".\nSul set i rapporti tra Meyer e Teas furono turbolenti. In un'intervista il regista asser\u00ec che l'attore era perennemente ubriaco. Quando il film ebbe successo, Teas and\u00f2 a casa di Meyer e pretese altri soldi, sostenendo di essere stato imbrogliato. Meyer lo cacci\u00f2 di peso, e da allora i due non si parlarono pi\u00f9."}
{"id": "1274824", "revid": "1711941", "url": "https://it.wikipedia.org/wiki?curid=1274824", "title": "Naoise", "text": "Nella mitologia irlandese Naoise (anche Noisiu) \u00e8 un personaggio del \"Ciclo dell'Ulster\"; \u00e8 il nipote di re Conchobar mac Nessa dell'Ulster, e figlio di Usnech (o Uisliu).\nFu ucciso a causa dell'amore per Deirdre, figlia del bardo Fedlimid mac Daill.\nQuando quest'ultima nacque il druido Cathbad profetizz\u00f2 che sarebbe stata molto bella, che re e lord avrebbero guerreggiato per lei, e che a causa sua i pi\u00f9 tre grandi guerrieri dell'Ulster sarebbero stati costretti all'esilio. Conchobar mac Nessa, re dell'Ulster, decise di farla educare in reclusione dall'anziana Leabharcham per poi sposarla quando fosse stata abbastanza grande.\nTuttavia, la ragazza incontr\u00f2 Naoise, giovane guerriero, cacciatore e cantore, e si innamor\u00f2 di lui. I due fuggirono accompagnati dai due fratelli di lui, i figli di Uisnech. Fuggirono in Scozia, ma il re locale cerc\u00f2 di uccidere Naoise e i suoi fratelli cos\u00ec da avere per lui Deirdre. Alla fine si rifugiarono in una isola remota, dove furono per\u00f2 rintracciati da Conchobar.\nEgli invi\u00f2 Fergus mac R\u00f3ich che assicur\u00f2 loro un ritorno sicuro in patria. Alla fine per\u00f2, Conchobar venne meno alla promessa e affront\u00f2 i tre fratelli davanti a Emain Macha. \u00c9ogan mac Durthacht uccise Naoise e anche i suoi fratelli caddero nello scontro. Frustrato dallo scarso amore di Deirdre per lui, Conchobar la offr\u00ec a \u00c9ogan mac Durthacht, l'uccisore di Naoise. A questo punto lei si suicid\u00f2. In versioni pi\u00f9 tarde di questa vicenda, mor\u00ec invece devastata dal dolore."}
{"id": "1274829", "revid": "287204", "url": "https://it.wikipedia.org/wiki?curid=1274829", "title": "Hunter Killer", "text": "Hunter Killer \u00e8 un romanzo di Patrick Robinson.\nTrama.\nUn ambizioso principe saudita ambisce a raggiungere il controllo delle risorse petrolifere mediorientali e per fare ci\u00f2 non esita a scatenare una guerra. Per realizzare il suo piano si avvale della collaborazione di uno dei pi\u00f9 spietati mercenari del mondo, detto il \"Cacciatore\" e di una vecchia conoscenza dei servizi segreti USA, il rinnegato, traditore ex comandante della SAS britannica, Ravi Rashood, generale di Hamas. Il Governo USA per fronteggiare la nuova minaccia richiama dalla pensione l'Ammiraglio Morgan, che guida una furibonda ricerca dei due spietati killer. Dal mare i leggendari sottomarini \"Hunter Killer\" e dalla terre le forze speciali iniziano una feroce caccia a coloro che hanno giurato eterna guerra al Grande Satana."}
{"id": "1274831", "revid": "287204", "url": "https://it.wikipedia.org/wiki?curid=1274831", "title": "Dalle parti degli infedeli", "text": "Dalle parti degli infedeli \u00e8 un breve saggio di Leonardo Sciascia. Finito di scrivere a Racalmuto il 31 agosto 1979, fu dato alle stampe nello stesso anno, per i tipi dell'editrice Sellerio, come opera inaugurale della collana intitolata \"La memoria\". In seguito \u00e8 stato ripubblicato da Adelphi, nel 1993 e nel 2004.\nContenuto.\nSciascia divulga - legandolo ad un interessante commento - il carteggio intercorso tra Angelo Ficarra, vescovo della Diocesi di Patti, e la Sacra Congregazione Concistoriale, presieduta dal cardinale Adeodato Giovanni Piazza.\nPastore d'anime fervente, mite, dedito alla meditazione ed alla preghiera, Ficarra \u00e8 stato posto sotto osservazione perch\u00e9 sgradito agli ambienti locali della DC, che addebitano alla sua indifferenza per le vicende elettorali la causa delle successive sconfitte dello scudocrociato nelle elezioni a Patti ed in altri comuni vicini.\nObbedendo a \"indirizzi superiori\" e con eccesso di zelo, la Sacra Congregazione assedia Ficarra, reo, d'altro canto, d'aver scritto un saggio - poi pubblicato postumo - sulle feste religiose in Sicilia, nel quale si indaga con lucidit\u00e0 sulla sostanziale irreligiosit\u00e0 dei siciliani (nonostante l'attaccamento a riti e tradizioni).\nSi vuole che il prelato rinunci alla Diocesi e si ritiri; poi, senza che lui lo chieda, gli si affianca un vescovo ausiliare e quindi si costituisce quest'ultimo come amministratore apostolico \"sede plena\", praticamente esautorandolo del tutto; infine lo si nomina arcivescovo titolare di Leontopoli di Augustamnica, cio\u00e8 gli si conferisce un titolo puramente onorifico, come \u00e8 appunto per i vescovi \"in partibus infidelium\".\nSciascia, nelle brevi \"noterelle\" finali, precisa che nell'Enciclopedia Cattolica si fa cenno ad una Leontopoli (ma senza riferimenti all\"'Augustamnica\"), la cui citazione originaria risale a Flavio Giuseppe, probabilmente corrispondente all'attuale Tell el-Jehuddijjeh, circa 30 km dal Cairo e 20 km dall'antica Eliopoli. Una diocesi forse nemmeno mai esistita, se non come sede di un tempio ebraico appena tollerato dai sacerdoti di Gerusalemme il cui culto considerano illegale; inequivocabilmente \"in partibus infidelium\". Perci\u00f2 l'autore siciliano conclude: \"Saremmo maliziosi a sospettare una certa malizia nella nomina di monsignor Ficarra ad arcivescovo di Leontopoli?\"\nCuriosit\u00e0.\nVittorio Sabadin ha riportato, tra l'altro, lo stralcio di una lettera di Sciascia ad Arrigo Levi ed al vicedirettore Carlo Casalegno, nel quale lo scrittore siciliano propone di pubblicare un lavoro basato su documenti e manoscritti che riguardano la vita di monsignor Angelo Ficarra, vescovo di Patti. \u00abAlcuni di questi documenti - scrive Sciascia - recano la dicitura \"sub secreto S. Officii\" con l\u2019esplicitazione che chiunque ne divulghi il contenuto cade nella scomunica maggiore da cui soltanto il Papa pu\u00f2 assolvere. Oltre che disposto a pubblicare il mio scritto, lei dovrebbe quindi essere disposto a prendersi la scomunica\u00bb. Gli risponde Carlo Casalegno: \u00abLevi accetta con gioia il suo racconto. N\u00e9 lui n\u00e9 i suoi colleghi, sottoscritto incluso, temono la scomunica\u00bb. \nSciascia si avvale quindi per il racconto dei documenti dell'archivio privato del presule, che erano gravati da scomunica \u00abmaggiore\u00bb per chiunque osasse pubblicarli: tuttavia, pur laico, in nessuna parte del libro l'Autore riporta brani testuali o virgolettati di quel carteggio, eludendo l'effetto di quella prescrizione pontificia. In ogni caso \"l'archivio dopo qualche tempo, per volont\u00e0 dei nipoti Angelo e Luigi Ficarra, approd\u00f2, escluse le lettere ed inclusa la biblioteca, all'Istituto Gramsci Siciliano\"."}
{"id": "1274832", "revid": "25152", "url": "https://it.wikipedia.org/wiki?curid=1274832", "title": "Morgengabe", "text": ""}
{"id": "1274834", "revid": "183581", "url": "https://it.wikipedia.org/wiki?curid=1274834", "title": "Enteroclisma", "text": ""}
{"id": "1274835", "revid": "773636", "url": "https://it.wikipedia.org/wiki?curid=1274835", "title": "Chiesa di Santo Stefano (Capraia Fiorentina)", "text": "La chiesa di Santo Stefano si trova nel comune di Capraia e Limite in provincia di Firenze, diocesi di Pistoia.\nStoria.\nLa chiesa di Santo Stefano, porta il nome del santo patrono del \npaese, fu costruita nell'anno 1786 su progettazione dell'architetto Stefano Ciardi per ordine di Scipione de' Ricci, vescovo di Pistoia\nL'edificazione fu fatta utilizzando alcune vecchie strutture del castello medievale del quale oggi non restano pi\u00f9 tracce mentre sono visibili ancora piccoli pezzi delle vecchie mura.\nHa subito nel tempo vari rimaneggiamenti. L'interno presenta tracce del rifacimento settecentesco (altari, ornati attualmente da tele di un pittore locale contemporaneo, Raffaello Ciani, e affreschi della cappella battesimale) e alcune testimonianze pi\u00f9 antiche.\nProfilo religioso.\nIn una cappelletta, nell'interno della Chiesa, troviamo l'urna contenente il corpo di Santa Grania, martire molto venerata dal popolo di Capraia, pur non essendo la patrona del paese.\nProfilo artistico.\nNell'interno, l'altare maggiore \u00e8 sovrastato da una grande tela di Filippo Tarchiani raffigurante il \"Martirio di Santo Stefano\", opera creata nell'anno 1621.\nSempre nell'interno, si trovano due Angeli reggicandelabri del 1500 ed un crocifisso ligneo del XV secolo opera di scultore proveniente da scuola pollaiolesca."}
{"id": "1274837", "revid": "25152", "url": "https://it.wikipedia.org/wiki?curid=1274837", "title": "Morgingab", "text": ""}
{"id": "1274838", "revid": "729019", "url": "https://it.wikipedia.org/wiki?curid=1274838", "title": "Koko B. Ware", "text": "Carriera.\nInizi.\nKoko trascorse i suoi primi anni di carriera nei territori NWA del Mid-South, Georgia ed altri. Durante i primi anni di carriera ha impersonato i personaggi di \"Sweet Brown Sugar\" e di \"Stagger Lee\" in periodi diversi. Ha combattuto in coppia con Norvell Austin come \"Pretty Young Things\" oppure \"PYT Express\" a Dallas, Florida e Memphis. Prima di essere assunto dalla WWF, Ware riscosse un discreto successo lottando in tag team: con Bobby Eaton nella Continental Wrestling Association e con Norvell Austin in diverse altre federazioni.\nWorld Wrestling Federation (1986-1994).\nDebutto (1986).\nNel 1986, Koko fece la sua prima apparizione nella WWF, debuttando il 6 settembre nel corso di una puntata di \"WWF Superstars of Wrestling\". Qui guadagn\u00f2 molta della sua popolarit\u00e0 lottando con il soprannome di \"Birdman\"; Ware era solito arrivare sul ring con il suo pappagallo giallo e blu di nome Frankie, muovendo le sue braccia come un uccello prima e dopo il match come danza caratteristica.\nVestiti sgargianti, occhiali da sole colorati, un costante sorriso sulle labbra e il suo carisma sul ring resero ben presto Koko uno dei personaggi pi\u00f9 celebri della federazione, specialmente presso il pubblico pi\u00f9 giovane. Nonostante ci\u00f2, non raggiunse mai traguardi importanti nella compagnia, venendo presto relegato al ruolo di semplice comprimario.\nVarie faide (1986-1992).\nIl primo show importante al quale prese parte Koko in WWF fu l'edizione del 29 novembre 1986 di \"Saturday Night's Main Event\" dove sconfisse Nikolai Volkoff. Ware, tuttavia, spesso perdeva gli incontri che lo vedevano confrontarsi con altre stelle della federazione, solitamente dei wrestler heel, come Butch Reed, Greg Valentine, o Big Boss Man. Dal 1987 al 1993 Koko apparve in svariati ppv WWF (inclusa \"WrestleMania III\" dove perse un match contro Reed) dove veniva utilizzato come jobber da far sconfiggere a qualche stella in ascesa della compagnia. In alcuni tag team match registrati per il programma \"Wrestling Challenge\", Koko B. Ware lott\u00f2 contro Orient Express e Beverly Brothers in coppia con jobber quali Ian Weston e Ricky Rice. Nell'ottobre 1989 venne momentaneamente licenziato dalla WWF dopo una rissa con il dirigente Jim Troy. Durante un tour in Europa, i due vennero alle mani in un hotel dopo che Troy aveva insultato Koko con epiteti razzisti. Koko venne reintegrato nelle federazione quando Troy rassegn\u00f2 le sue dimissioni.\nHigh Energy e abbandono (1992-1994).\nNel 1992, Koko inizi\u00f2 a lottare in coppia con Owen Hart in un tag team denominato High Energy ad alto tasso di spettacolarit\u00e0 specializzato in mosse aeree. Gli High Energy ebbero dei feud (tutti persi) con Nasty Boys, Money Inc., e The Headshrinkers. L'unica apparizione nel corso di un ppv della coppia, avvenne in occasione delle Survivor Series 1992, quando perse contro gli Headshrinkers. Il team si sciolse nel 1993 a causa di un infortunio rimediato da Hart al ginocchio. Dopo la fine degli High Energy, Koko fu nuovamente utilizzato come jobber per mettere in luce altri talenti, perdendo incontri a catena contro gente come Yokozuna, Doink the Clown, Skinner, Jeff Jarrett ed anche l'ex partner Owen Hart prima di lasciare la compagnia nel 1994.\nCircuito indipendente e sporadiche apparizioni in WWF/E (1991-2009).\nNel 1991 la WWF e la United States Wrestling Association iniziarono uno scambio di talenti reciproco che diede la possibilit\u00e0 a Koko B. Ware di tornare a combattere a Memphis (stessa zona degli inizi, ma federazione differente). Nell'USWA, Koko riscosse maggiori successi che in WWF, riuscendo ad aggiudicarsi per ben due volte il titolo mondiale USWA World Title, sconfiggendo prima Kamala \"The Ugandan Giant\" e successivamente l'icona della federazione Jerry Lawler. Inoltre Koko, lottando in coppia con Rex Hargrove, vinse anche l'USWA Tag Team Championship. Koko B. Ware lott\u00f2 nell'USWA fino al suo semi-ritiro dal wrestling nel 1995.\nDal 2003, Koko ha combattuto attivamente nella Memphis Wrestling. Egli \u00e8 anche apparso a \"WWE Homecoming\", il ritorno di RAW a \"USA Network\" il 3 ottobre 2005.\nHa affrontato ed ha perso contro Rob Conway il 28 ottobre, 2005 nell'edizione di WWE Heat. ha combattuto anche in una federazione dell'Indiana conosciuta come AWA-Supreme Championship Wrestling dove ha combattuto contro gente come Eric Draven e The Blackhearts.\nNel 2009 Koko B. Ware viene introdotto nella prestigiosa WWE Hall of Fame.\nTitoli e riconoscimenti.\nPro Wrestling Illustrated\nUnited States Wrestling Association\nWorld Wrestling Entertainment"}
{"id": "1274844", "revid": "767487", "url": "https://it.wikipedia.org/wiki?curid=1274844", "title": "Gli invasori spaziali", "text": "Gli invasori spaziali (\"Invaders from Mars\") \u00e8 un film di fantascienza del 1953 diretto dal regista William Cameron Menzies. Fu distribuito in Italia per la prima volta con grande ritardo, nel 1958.\nNe \u00e8 stato prodotto un remake, \"Invaders\" (\"Invaders from Mars\", 1986) di Tobe Hooper.\nTrama.\nDurante una notte stellata David, un ragazzino che nutre con accanimento l'hobby dell'astronomia, mentre \u00e8 intento a scrutare il cielo con il proprio mini-telescopio, ad un certo punto assiste ad un fatto incredibile: vede una navicella spaziale atterrare in un campo, non lontano da casa.\nDavid corre subito ad avvisare i genitori della cosa, ed essi si alzano malvolentieri, convinti che sia una fantasia del figlio, originata dalla sua sfegatata passione: entrambi si recano quindi a dare un'occhiata nei pressi del vialetto situato fuori dalla casa, ma non si accorgono di nulla di strano. Il padre allora avanza su un ponticello di legno oltre l'altura che porta al campo, ma all'improvviso viene risucchiato dalla sabbia sotto i suoi piedi. La madre e il figlio per\u00f2 non si accorgono di nulla.\nDopo alcuni minuti il padre riappare, per\u00f2 il suo sguardo appare allucinato e fisso nel vuoto: egli riferisce ai familiari di non avere visto nulla di strano, e quindi la madre ed il ragazzino ritornano in casa. Successivamente Il figlio per\u00f2 si accorge che il padre si comporta stranamente, poich\u00e9 qualcosa in lui \u00e8 cambiato. Gli stessi inquietanti cambiamenti avvengono anche nella moltitudine di persone che sono transitate presso il luogo dove secondo David sarebbe atterrata l'astronave aliena.\nLa verit\u00e0 \u00e8 in effetti sconcertante: nel sottosuolo c'\u00e8 davvero un'immensa astronave, gestita da un equipaggio di mostri spaziali, comandati telepaticamente da una testa pensante di un alieno, rinchiusa in una teca di cristallo. Tramite una trappola infatti, le persone vengono catturate, facendole sprofondare nella sabbia in una buca collegata direttamente con la navicella.\nAll'interno della stessa, in un laboratorio, queste persone vengono sottoposte ad un intervento chirurgico al cervello, e dotate di un chip, che gli permette di acquisire il controllo della loro mente: questo modo di operare \u00e8 parte di un disegno pi\u00f9 ampio, e cio\u00e8 di un progetto che mira alla conquista del mondo intero. Chiunque poi avesse la forza di ritornare in s\u00e9, verrebbe ucciso all'istante da una potente scarica elettrica, emessa dallo stesso chip.\nIl piccolo David corre nell'osservatorio cittadino e riesce a convincere e a conquistare la fiducia della segretaria di un medico. I due poi, dopo molta insistenza e anche l'esibizione di prove concrete di quanto affermano, fanno accorrere l'esercito americano, con un enorme dispiegamento di forze; i militari riescono ad entrare nella navicella spaziale, ad uccidere molti mostri spaziali, a liberare le persone ancora intrappolate al suo interno, e poi ad installare una bomba.\nLa navicella spaziale per\u00f2 accende i motori e fuoriesce dal sottosuolo con terribile violenza, dando luogo a un tentativo di fuga verso lo spazio: raggiunto per\u00f2 il confine dell'atmosfera la bomba la fa esplodere, disintegrandola. David e la segretaria vengono premiati per avere contribuito a vincere la terribile minaccia aliena.\nProduzione.\nLa pellicola, girata con un budget assai limitato in Cinecolor e 3D, \u00e8 molto amata dai cultori del genere. Lo stesso regista che ne cur\u00f2 la composizione scenografica, gi\u00e0 nel 1936 aveva realizzato \"La vita futura\". \u00c8 l'ultima interpretazione cinematografica di Helena Carter, ex modella, che decise di dire addio al cinema ed \u00e8 anche l'ultimo film del regista e scenografo William Cameron Menzies che mor\u00ec il 5 marzo 1957."}
{"id": "1274849", "revid": "6923", "url": "https://it.wikipedia.org/wiki?curid=1274849", "title": "Cathbad", "text": "Cathbad (KATH-vath) era il capo dei druidi alla corte di Conchobar mac Nessa nel \"Ciclo dell'Ulster\" della mitologia irlandese.\nIn giovent\u00f9 era stato un guerriero e aveva guidato una banda di 27 uomini con cui una volta fece un raid dove veniva allenata la principessa dell'Ulster Ness, uccidendo tutti i suoi dodici padri adottivi. Volendo vendicarsi, Ness divenne un guerriero con la sua banda di 27 uomini. Tuttavia, un giorno mentre lei stata facendo un bagno, giunse Cathbad che si pose tra lei e le sue armi e la chiese in sposa. Lei fu costretta ad accettare. Ness diede alla luce Conchobar mac Nessa, sebbene i racconti siano discordanti su chi fosse il padre di quest'ultimo: Cathbad o Fachtna F\u00e1thach, re supremo d'Irlanda e amante di Ness.\nSecondo un'altra versione, Ness, figlia di Eochaid S\u00e1lbuide, l'allora re dell'Ulster, chiede al druido per cosa sia un momento propizio. Cathbad risponde \"per generare un re da una regina\". Non essendoci altri uomini in giro, Ness porta Cathbad a letto e concepisce un figlio, Conchobar.\nCathbad sapeva predire il futuro. Era presente alla nascita di Deirdre e profetizz\u00f2 il suo tragico destino, anche se Conchobar ignor\u00f2 ci\u00f2."}
{"id": "1274853", "revid": "88740", "url": "https://it.wikipedia.org/wiki?curid=1274853", "title": "Giuseppe Macherione", "text": "Biografia.\nFiglio di Gaetano e di Teresa Sciacca, studi\u00f2 presso l'Oratorio dei padri filippini di Giarre, dove impar\u00f2 il latino e il francese; la sua adolescenza fu sconvolta dal decesso del fratello Antonio, annegato in mare a Catania durante un bagno. In seguito anche le morti della sorella e della madre contribuirono a segnarlo nel carattere.\nFrequent\u00f2 poi l'Universit\u00e0 di Catania, dove strinse amicizia con Luigi Capuana, che lo ricord\u00f2 nella sua opera \"Per l'arte\". Nello stesso periodo conobbe anche Giovanni Verga e Lionardo Vigo; ebbe inoltre un rapporto epistolare con Mariannina Coffa.\nEntusiasmato dalle idee risorgimentali, tent\u00f2 di arruolarsi tra i Mille dopo lo sbarco a Marsala, ma fu respinto per via del suo stato di salute. Sostenne cos\u00ec lo sforzo patriottico con la penna, fondando il trisettimanale catanese \"L'Unit\u00e0 e l'Indipendenza\". Proprio per via del giornalismo politico si trasfer\u00ec a Palermo, dove \"Collabor\u00f2 dapprima ad alcune testate, divenne quindi editorialista del nuovo \u00abgiornale politico quotidiano\u00bb \u00abIl Sud\u00bb, di cui assunse, se pur per poco, la direzione, rivelandosi un giornalista a tempo pieno e politicamente impegnato\". Nel 1861, nonostante la salute precaria e il parere contrario della famiglia, si rec\u00f2 a Torino, prima capitale del Regno d'Italia, dove mor\u00ec poco dopo a soli 21 anni.\nRiconoscimenti.\nA Macherione sono intitolate:"}
{"id": "1274855", "revid": "767487", "url": "https://it.wikipedia.org/wiki?curid=1274855", "title": "Nuuk Posse", "text": "Nuuk Posse \u00e8 il primo e pi\u00f9 famoso gruppo hip hop della Groenlandia. Il gruppo, formato da soli inuit, fu fondato nel 1985 con un nome diverso e prese il nome Nuuk Posse solo nel 1991. Si tratta di una band multilingue, che canta in groenlandese, danese ed inglese.\nIl gruppo compose il suo primo singolo, Sussa Appinnagu, nel 1992. Il primo album, \"NP\", fu pubblicato nel 1995. Nel 1996 incisero il CD \"internazionale\" \"Kaataq\".\nLa band ha compiuto tour in Svezia, Germania, Spagna, Belgio, Canada etc., ma mai in Danimarca.\nI Nuuk Posse hanno conseguito il Premio Groenlandese alla Cultura nel 1995, e furono soprannominati \"Messaggeri del Vero\" dalle Nazioni Unite nel 2004."}
{"id": "1274861", "revid": "405275", "url": "https://it.wikipedia.org/wiki?curid=1274861", "title": "Super bu", "text": ""}
{"id": "1274863", "revid": "74801", "url": "https://it.wikipedia.org/wiki?curid=1274863", "title": "Idroscalo di Enna", "text": "L'idroscalo di Enna fu un impianto per l'ammaraggio e il decollo di idrovolanti e aerei anfibi situato presso il lago Nicoletti, tra Enna (da cui dista ) e Leonforte. Dista dallo svincolo di \"Mulinello\" e dallo svincolo di \"Enna\" dell'Autostrada A19. Si trattava dell'unica struttura per il trasporto aereo a uso civile esistente in provincia di Enna e, pi\u00f9 in generale, nella Sicilia centrale.\nIl 10 agosto 2007 il programma venne presentato dai suoi ideatori, il presidente della provincia Cataldo Salerno e il deputato nazionale Vladimiro Crisafulli nel corso del primo ammaraggio e decollo dell'idrovolante Cessna 208 Caravan in configurazione anfibia, operazione necessaria alla verifica operativa per l'istituzione dell'idroscalo siciliano. Tra il 2007 e il 2008 la struttura di Enna ebbe alcuni collegamenti con l'idroscalo di Siracusa. Il progetto prevedeva anche collegamenti con le isole Eolie e con l'Aeroporto di Palermo-Boccadifalco ma il fallimento della compagnia Aqua Airlines che effettu\u00f2 la prima serie di voli da e per l'idroscalo ennese blocc\u00f2 ogni prevista realizzazione di ulteriori infrastrutture.\nFu chiuso a causa dell'incidente di un idrovolante con un aereo di linea."}
{"id": "1274870", "revid": "1714743", "url": "https://it.wikipedia.org/wiki?curid=1274870", "title": "Mir\u00f2 I di Barcellona", "text": "Origine.\nFiglio terzogenito del conte di Barcellona, Gerona e Osona, Sunyer I e di Riquilda di Rouergue, figlia del conte di Roergue, Ermengol e della moglie Adele, secondo lo storico Szabolcs de Vajay, soprattutto per il fatto che il figlio secondogenito era stato chiamato Ermengol (introducendo quel nome nel casato di Barcellona). Ermengol di Rourgue era il figlio del conte di Tolosa e duca di Settimania, Oddone I e secondo l\"'Histoire g\u00e9n\u00e9rale de Languedoc\" di Garsinda d'Albi.\nBiografia.\nGli storici non hanno ancora stabilito se, tra i due fratelli maschi, ancora in vita nel 947, Mir\u00f2 era il pi\u00f9 anziano o meno del fratello, Borrell. In un documento dell'agosto del 954, sua madre, Richilde, fece una donazione al monastero di Lagrasse, sottoscritta dai figli, Mir\u00f2 e Borrell, dove avendo Mir\u00f2 firmato per primo; da ci\u00f2 si potrebbe dedurre che era pi\u00f9 vecchio del fratello. Secondo l\"'Ex Gestis Comitum Barcinonensium\" invece quando vengono elencati i tre figli di Sunyer I Mir\u00f2 viene citato come terzo, da cui si deduce che era il pi\u00f9 giovane ed inoltre, secondo il documento XXI della \"Espa\u00f1a sagrada, Tome XLIII\", del 934, in cui suo padre, Sunyer fece una donazione alla chiesa di Gerona, per l'anima di Goffredo il Villoso, viene citato solo il figlio Borrell\ncome se fosse il primogenito, quindi pi\u00f9 vecchio di Mir\u00f2.\nComunque, nel 947, quando il padre si ritir\u00f2 in convento, Mir\u00f2 eredit\u00f2 unitamente al fratello, Borrell II, le contee di Barcellona, Gerona ed Osona, (a cui si aggiunse, nel 948, alla morte dello zio Sunifredo II, senza eredi maschi, la contea di Urgell, ereditata da suo padre), che govern\u00f2 col fratello, Borrell II.Mir\u00f2 e Borrell si ripartirono le funzioni di governo:a Borrell la politica estera e le questioni militari, a Mir\u00f2 la politica interna (in concreto, la citt\u00e0 di Barcellona).\nMir\u00f3 fece delle donazioni a vari monasteri: nel marzo del 955, al monastero di Sant Cugat del Vall\u00e8s, al monastero di Sant Joan de les Abadesses e al Monastero di Ripoll.\nSecondo l\"'Histoire g\u00e9n\u00e9rale de Languedoc\", dopo la morte della madre, Richilde, in ottemperanza al suo testamento, Mir\u00f2 ed il fratello Borrel, nel dicembre del 956, fecero una donazione al monastero di Montserrat.\nMir\u00f2 fece una donazione alla chiesa di Gerona, secondo il documento XXI della \"Espa\u00f1a Sagrada, Tome XLIII\", riferendosi ad una propriet\u00e0 che a sua volta aveva ricevuto da Sunifredo II.\nSecondo la \"Marca Hispanica sive Limes Hispanicus\", nel dicembre del 963, Mir\u00f2 fece una vendita di una propriet\u00e0 nella contea di Barcellona.\nDurante il suo governo fece costruire (o ricostruire) un canale que portava le acque del fiume Bes\u00f2s fino alle mura della citt\u00e0, detto il canale di irrigazione della contea (o di Mir).\nAlla sua morte, il 31 ottobre 966, il fratello, Borrell II, divenne unico conte. Un documento datato 26 novembre 966, conferma che Borrell II \u00e8 conte e accenna agli esecutori testamentari di Mir\u00f2 ed ai tutori (dei figli).\nMir\u00f2 viene citato un'ultima volta, in memoria, in una donazione del 988, di suo fratello Borrell II, in un documento della diocesi di Vic.\nMatrimonio e discendenza.\nMir\u00f2, in una data imprecisata aveva sposato Ava, di cui non si conoscono gli ascendenti, come da documento n\u00b0 XCVII della \"Marca Hispanica sive Limes Hispanicus, Appendix\", inerente ad una donazione di Ava, in suffragio dell'anima del marito.\n&lt;br&gt;Mir\u00f2 da Ava ebbe tre figli, come conferma anche il testamento del fratello, Borrell II, riportato nel documento n\u00b0 5 di \"Els Testaments\" (non consultato):\nMir\u00f2, secondo altre fonti, non avrebbe lasciato discendenza."}
{"id": "1274871", "revid": "729019", "url": "https://it.wikipedia.org/wiki?curid=1274871", "title": "Campionato del mondo di calcio da tavolo 2005", "text": "Il Campionato del mondo di calcio da tavolo 2005 si tenne a Tournai.\nCategoria Open.\nRisultati.\nPrima fase a gironi ed Eliminazione Diretta\nCategoria Under19.\nRisultati.\nPrima fase a gironi ed Eliminazione Diretta\nCategoria Under15.\nRisultati.\nPrima fase a gironi ed Eliminazione Diretta\nCategoria Veterans.\nRisultati.\nPrima fase a gironi ed Eliminazione Diretta\nCategoria Femminile.\nRisultati.\nPrima fase a gironi ed Eliminazione Diretta"}
{"id": "1274873", "revid": "110157", "url": "https://it.wikipedia.org/wiki?curid=1274873", "title": "Chiesa di Sant'Eustachio (Montignoso)", "text": "La chiesa di Sant'Eustachio \u00e8 un edificio di culto cattolico situato nella frazione omonima del comune di Montignoso, in provincia di Massa-Carrara. La chiesa \u00e8 sede della parrocchia omonima del vicariato di Massa della diocesi di Massa Carrara-Pontremoli.\nDescrizione.\nLa chiesa conserva una tavola del 1495 di Vincenzo Frediani racchiusa in una bella incorniciatura rinascimentale, con la \"Madonna col Bambino tra i Santi Eustachio, Giovanni Battista, Maddalena e Vito\", l\"Eterno benedicente\" nella lunetta, e \"Storie di Sant'Eustachio\" nella predella. Nella chiesa si trova anche una splendida \"Madonna col Bambino\" lignea databile entro i primissimi anni del Trecento, di recente riconosciuta ad un artista della cerchia di Giovanni Pisano, e forse dello stesso maestro."}
{"id": "1274877", "revid": "110157", "url": "https://it.wikipedia.org/wiki?curid=1274877", "title": "Abartach", "text": "Nella mitologia irlandese, Abartach o Abarta era uno dei T\u00faatha D\u00e9 Danann. Era anche conosciuto come Giolla Deacair (il duro servo) e fu associato con Fionn mac Cumhaill.\nAbarta potrebbe essere associato col servo di Apollo, che gli avrebbe dato un arco d'oro dai poteri magici. Successivamente, nella cultura celtica, l'arco \u00e8 stato sostituito da un cavallo magico. Possono essere notate alcune somiglianze tra Abaris e Paride), che uccise Achille con un arco e con l'aiuto di Apollo. L'uccisione da parte di Abaris di Diarmuid Ua Duibhne accoltellandolo al calcagno presenta paralleli con la storia di Achille.\nEtimologia.\nQuesto teonimo sembra derivare dal proto-celtico *\"Adbero-tekos\", la cui forma britannica \u00e8 probabilmente stata *\"Abertecos\"."}
{"id": "1274878", "revid": "174925", "url": "https://it.wikipedia.org/wiki?curid=1274878", "title": "Scapigliatura siciliana", "text": ""}
{"id": "1274881", "revid": "110157", "url": "https://it.wikipedia.org/wiki?curid=1274881", "title": "Chiesa dei Santi Vito e Modesto (Montignoso)", "text": "La chiesa dei Santi Vito e Modesto \u00e8 un edificio di culto cattolico situato in via Fondaccio a Montignoso, in provincia di Massa-Carrara. La chiesa \u00e8 sede della parrocchia omonima del vicariato di Massa della diocesi di Massa Carrara-Pontremoli.\nLa chiesa conserva un trittico di Michele Ciampanti del 1482, privo ormai dell'originaria carpenteria, con la \"Madonna col Bambino tra i Santi Giovanni Battista, Vito Modesto e Pietro\"."}
{"id": "1274884", "revid": "121049016", "url": "https://it.wikipedia.org/wiki?curid=1274884", "title": "Roberto Chiarini", "text": "Biografia.\nAllievo dell'Almo Collegio Borromeo di Pavia, nell'Ateneo pavese perfeziona i suoi studi presso la Facolt\u00e0 di Lettere e Filosofia dove si laurea con lode nel 1966 discutendo una tesi sullo statista liberale Giuseppe Zanardelli. Prosegue gli studi accademici grazie ad alcune borse di studio per divenire nel 1973 assistente di ruolo.\nNel 1978 diviene professore incaricato alla facolt\u00e0 di Scienze Politiche dell'Universit\u00e0 degli Studi di Milano, dove sviluppa ininterrottamente la sua attivit\u00e0 di studio e di ricerca prima come professore associato poi come professore ordinario di Storia contemporanea e di Storia dei partiti.\nFa parte del Comitato scientifico della Fondazione Turati di Firenze, della Fondazione Lucchini di Brescia e del Comitato storico-scientifico della Fondazione Craxi di Roma di cui \u00e8 stato presidente dal 2009 al 2014. \u00c8 presidente del Centro studi e documentazione sul periodo storico della Rsi con sede in Sal\u00f2.\nNel 2008 ha ricevuto un importante riconoscimento vincendo la prima edizione del Premio istituito dal Festival della Storia di Gorizia e intitolato allo storico Antonio Sema \u00abper la riconosciuta capacit\u00e0 di unire l'alta qualit\u00e0 scientifica alla pi\u00f9 apprezzata divulgazione, sapendo inoltre fornire interpretazioni originali rispetto ai problemi storiografici affrontati\u00bb."}
{"id": "1274897", "revid": "287204", "url": "https://it.wikipedia.org/wiki?curid=1274897", "title": "R-360", "text": "R-360 \u00e8 un tipo di mobile arcade creato dalla SEGA nel 1992. Si tratta di un grande cabinato avente forma sferica al cui interno si trovano un sedile con alcuni comandi ed un monitor. Vicino a tale sfera, collegato ad essa con una pedana, si trova una colonnina con un pannello di controllo.\nLa particolarit\u00e0 di tale videogioco arcade, ancora oggi unico nel suo genere, consiste nel permettere al giocatore di compiere al suo interno rapide rotazioni di 360\u00b0. Per semplificare si pensi ad una persona seduta all'interno di una palla che viene fatta rotolare in tutte le direzioni.\nLe versioni commercializzate avevano installato al loro interno il videogioco \"\", prodotto dalla SEGA nel 1990 e opportunamente modificato per l'occasione. La durata massima della partita era di 3 minuti, indipendentemente dall'abilit\u00e0 del giocatore.\nUn altro titolo disponibile per questo tipo di cabinato \u00e8 \"Wing War\", del 1994."}
{"id": "1274899", "revid": "124293036", "url": "https://it.wikipedia.org/wiki?curid=1274899", "title": "Totem (nome scout)", "text": "Il Totem (o nome di caccia) \u00e8 un soprannome che viene dato ad uno scout per sottolineare una sua caratteristica peculiare. Di solito si tratta del nome di un animale (ma pu\u00f2 essere anche una pianta, un albero o un fenomeno atmosferico) seguito da un aggettivo e, sempre di solito, l'animale richiama un aspetto fisico della persona, mentre l'aggettivo un tratto positivo della sua personalit\u00e0.\nStoria.\nRobert Baden-Powell, il fondatore dello scautismo, nel suo libro autobiografico del 1933 \"Lessons from the 'Varsity of Life\", racconta che nel periodo in cui combatteva in Rhodesia (l'attuale Zimbabwe) i suoi nemici, i Matabele, lo chiamarono \"Impeesa\", termine da lui tradotto come \"l'animale che si sposta furtivamente di notte\" (\"the beast that creeps about by night\"). A posteriori tale animale \u00e8 stato associato con il lupo e la parola di cui sopra tradotta anche con l'espressione \"Il lupo che non dorme mai\". Baden-Powell non utilizz\u00f2 mai questo epiteto nell'ambito dello scautismo, cos\u00ec come non utilizz\u00f2 gli altri soprannomi che gli erano stati dati, sia in Africa (\"Katankye\", l'uomo dal grande cappello o \"M'hlala panzi\", l'uomo che si sdraia per sparare) sia dagli Indiani d'America (\"Pino solitario all'orizzonte\"). Egli non attribu\u00ec molta importanza alla totemizzazione, n\u00e9 us\u00f2 mai il termine \"Totem\" con questo significato, tuttavia lasci\u00f2 che tale tradizione prendesse piede nello scautismo.\nFu nei tardi anni 1910 che John Hargrave (detto \"White Fox\"), un giovane commissario inglese, lanci\u00f2 questo gioco e nel 1918 scrisse anche un libro sull'argomento: \"The Totem Talks\". Egli per\u00f2 esager\u00f2 troppo con le proprie idee, portandole all'eccesso, tanto che Baden-Powell fu costretto a sconfessarlo e poi ad espellerlo. Hargrave quindi fond\u00f2 nell'agosto del 1920 i Kibbo Kift, un movimento giovanile con molte similitudini rispetto allo scautismo che prevedeva anche la coeducazione.\nComunque ormai l'idea era stata lanciata e fu seguita presto da Paul Coze (detto \"Panth\u00e8re \u00e0 l'aff\u00f9t\"), uno dei fondatori degli Scouts de France nonch\u00e9 primo francese a conquistare il Wood Badge. Egli aveva vissuto a lungo presso gli Indiani d'America e aveva conosciuto alcuni dirigenti scout statunitensi, tra cui Lorne W Barclay e Milton Fran\u00e7ois d'Elis\u00e7u, cos\u00ec ebbe l'idea di importare in Francia il cosiddetto \"indianismo\".\nIn Italia durante il periodo della giungla silente, tra il 1927 ed il 1945, quando le associazioni scout erano state sciolte da una delle leggi fascistissime, gli aderenti al movimento clandestino delle Aquile randagie utilizzarono molto i soprannomi (anche se non sempre riferiti ad animali), per non essere riconosciuti dalle autorit\u00e0 fasciste che li perseguitavano.\nObiettivi educativi.\nLa tradizione della totemizzazione non costituisce parte integrante del metodo scout in nessuna associazione e pertanto non \u00e8 ufficializzata. La validit\u00e0 del nome e della relativa cerimonia va dunque valutata dai capi adulti nel contesto educativo entro cui si colloca. Si presume comunque che una tale tradizione possa essere in linea col metodo scout a condizione che al \"nome di caccia\" ed alla cerimonia vengano attribuiti un significato educativo e che il tutto si svolga secondo le caratteristiche tipiche dello stile scout, come la gioiosit\u00e0 e la fraternit\u00e0. A tal proposito si pu\u00f2 ricordare come Baden-Powell avesse scritto che non si debbano mai dare soprannomi offensivi come \"scimmia\" o \"pappagallo\".\nAttuale utilizzo.\nLa totemizzazione, pur essendo una delle tradizioni scout pi\u00f9 antiche, non ha regole fisse sul nome da attribuire, tuttavia l'utilizzo pi\u00f9 diffuso prevede che esso sia formato da due parti: il nome di un animale (l'\"animale totem\" appunto) che riconduca all'aspetto fisico ed eventualmente comportamentale della persona e un aggettivo che riguardi un tratto distintivo del carattere. Il nome deve rimandare a qualit\u00e0 positive dello scout, che porter\u00e0 cos\u00ec il proprio totem con orgoglio negli anni a venire. Bisogna comunque fare attenzione a che un'interpretazione ludica e \"goliardica\" non porti a banalizzare la cerimonia e dare nomi che insultano, ridicolizzano o mortificano la persona. La tradizione solitamente prevede che la cerimonia debba essere segreta e riservata soltanto a chi \u00e8 gi\u00e0 stato totemizzato e ai totemizzandi, ma ogni gruppo scout la interpreta diversamente.\nNelle associazioni italiane.\nIn AGESCI il totem viene dato solitamente a coloro che stanno per entrare o sono entrati nell'alta squadriglia dai membri pi\u00f9 anziani del reparto, in una apposita cerimonia, durante la quale lo scout per ricevere il suo totem dovr\u00e0 superare delle prove che testimonieranno il suo valore. Alcuni reparti invece conferiscono il nome dopo alcuni eventi come un hike, una missione, un'impresa o sul finire del primo campo estivo. \u00c8 interessante notare come in alcuni gruppi della stessa associazione la totemizzazione sia un evento aperto a tutto il reparto, mentre in altri sia una cerimonia segreta di cui non si conoscono n\u00e9 le prove n\u00e9 il rito.\nNel CNGEI il totem \u00e8 trattato nel manuale tecnico \"Uscita di reparto\", dove \u00e8 scritto che non esiste una cerimonia standard e che esso non deve essere dato a ragazzi/e troppo giovani e quindi con il carattere non ancora pienamente formato. Viene pertanto consigliato di assegnarlo all'ultimo anno di compagnia.\nNegli Scout d'Europa il nome di caccia viene dato all'esploratore e alla guida che hanno raggiunto l'obiettivo della seconda classe, tappa che viene dopo la promessa o comunque al secondo campo estivo. La cerimonia della totemizzazione varia molto a seconda delle tradizioni del reparto ma di solito consiste in un salto attraverso il fuoco effettuato dall'esploratore / guida che viene totemizzato. Di solito viene dato solo nei campi estivi."}
{"id": "1274912", "revid": "47767", "url": "https://it.wikipedia.org/wiki?curid=1274912", "title": "Abbazia di San Caprasio", "text": "Labbazia di San Caprasio \u00e8 un edificio di culto cattolico situato in piazza Abbazia ad Aulla, in provincia di Massa-Carrara. La chiesa \u00e8 sede della parrocchia omonima del vicariato di Aulla della diocesi di Massa Carrara-Pontremoli.\nStoria e descrizione.\nLa chiesa, pertinente al monastero, fu fondata nell'884 dal marchese di Toscana Adalberto I e dedicata a Santa Maria Assunta. Dal 1050 risulta dedicata (unico caso in Toscana) a Caprasio, santo eremita delle isole di Lerino (in francese, \"\u00eeles de L\u00e9rins\") nella costa provenzale, le cui spoglie secondo la tradizione furono portate ad Aulla nel VII-VIII secolo dai monaci colombaniani-lerinensi per sottrarle alle incursioni saracene.\nL'edificio ha subito nel tempo profonde alterazioni: della struttura primitiva del IX-X secolo rimangono l'abside semicircolare e un frammento di pietra scolpito a motivi vegetali. Del monastero restano, inglobati nella canonica, tre pilastri circolari con capitello depresso che sostenevano le coperture del piccolo chiostro.\nAll'interno dell'abside sono state rinvenute le fondazioni di due chiese dell'VIII e del IX secolo. L'abside, attualmente visibile in elevato, risale al X secolo.\nNei locali della canonica \u00e8 stata scoperta e messa in vista la grande sala capitolare del monastero, dove \u00e8 allestito il Museo di San Caprasio con reperti archeologici di epoca romana, alto e tardo medioevale e con la ricostruzione delle figure del pellegrino, del monaco, dell'abate.\nDi notevole qualit\u00e0 sono i marmi altomedievali ed i capitelli in pietra dei secoli XII-XIII, uno dei quali, con figure di draghi, \u00e8 attribuito allo scultore padano Oberto Ferlendi.\nGli scavi archeologici nel tempio di san Caprasio hanno confermato la tradizione popolare della presenza della tomba del Santo: \u00e8 all'interno di una monumentale tomba, sigillata tra il 1000 ed il 1050, contenente un reliquiario in stucco con le sue reliquie.\n&lt;br&gt;Tutta l'area presbiteriale \u00e8 stata scavata ed \u00e8 visitabile: oltre alla monumentale tomba del Santo sono visibili i resti di una chiesa del VII secolo, di probabile fondazione colombaniana ai tempi dell'abate lerinese Attala successore di san Colombano nell'Abbazia di Bobbio, legame colombaniano e bobbiese documentato anche dalla fondazione e dipendenza aullese sulla Via Francigena dell'antica Chiesa parrocchiale di San Colombano di Pontremoli oltre che anche dalla fondazione dell'antica Chiesa di Sant'Onorato di L\u00e9rins di Torriglia. &lt;br&gt;Inoltre \u00e8 visibile l'edificio fondato nell'884, con un interessante pavimento in marmo, realizzato con marmi romani di recupero, tra i quali un'epigrafe del I secolo a.C.\nDopo l'ultimo conflitto mondiale, che aveva arrecato molti danni alle strutture, \u00e8 stata avviata una serie di opere di restauro che hanno restituito la chiesa a tre navate. "}
{"id": "1274913", "revid": "188359", "url": "https://it.wikipedia.org/wiki?curid=1274913", "title": "Dual Indipendent BUS", "text": "Con il nome Dual Indipendent BUS (DIP) Intel indica una tecnologia introdotta con le piattaforme Bensley e Glidewell a maggio 2006 per i suoi Xeon DP (per soluzioni biprocessore) basate sul processore Dempsey e sui chipset Blackford e Greencreek.\nDato che la piattaforma Bensley supporta anche i processori Woodcrest e Clovertown, la tecnologia Dual Indipendent BUS \u00e8 presente anche nei sistemi basati su queste CPU.\nPrincipi di funzionamento.\nLo scopo di questa tecnologia era principalmente l'incremento di banda rispetto al Front Side Bus condiviso: il design del DIP raddoppia idealmente la banda nel caso migliore (teorico), arrivando fino a 12.8 GB/s. Immaginando 4 processori che si affacciano sullo stesso chipset, a differenza del sopracitato Front Side Bus, in cui tutte le CPU condividono lo stesso bus, in questo caso ci sono due bus, ognuno condiviso da due processori. Comunque tutto il traffico snoop, ovvero le informazioni che garantiscono la coerenza di risorse condivise in pi\u00f9 caches, deve essere mandato in broadcast su entrambi i bus, riducendo la banda effettiva; per mitigare il problema, l'architettura prevede l'impiego di cache nel chipset per le informazioni di snoop. \nI limiti dell'approccio classico.\nFino alla piattaforma Lindenhurst era presente un unico bus condiviso da tutto il sistema e, in particolare, dai 2 processori presenti.\nSe in un sistema biprocessore basato, ad esempio, su core Irwindale, che era una CPU single core, questo poteva ancora essere sufficiente, in un sistema basato sul processore dual core Paxville DP, soprattutto se abbinato alla tecnologia Hyper-Threading, dove quindi figuravano ben 8 core \"logici\", l'unico BUS condiviso costituiva un vero e proprio \"collo di bottiglia\", dato che se 2 o pi\u00f9 core avevano bisogno di accedere simultaneamente alla memoria di sistema, le richieste dovevano essere accodate e non gestite in parallelo.\nI vantaggi del Dual Indipendent BUS.\nAttraverso questa tecnologia, non esiste pi\u00f9 un unico bus di sistema che deve essere condiviso da entrambi i processori di un sistema a 2 socket, ma vengono resi disponibili 2 BUS distinti (uno per ciascuna CPU dual core) per collegarsi al chipset, evitando cos\u00ec la saturazione della banda passante. Se questi BUS sono ciascuno a 1066 MHz, come nei processori Dempsey, tale banda diventa infatti di 17 GB/s, contro i 6,4 GB/s forniti dall'unico BUS a 800 MHz della piattaforma Lindenhurst. Con i processori Woodcrest e Clovertown che hanno BUS a 1333 MHz, tale valore sale fino a quasi 21 GB/s.\nIl successore.\nIl Dual Indipendent BUS \u00e8 stato introdotto da Intel come tecnologia-ponte tra l'approccio tradizionale ad un unico BUS e il futuro BUS seriale Common System Interconnect che arriver\u00e0 a fine 2008, al posto dell'attuale di tipo parallelo, con la nuova architettura Nehalem. In attesa della nuova tecnologia, la soluzione a BUS distinti rappresenta un buon compromesso tra prestazioni e difficolt\u00e0 di sviluppo e integrazione."}
{"id": "1274924", "revid": "101260", "url": "https://it.wikipedia.org/wiki?curid=1274924", "title": "Imperialismo giapponese", "text": ""}
{"id": "1274925", "revid": "7969", "url": "https://it.wikipedia.org/wiki?curid=1274925", "title": "G G Allin", "text": ""}
{"id": "1274931", "revid": "1573940", "url": "https://it.wikipedia.org/wiki?curid=1274931", "title": "Santuario della Madonna degli Angeli (Aulla)", "text": "Il santuario della Madonna degli Angeli \u00e8 un edificio sacro che si trova nel comune di Aulla vicino ad Aulla.\nNel Medioevo nella zona sorgeva un ospitale di grande importanza nella viabilit\u00e0 romea. Successivamente sopravvisse come oratorio finch\u00e9 fu demolito, venendo poi ricostruito nel 1664 sui resti di una Maest\u00e0 fatta erigere \"per grazia ricevuta\" da un influente viaggiatore assalito dai briganti e salvato miracolosamente dalla Vergine. Oggi l'oratorio \u00e8 meta di pellegrinaggi, legati a una maest\u00e0 completamente ricoperta di coccarde rosa e azzurre posta sulla sottostante statale della Cisa e riconosciuta dalla gente come protettrice dei neonati."}
{"id": "1274933", "revid": "1573940", "url": "https://it.wikipedia.org/wiki?curid=1274933", "title": "Nipponosaurus sachalinensis", "text": "Nipponosaurus sachalinensis era un dinosauro a becco d'anatra che visse in Asia durante il Cretacico superiore (Santoniano-Campaniano, tra 85,8 e 70,6 milioni di anni fa).\nDescrizione.\nAffine a dinosauri come l\"'Anatotitan\" e lo \"Shantungosaurus\", questo dinosauro, a differenza del significato del nome, fu trovato nel 1934 in Russia grazie all'olotipo UHR 6590. Tra i suoi resti spiccano un osso mascellare, parti della colonna vertebrale, una scapola sinistra ed un ischio. Bench\u00e9 le ossa ritrovate siano per\u00f2 tra le meno conservate fra tutti gli adrosauri, si stima che il 60% dello scheletro sia completo. Recentemente, si \u00e8 poi scoperto che l'olotipo era un subadulto, di circa 7 metri e mezzo. Inoltre, analisi cladistiche hanno scoperto che questo dinosauro era strettamente imparentato col pi\u00f9 noto americano \"Hypacrosaurus\"."}
{"id": "1274934", "revid": "371529", "url": "https://it.wikipedia.org/wiki?curid=1274934", "title": "GG Allin", "text": "Allin non \u00e8 ricordato solamente per la sua musica, basata su testi controversi e provocatori su temi scottanti quali misoginia, pedofilia, blasfemia e il razzismo, ma anche e soprattutto per i suoi spettacoli dal vivo, che si caratterizzavano per gesti estremi come esibizione di nudo, defecazione sul palco, automutilazioni, sesso orale con i fan e frequenti risse.\nTra i gruppi pi\u00f9 importanti di cui ha fatto parte vanno citati gli ANTiSEEN e i The Murder Junkies, nei quali milita suo fratello Merle.\nBiografia.\nJesus Christ Allin (questo era il suo vero nome) nacque il 29 agosto 1956 all'ospedale Weeks' Memorial di Lancaster , nello stato del New Hampshire. Il nome gli fu dato dal padre, un uomo antisociale e molto religioso. In tenera et\u00e0 il fratello maggiore Merle Allin Jr., era incapace di pronunciare il nome \"Jesus\" e perci\u00f2 inizio a chiamarlo \"Jeje\", che divenne \"GG\". GG trascorse l'infanzia in una casetta di legno senza acqua ed elettricit\u00e0 e il padre proib\u00ec qualsiasi conversazione in casa dopo il calare del sole.\nPrima di iniziare la scuola (2 marzo 1962) la madre gli cambi\u00f2 nome in Kevin Michael Allin e divorzi\u00f2 dal padre anni pi\u00f9 tardi. Intanto il giovane Allin si appassion\u00f2 al rock and roll che ascoltava alla radio e cominci\u00f2 a far parte di vari gruppi, arrivando al debutto discografico con \"Always Was, Is, and Always Shall Be\" nel 1980 con gli Allin and The Jabbers.\nLe prime influenze musicali di Allin furono i gruppi della British invasion degli anni sessanta come The Beatles, The Rolling Stones, e The Dave Clark Five. Nei primi anni settanta, Alice Cooper divenne uno dei suoi ispiratori principali. Ancora adolescente, insieme al fratello maggiore Pinky form\u00f2 la sua prima band, i \"Little Sister's Date\", che durarono circa un anno. Il gruppo era dedito all'esecuzione di cover di brani di Aerosmith, KISS, The Stooges, ed altri gruppi hard rock dell'epoca. Nel 1975 form\u00f2 la band \"Malpractice\" sempre insieme al fratello, ma stavolta anche con il musicista locale Jeff Penny, e con Brian Demurs (un compagno di scuola). Allin suon\u00f2 la batteria nei Malpractice fino allo scioglimento della band nel 1977. Entr\u00f2 quindi a far parte degli Stripsearch come batterista, e con loro pubblic\u00f2 il singolo \"Galileo/Jesus in New York\".\nDal settembre 1977 all'aprile 1984, Allin si esib\u00ec come frontman dei The Jabbers, suonando la batteria e cantando. Il suo album di debutto con i Jabbers fu \"Always Was, Is, and Always Shall Be\" pubblicato nel 1980 e prodotto da David Peel, che cant\u00f2 addirittura nel brano \"What a Drag It Is to Be Dead\". A questo punto della sua carriera, il produttore dei Dead Boys, Genya Ravan, gli faceva da manager. Tensioni tra i membri dei Jabbers crebbero sempre pi\u00f9 dato il comportamento sempre pi\u00f9 fuori controllo di Allin, ed il gruppo si sciolse poco tempo dopo. Nei primi anni ottanta, Allin milit\u00f2 in vari gruppi quali The Cedar Street Sluts, The Scumfucs (1982) e The Texas Nazis (1985). Sempre in ambito underground, acquis\u00ec una certa notoriet\u00e0 grazie alla diffusione della musicassetta \"Hated in the Nation\" (1987), contenente tracce miste di Allin incise con The Jabbers, The Scumfucs e Cedar Street Sluts.\nA met\u00e0 degli anni ottanta, Allin era ormai totalmente dipendente da eroina ed alcool, abusando inoltre di varie altre sostanze stupefacenti. Nel 1985 inaugur\u00f2 la sua caratteristica di defecare sul palco durante i concerti. La defecazione, il cospargere s\u00e9 stesso di feci tirandole poi al pubblico e a volte, addirittura, mangiarle divenne pratica abituale di ogni esibizione, insieme all'autolesionismo pi\u00f9 estremo. Allin descrisse s\u00e9 stesso come \"l'ultimo vero rocker\": con ci\u00f2, intendeva dire che il rock and roll era iniziato come pericolosa forma di ribellione giovanile, anti-autoritaria e liberatoria, ma che si era poi ben presto annacquata ed addomesticata su ordine delle multinazionali e del music business.\nUno dei suoi idoli maggiori era la leggenda del country Hank Williams, al quale si sentiva molto affine. Entrambi erano degli emarginati solitari, fuorilegge e tossicodipendenti (ed entrambi morti in giovane et\u00e0). La passione di GG Allin per il country pi\u00f9 \"outlaw\" \u00e8 documentata nell'EP \"The Troubled Troubador\", fortemente influenzato dalla poetica di Williams. Allin incise anche la sua particolare rilettura di \"Family Tradition\" di Williams, intitolandola \"Scumfuc Tradition\". In seguito pubblic\u00f2 un altro disco country, \"Carnival of Excess\", uno dei suoi album pi\u00f9 rifiniti. Allin era anche molto affascinato dai serial killer. Scrisse lettere e visit\u00f2 in carcere John Wayne Gacy diverse volte, e Gacy dipinse un ritratto di Allin, che divenne la copertina dell'album della colonna sonora del film \"\". L'album \"Brutality and Blood For All\", uscito postumo, indulge nelle fantasie omicide dei serial killer con brani come \"I Kill Everything I Fuck\".\nDurante questo periodo, Allin collabor\u00f2 con Bulge (alias Psycho) sull'album \"Freaks, Faggots, Drunks and Junkies\", con The Aids Brigade per l'EP \"Expose Yourself to Kids\" e con The Holymen (\"You Give Love a Bad Name\"); inoltre inizi\u00f2 ad esibirsi in monologhi recitati. All'epoca, i concerti di Allin, venivano spesso fatti terminare dalla polizia dopo sole poche canzoni, e numerosissime furono le denunce per oltraggio al pudore o aggressione. Altra caratteristica delle sue esibizioni era la continua minaccia del suicidio in diretta. Nel 1989 Allin scrisse a \"Maximum RocknRoll\", dichiarando che si sarebbe suicidato sul palco durante la notte di Halloween del 1989. Tuttavia pass\u00f2 quel giorno in prigione e non pot\u00e9 mettere in atto il suo proposito.\nAlla fine del 1989 Allin fu arrestato con l'accusa di \"aggressione\" ai danni di una spettatrice durante un concerto svoltosi a Ann Arbor, Michigan. Patteggi\u00f2 la pena e venne rinchiuso in carcere dove rimase dal 25 dicembre 1989 al 26 marzo 1991.\nDopo essere uscito di prigione, Allin fece un altro tour di concerti filmati, dei quali sono visibili nel documentario di Todd Phillips \"\" (uscito postumo nel 1994). Il film contiene scene tratte da un concerto al Club Space di New York dove Allin si spoglia nudo, defeca sul pavimento, si spalma le feci sul viso e poi le getta agli spettatori. Inoltre lancia una bottiglia di birra tra la folla, rompendo il naso ad una donna, ed aggredisce svariate altre persone tra il pubblico. La reputazione di \"punk estremo\" di Allin, gli fece guadagnare molte ospitate tv in vari talk show statunitensi quali: \"Geraldo\", \"The Jerry Springer Show\" e \"The Jane Whitney Show\", dove spesso veniva etichettato come supremo esempio negativo da non seguire. All'epoca della morte, Allin stava pianificando di registrare un album solo parlato. Menzion\u00f2 anche di volere fare una tourn\u00e9e in Europa, parlandone entusiasticamente con gli amici poche ore prima del decesso.\nL'ultimo concerto di GG Allin si svolse il 27 giugno 1993 in un piccolo locale chiamato \"The Gas Station\", tra la 194\u00aa e 2nd Street a Manhattan. Durante la seconda canzone venne a mancare l'elettricit\u00e0, ed allora Allin corse in strada nudo e coperto di sangue e feci, seguito da un nutrito numero di spettatori. Dopo aver girato per le strade per circa un'ora, Allin torn\u00f2 a casa nell'appartamento che condivideva con l'amico John Handley (alias Johnny Puke). L\u00ec continu\u00f2 a far festa, assumendo grandi quantit\u00e0 di eroina ed alcool, fino a morire di overdose. Le altre persone alla festa non si accorsero del decesso fino alla mattina seguente, quando, poich\u00e9 Allin non dava segni di vita, fu chiamata un'ambulanza. Allin fu dichiarato morto all'arrivo degli infermieri sul posto, all'et\u00e0 di 36 anni.\nMor\u00ec dunque il 28 giugno 1993 a New York per overdose di eroina e alcool. Su richiesta del fratello, il suo corpo non fu lavato e il suo funerale divenne un party, mentre gli amici facevano le foto col cadavere, mettendogli droga e whisky in bocca. Il video del suo funerale \u00e8 disponibile nel DVD \"\".\nNella cultura di massa.\nDiverse canzoni sono state dedicate all'artista, come quella degli Shandon: \"G.G. is Not Dead!\" dall'album \"Fetish\" del 2000. Esiste inoltre un brano in suo onore scritto da Hank Williams III intitolato \"P.F.F (Punch, Fight, Fuck)\".\nAltra canzone dedicata a GG Allin \u00e8 di AlphaDog (artista asiatico) prodotto da Q3Beats, che fanno parte della crew AspraDimora.\nAllin \u00e8 stato citato esplicitamente dagli artisti italiani Caparezza nella canzone \"Confusianesimo\", da MadMan nella sua strofa in \"Brillo\" di Vegas Jones ed infine \u00e8 citato anche da Bugo nella canzone \"Io mi rompo i coglioni\".\nDiscografia.\nLa discografia di GG Allin \u00e8 molto ampia, comprende almeno un centinaio di album, tra live, raccolte, demo, LP, album in studio, DVD, VHS, album postumi e altro, ma non si hanno dati certi su quanti ne abbia pubblicati.\nQuesti qui sotto elencati sono gli album pi\u00f9 conosciuti e rappresentativi."}
{"id": "1274942", "revid": "287204", "url": "https://it.wikipedia.org/wiki?curid=1274942", "title": "Capo Valar", "text": ""}
{"id": "1274946", "revid": "75421", "url": "https://it.wikipedia.org/wiki?curid=1274946", "title": "Benito Amilcare Andrea Mussolini", "text": ""}
{"id": "1274949", "revid": "1573940", "url": "https://it.wikipedia.org/wiki?curid=1274949", "title": "Chiesa di San Jacopo (Aulla)", "text": "La chiesa di San Jacopo \u00e8 un edificio sacro che si trova in localit\u00e0 Canova ad Aulla.\nStoria e descrizione.\nIl toponimo pare rimandare ad una \"caneva\" (un deposito di derrate agricole), forse quella che il vescovo di Luni aveva nell'area dipendente attorno alla pieve di Soliera nel XIII secolo. Sebbene l'attuale edificio, seriamente danneggiato dal terremoto del 1995, non conservi traccia del suo passato, la chiesa di Canova ebbe una certa importanza: compare nel 1192 fra le dipendenze dell'abbazia di Marola, nel reggiano, ed \u00e8 menzionata alla fine del Duecento come una delle cappelle dipendenti dall'abbazia di San Caprasio. La chiesa \u00e8 significativa la sua titolazione, diffusa nell'area, che rimanda alla via di pellegrinaggio per Santiago di Compostela."}
{"id": "1274954", "revid": "1543377", "url": "https://it.wikipedia.org/wiki?curid=1274954", "title": "Capo Val\u00e0r", "text": "Capo Val\u00e0r \u00e8 una tradizionale maschera del carnevale di Lazise, sul Lago di Garda. \nRappresenta il reggente del cosiddetto Marciapi\u00e9, ossia l'antica Via Arco nel centro del paese, viene nominato a seguito di libere elezioni tra la popolazione in occasione della Sagra del Marciapi\u00e9, organizzata dalla locale associazione denominata Libera Contr\u00e0 del Marciapi\u00e9.\nIl vincitore delle consultazioni popolari viene ufficialmente investito della carica nel secondo giorno di festa. che si tiene il mercoled\u00ec delle ceneri.\nAltri personaggi della manifestazione:"}
{"id": "1274957", "revid": "599013", "url": "https://it.wikipedia.org/wiki?curid=1274957", "title": "Fabio Cerutti", "text": "Biografia.\nIl 12 luglio 2007, con 10\"29 realizzato a Debrecen nel corso dei Campionati europei under 23, ha realizzato il primato personale, giungendo 4\u00ba in finale. \u00c8 arrivato secondo ai campionati nazionali a Padova, ma con lo stesso tempo del primo, Koura Kaba Fantoni, 10\"57 con forte vento contrario.\n\u00c8 stato finalista dei Campionati europei indoor 2007, nella specialit\u00e0 dei 60 metri piani.\nHa bissato il personale di 10\"29 l'11 agosto a Wattenscheid, nell'ultimo test prima dei Mondiali di Osaka, tempo superiore di un solo centesimo al \"minimo B\" valido per la partecipazione alla gara individuale. \u00c8 stato anche il portabandiera della nazionale italiana alla cerimonia di apertura dei Mondiali di Osaka nel 2007.\nIl 4 luglio 2008 ha ottenuto il suo nuovo primato personale sui 100 metri, al Meeting Internazionale di Lugano, correndo in 10 secondi e 25 centesimi. Il 19 luglio dello stesso anno a Cagliari vince il titolo italiano assoluto nei 100 metri con il tempo di 10\"21 davanti a Jacques Riparelli e Simone Collio, dopo che in semifinale aveva corso in 10\"13, nuovo primato personale e quarto assoluto nella classifica italiana all-time dietro al 10\"01 di Pietro Mennea, al 10\"06 di Simone Collio e al 10\"08 di Carlo Boccarini. Il tempo realizzato agli assoluti \u00e8 valido come \"minimo A\" per i Giochi della XXIX Olimpiade di Pechino 2008, dove viene eliminato in batteria.\nAi Campionati europei indoor di Torino del 2009 conquista l'argento nei 60 metri piani (con 6\"56, stesso tempo del compagno di squadra Emanuele Di Gregorio, medaglia di bronzo), battuto solo dal britannico Dwain Chambers.\nCon il tempo di 6\"55 ha detenuto dal 2009 al 2013, assieme a Simone Collio e Pierfrancesco Pavoni, il primato italiano dei 60 metri piani indoor."}
{"id": "1274958", "revid": "1410376", "url": "https://it.wikipedia.org/wiki?curid=1274958", "title": "Nogara", "text": "Nogara (\"Nog\u00e0ra\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nRispetto al capoluogo, Nogara \u00e8 in posizione meridionale; dista circa 33\u00a0km dalla citt\u00e0 di Verona e 23\u00a0km da quella di Mantova.\n\u00c8 un paese che si estende su un territorio pianeggiante attraversato dal fiume Tartaro e fa parte della Bassa veronese.\nStoria.\nLe origini del nome Nogara deriva dal dialetto locale \"nosara\" che significa \"albero di noci\" per gli alberi di noci che la coprivano; si sa che fu 'terramara' dove i terramaricoli vivevano su palafitte e che fu importante gi\u00e0 prima di Roma antica, perch\u00e9 contenne l'elemento etrusco.\nNogara sorge sulla strada che per Ostiglia unisce Bologna con Verona, su una via coincidente con quella iniziata da Druso e rifatta da Claudio, la famosa strada Claudia-Augusta; per Nogara passano altre strade che comunicano con Mantova e Padova. Pochi centri sono crocevia di strade nazionali e di linee ferroviarie come Nogara; oggi la sua posizione geografica e logistica \u00e8 strategicamente privilegiata, pi\u00f9 che nel passato: allora si poteva utilizzare solo la strada romana; adesso anche quella napoleonica (strada statale 10) e la ferrovia. In direzione Nord-Sud vi scorre accanto il fiume Tartaro, importante sotto il profilo storico, geografico e geologico, per aver determinato l'ambiente e i suoi dintorni: nel medioevo fu zona di confine tra due stati, il Mantovano ed il Veronese, e nell'et\u00e0 moderna fu motivo di scontro tra la Casa d'Austria e Venezia.\nDalla piazza, il centro abitato pi\u00f9 importante dove sorgevano la casa del comune da una parte e una torre con l'orologio dall'altra, partiva una via che passando da un ponte di legno per il Tartaro, portava nelle contrade di Brancon fino a Pradelle.\nDallo studio delle fonti si deduce che Nogara fu luogo di lotte fratricide e di feroci contese intorno al castello e alla chiesa. Nel 900 il re Berengario autorizza la costruzione del castello di cui parlano le cronache del secolo XI, e che ora \u00e8 incorporato in quel palazzo Marogna dai piloni disegnati dal Sanmicheli. Documenti che risalgono agli anni 920-936 spiegano come i monaci esercitassero il loro potere: avevano interesse a difendere il castello di Nogara per salvaguardarlo dalle 'pagane' scorrerie degli Ungheri, perci\u00f2 diedero in affitto alle genti di Nogara parecchie loro case col patto di proteggere la rocca e la chiesa di San Silvestro, vicina al Tartaro.\nSu un 'breve' del papa Innocenzo II, diretto al popolo di Nogara, si legge l'invito a pagare ai monaci di Nonantola, appropriatisi di tutti i beni, delle corti 'Due Roveri' e 'Rovescello', del castello e dei frutti di un bosco a loro ceduto da Matilde di Canossa, che i nogaresi avevano abbattuto per soddisfare i loro bisogni di riscaldamento.\nNogara vanta una tradizione di lotte che, soprattutto nel medioevo, ebbero molta risonanza: durante il governo di Matilde era un caposaldo alla sinistra del Po, e fu assalita da Enrico IV mentre Verona rest\u00f2 fedele all'imperatore tedesco per trarre vantaggi dalla sua autonomia comunale. La gente di Nogara difese vittoriosamente il castello, munito da ogni parte di torrioni, circondato da una larga fossa, ricolma delle acque del Tartaro; Enrico IV tolse l'assedio che segn\u00f2 l'inizio della sua fine e fu costretto a ripassare le Alpi.\nIl poeta monaco Donizone cos\u00ec celebr\u00f2 la resistenza dei Nogaresi: 'Civibus accitis secum veronensibus, ivit, vallavit castrum Nogari forte vel amplum'. Gli storici di Verona citano spesso il castello di Nogara e le lotte tra i vari signori che aspiravano ad impadronirsene strappandolo al priorato benedettino. Ezzelino monaco, nel periodo di transizione verso la signoria Scaligera, scelse Nogara come teatro delle sue gesta, impadronendosi di Verona, Vicenza ed altri luoghi infeudati; fu durante il suo dominio che il territorio venne saccheggiato pi\u00f9 volte dai mantovani che dilagavano nel basso veronese conquistando Villimpenta e Gazzo.\nAlla met\u00e0 del '200 il feudo di Campalano \u00e8 assegnato a Nicola Dal Verme (+ dopo 1292), uomo d'arme e giurista, politico e diplomatico degli Scaligeri, assieme a Correzzo e Maccacari (Gazzo Veronese) sono una eredit\u00e0 della madre Alena Capitali (de Capitalibus), mentre altri feudi e terre, come San Zeno di Montagna, gli sono date in vicariato perpetuo dall'abate dell'Monastero di San Zeno e poi riconfermate via via alla famiglia Dal Verme. A lui succedono i figli Pietro e Giacomo, gi\u00e0 signore di Bagnolo e di Nogarole Rocca, dopo il bando a Pietro ed ai figli i feudi sono trasmessi agli eredi diretti di Giacomo fino ad Ugolino e poi nel 1377 dopo il perdono dal bando del 1354 rientrano come co-eredi anche i cugini Taddeo Dal Verme e soprattutto Jacopo Dal Verme, grande condottiero, signore di Sanguinetto, Asparetto, Isola della Scala, Bobbio e Val Tidone ed altri feudi nel Piacentino. Alla sua morte nel 1409 subentra totalmente il figlio Luigi Dal Verme (o Alvise), conte imperiale di Sanguinetto (feudo e titolo che assommer\u00e0 tutti i feudi veronesi), e conte di Bobbio e Voghera, Castel San Giovanni e val Tidone, e signore di altri feudi, che erediter\u00e0 totalmente come unico proprietario dai cugini, ma nel 1437 verranno confiscati tutti i feudi veneti per la definitiva alleanza con Milano, rimanendo in eredit\u00e0 trasmissibile solo il titolo nobiliare di \"conti di Sanguinetto\".\nIl castello fu bruciato dagli spagnoli e dai Borgognoni nel 1509, e da allora perse progressivamente la sua importanza. Nel 1630 la peste giunta coi Lanzichenecchi dimezz\u00f2 la popolazione.\nI 'bravi' di Manzoni a Nogara si chiamavano 'buli', per\u00f2 pi\u00f9 che 'bravi' al servizio dei signori prevaricatori erano proprietari che si circondavano di evasi galeotti; alla sagra di Nogara del 19 luglio 1682 fu ucciso da un 'bulo' il poeta Verit\u00e0 ed il 3 settembre dello stesso anno il conte Guarienti.\nDurante le guerre d'indipendenza, Nogara, seppur fuori dagli avvenimenti militari e politici, diede un prezioso contributo in uomini ed opere. Il fascismo fu caratterizzato da una stasi socio-culturale e dal carattere prettamente agricolo dell'economia con elevata occupazione di braccianti.\nL'assetto urbanistico del paese non sub\u00ec particolari trasformazioni se non per lo spostamento del tratto di strada romana dal centro (via Roma, via Sterzi) a est del tracciato della statale 12 con lo smembramento del fondo Pellegrini (corte Maso).\nIl primo dopoguerra segn\u00f2 l'avvento al governo del paese delle forze espressione della base sociale maggioritaria rappresentata dai braccianti, e da una circoscritta ma forte componente operaia. Negli anni Cinquanta lo smembramento dei grandi latifondi in piccole propriet\u00e0 contadine e la definitiva chiusura dell'unica vera grande industria (il Canapificio), con la conseguente caduta occupazionale, port\u00f2 alla frantumazione dei movimenti rivendicativi, a un'accentuata emigrazione, alla diminuzione della popolazione e alla modificazione dei rapporti di forza sociali e politici.\nL'industrializzazione del paese si colloca negli anni 1950-55 e, nonostante i limiti di un apparato produttivo debole, produsse un netto mutamento nella composizione sociale con ripercussioni sui rapporti politici. L'alternarsi di forze politiche diverse alla guida del paese e le numerose iniziative culturali hanno imposto Nogara all'attenzione di tutta la zona.\nMonumenti e luoghi d'interesse.\nArchitetture religiose.\n\u00c8 anche questo un edificio dalle antiche origini: \u00e8 citato fin dal 905. Sorge in localit\u00e0 Caselle e quando fu nominata Pieve, intorno al X - XI secolo, divenne il centro vitale intorno al quale ebbe inizio la crescita del nucleo abitato e della vita sociale. \nSorge in localit\u00e0 Campalano e la consacrazione risale al 1533. Di particolare valore ed interesse sono alcune stele funerarie di epoca romana appartenenti alla gens Truttedi.\nCompare gi\u00e0 in documenti del XII secolo. Da un disegno topografico del 1603 abbiamo notizie sulla sua architettura: stile romanico; la facciata era a capanna con protiro e rosone.\nSituata in via Sterzi \u00e8 sede di associazioni locali dove si tengono incontri culturali e musicali.\n\u00c8 situata sulla sponda destra del fiume Tartaro ad ovest del centro di Nogara ed \u00e8 lunga oltre 300 metri.\nArchitetture civili.\n\u00c8 una costruzione del XVI secolo e rappresenta un bell'esempio di architettura rinascimentale. Oggi \u00e8 sede della biblioteca comunale. Della struttura originaria \u00e8 rimasta solo la residenza nobile della famiglia Maggi, di cui la villa costituiva la dimora di campagna. La facciata \u00e8 caratterizzata da un portico sovrastato da un'elegante loggetta; pregevoli le decorazioni sulle mura tutt'intorno.\nDa un'iscrizione latina sul frontespizio del palazzo sappiamo che la villa fu ultimata nel 1548. La struttura dell'edificio \u00e8 austera e compatta, aperta al centro del piano terra su tre arcate prospicienti il vastissimo cortile rettangolare (la cosiddetta \"Corte Marogna\"), contornato sui lati est, sud-ovest ed ovest da coevi edifici adibiti un tempo a scuderie, rusticali e magazzini agricoli: le cosiddette \"barchesse\" . \nAl tutto si accede da est varcando un alto portale in forme doriche, sormontato da guglie di epoca posteriore all'impianto originario. Entrando sotto il portale d'ingresso si ha sulla sinistra l'auditorium intitolato a Gaetano Gobbi (vedi alla successiva sezione \"Cultura\" nel paragrafo \"Nogaresi illustri\"). Costruzione pressoch\u00e9 identica al portale appena descritto - e speculare ad esso - gli sorge esattamente di fronte, nel lato ovest del cortile.\nInfissa nella facciata sud della villa, un poco sopra l'arcata mediana, una grande lastra marmorea rettangolare reca incisa l'iscrizione gi\u00e0 menzionata \" Villam hanc a Francisco Maronio patre quadantenus fundatam Ant.Maria can.veron.et Iohann.Bapt.eq.fratres unanimes exaedificarunt anno MDXLVIII\". Con moderata libert\u00e0 il testo si pu\u00f2 tradurre come segue:\n\"Questa villa, costruita fino ad un certo punto da loro padre, Francesco Marogna, la ultimarono insieme Antonio Maria canonico veronese e suo fratello il conte Giovanni Battista, nell'anno 1548\".\nLa struttura, che sorge in localit\u00e0 Campalano, \u00e8 a corpo unico, con camini sporgenti su entrambe le facciate, come soleva l'architettura del Veneto orientale del tempo.\nSorge in frazione Calcinaro. L'edificio \u00e8 inserito in un'ampia corte interamente cintata e fiancheggiata da diversi rustici. Sulla facciata si trova lo stemma della famiglia, della quale la villa \u00e8 dimora.\nNel Comune di Nogara, dove il corso del Tartaro incrocia la Statale che unisce Mantova a Legnago, sorge una villa, ora propriet\u00e0 Betti. La struttura attuale \u00e8 il risultato di un intervento operato nell'ultimo decennio del Settecento su un edificio sacro d'antichissima origine: la chiesa di San Silvestro, annessa al monastero intitolato allo stesso Santo.\nPier Antonio Bertoli, dopo aver acquistato dal Senato Veneto i beni e le fabbriche del soppresso priorato, otteneva, con ducale del 27 maggio 1790, di ridurre le dimensioni della chiesa per ricavarvi la propria abitazione. Nogara fu cos\u00ec privata della possibilit\u00e0 di vantare, nel proprio patrimonio artistico, un edificio romanico o preromanico con affreschi e rilievi d'indubbio interesse.\nDegli affreschi che un tempo davano vita alle pareti \u00e8 rimasta un'immagine di San Silvestro, per altro maldestramente ritoccata, e una Madonna con Santo (Silvestro?) ed angeli, dai tratti rozzi e dalla fissit\u00e0 tipica della pittura del XIII secolo.\nElementi architettonici dell'antica costruzione sono inoltre individuabili nelle strutture murarie della villa.\nIl Teatro Comunale, sorto nel 1866 come stalla per cavalli, \u00e8 diventato, in parte, sede della scuola elementare ai primi del \u2018900. Nel 1911 il Sindaco incaric\u00f2 l'ing. Raffaello De Marchi di redigere il progetto per la trasformazione in Sala per Convegni e Teatro. I lavori iniziarono nel 1912 e furono portati a termine l'anno successivo. Il volume dell'edificio rimase sostanzialmente inalterato; all'interno venne demolito il soppalco del fienile e costruita una loggia per gli spettatori; all'esterno furono modificate le aperture prospettanti su via Molino e sul cortile interno e la facciata su via Roma, che assunsero la configurazione attuale. \nAll'interno venne inoltre realizzato un controsoffitto in canniccio intonacato e decorato: ulteriori decorazioni, sia pittoriche che a stucco, erano probabilmente presenti sulle pareti e furono eliminate nel corso degli interventi di manutenzione eseguiti successivamente. Il teatro venne trasformato nel secondo dopoguerra in sala polivalente con prevalente uso cinematografico. Il progressivo degrado fisico delle strutture e soprattutto l'introduzione di norme legislative assai rigorose hanno reso inagibile il Teatro Comunale e necessario un intervento di risanamento. I lavori diretti dall'arch. Guido Dosso hanno riportato alla luce questo Teatro, restituendo ai cittadini di Nogara uno spazio indispensabile per la cultura.\nCultura.\nEventi.\nSi svolge ogni anno alla terza domenica di luglio\nFesta del riso con le noci\nDi grande interesse culturale, con manifestazioni musicali e teatrali.\nEconomia.\nNogara fa parte dell'area di produzione del Riso Nano Vialone Veronese, che viene coltivato su terreni della pianura veronese irrigati con acqua di risorgiva. Inoltre, Nogara \u00e8 sede dello stabilimento di imbottigliamento della Coca Cola, che ne rappresenta il principale polo produttivo italiano. Nogara \u00e8 anche sede di altre importanti aziende, come Fraste S.p.A., Hinowa S.p.A. e Demetra ex Breviglieri S.p.A.\nInfrastrutture e trasporti.\nFerrovie.\nNogara ha una propria stazione ferroviaria che si trova sulle linee Verona-Bologna e Mantova-Monselice."}
{"id": "1274963", "revid": "228587", "url": "https://it.wikipedia.org/wiki?curid=1274963", "title": "Chiesa di San Niccol\u00f2 (Aulla)", "text": "La chiesa di San Niccol\u00f2 \u00e8 un edificio di culto cattolico situato a Caprigliola, frazione del comune di Aulla, in provincia di Massa-Carrara. La chiesa \u00e8 sede dell'omonima parrocchia del vicariato di Aulla della diocesi di Massa Carrara-Pontremoli.\nLa chiesa attuale \u00e8 sorta alla met\u00e0 del Seicento utilizzando elementi della chiesa precedente, dallo stesso titolo, e strutture militari e civili, quali la torre cilindrica, reimpiegata come campanile. All'interno, al centro della parete absidale, un'immagine di San Niccol\u00f2, datata 1740, rappresentato nelle vesti di vescovo con ai piedi un barile con dei fanciulli che lo implorano, fa riferimento a una delle leggende della vita del santo. La chiesa possiede un notevole patrimonio di oggetti, arredi e paramenti sacri."}
{"id": "1274967", "revid": "110157", "url": "https://it.wikipedia.org/wiki?curid=1274967", "title": "Moving Mountains (Justin Hayward)", "text": "Moving Mountains \u00e8 il terzo disco solista di Justin Hayward, chitarrista e voce del gruppo rock inglese dei Moody Blues, pubblicato nel 1985."}
{"id": "1274980", "revid": "729019", "url": "https://it.wikipedia.org/wiki?curid=1274980", "title": "Battaglia di Guinegatte (1513)", "text": "La battaglia di Guinegatte (o Guinegate) fu uno scontro decisivo della guerra della Lega di Cambrai, avvenuto fra le forze francesi al comando di Jacques de Chabannes, signore di La Palice e Luigi I duca di Longueville ed una coalizione formata da truppe inglesi al comando di Enrico VIII e mercenari tedeschi assoldati dall'Imperatore Massimiliano I il 16 agosto 1513, presso la localit\u00e0 francese di Guinegate (oggi Enguinegatte).\nSei settimane prima (il 30 giugno) le truppe inglesi erano sbarcate a Calais, a quel tempo dominio inglese sul continente, dove si congiunsero con gli Imperiali. La coalizione riusc\u00ec a sorprendere i francesi e ad impegnarli in quella che venne dette \"giornata\" o \"battaglia degli speroni\", poich\u00e9 i commentatori dell'epoca dissero che la cavalleria francese si era servita pi\u00f9 degli speroni (per incitare i cavalli alla fuga) che delle armi per combattere.\nDurante la battaglia il maresciallo La Palice fu fatto prigioniero con molti altri, fra cui Baiardo, ma fuggito, riusc\u00ec a prender parte alle vittorie di Villafranca e Marignano. Malgrado la vittoria le operazioni anglo-tedesche rallentarono, sia per il vorticoso giro d'alleanze che caratterizzava la guerra e sia a causa dell'esistenza di pi\u00f9 fronti di guerra (Scozia, Borgogna, Italia e Navarra), che impegnavano pesantemente i combattenti."}
{"id": "1274981", "revid": "767487", "url": "https://it.wikipedia.org/wiki?curid=1274981", "title": "The French Peep Show", "text": "The French Peep Show \u00e8 un film del 1950, diretto da Russ Meyer.\nSi tratta dell'opera prima di Meyer, ma il film \u00e8 andato perduto. \u00c8 uscito solo in Giappone, nell'aprile 1954.\nTrama.\nGirato come un documentario, il film mostra il lavoro di Tempest (Tempest Storm), giovane danzatrice in topless in un locale per soli uomini. Il sogno di Tempest \u00e8 assicurare la fonte del suo lavoro, ossia il suo seno. Insieme a Tempest lavorano nel locale altre otto ragazze.\nProduzione.\nIl film nacque dopo l'incontro fatale tra Russ Meyer e Tempest Storm, all'anagrafe Annie Blanche Banks, che lavorava come ballerina all'El Ray Burlesk Theatre di Oakland. Meyer s'invagh\u00ec di lei, e nonostante fosse sposato inizi\u00f2 una relazione d'amore.\nGrazie a quest'incontro il regista riusc\u00ec a dirigere il suo primo film, mentre Tempest divenne una piccola star tra gli amanti del genere \"burlesque\".\nIl film fu prodotto da Peter A. DeCenzie (Peter Anthony Peixoto, 1907-1982), proprietario del locale dove lavorava Tempest.\n\"The French Peep Show\" ottenne un gran successo tra i clienti del locale, tanto che DeCenzie voleva farne un sequel, con scene pi\u00f9 esplicite. Ma Meyer non am\u00f2 il film, ed esso and\u00f2 perduto. Secondo Meyer, l'ex moglie di DeCenzie, Yvonne (presente come attrice nel film), alla morte del marito distrusse la copia del film, per vendicarsi di Meyer, con il quale i rapporti non erano dei migliori."}
{"id": "1274982", "revid": "767487", "url": "https://it.wikipedia.org/wiki?curid=1274982", "title": "Classic Blue", "text": "Classic Blue \u00e8 un album musicale di Justin Hayward, chitarrista e voce del gruppo rock inglese dei Moody Blues, contenente cover con arrangiamenti orchestrali, eseguite dalla London Philharmonic Orchestra con arrangiamenti e produzione di Mike Batt. \u00c8 stato pubblicato nel 1989."}
{"id": "1274983", "revid": "125965325", "url": "https://it.wikipedia.org/wiki?curid=1274983", "title": "Mediobanca", "text": "Mediobanca S.p.A. quotata alla Borsa di Milano,\n\u00e8 un istituto di credito italiano fondato nel 1946 per iniziativa di Raffaele Mattioli\ne di Enrico Cuccia (che ne fu il Direttore Generale dalla fondazione al 1982).\nOggi \u00e8 presente sui mercati internazionali con le sedi di Milano, Parigi, Madrid, Francoforte sul Meno, Londra, New York e Lussemburgo .\nLa societ\u00e0 \u00e8 quotata nell'indice FTSE MIB della Borsa di Milano e componente dello Standard Ethics Italian Banks Index.\nStoria.\nLa fondazione.\n\"Mediobanca\" fu costituita nel 1946 per iniziativa di Raffaele Mattioli\n(allora Presidente della Banca Commerciale Italiana che ne fu promotrice insieme con il Credito Italiano) e di Enrico Cuccia,\nper soddisfare le esigenze a media scadenza delle imprese produttrici.\nSi voleva stabilire un rapporto diretto tra il mercato del risparmio e il fabbisogno finanziario per il riassetto produttivo delle imprese,\nreduci dalle devastazioni della Seconda guerra mondiale.\nDopo l'emanazione della legge bancaria del 1936, che stabiliva una netta separazione tra credito a breve e a medio/lungo termine,\ndopo che le banche pi\u00f9 importanti avevano optato per la specializzazione sul credito a breve,\nmancava infatti un ente che potesse favorire il credito finanziario e i collocamenti in Borsa delle imprese in espansione.\nAccanto alla concessione di crediti consolidati, a fronte di una raccolta costituita da certificati di deposito e libretti vincolati,\nMediobanca ha sviluppato sin dall'inizio un'attivit\u00e0 di intermediazione consistente nel collocamento sui mercati finanziari di obbligazioni e azioni emesse da imprese italiane.\nIl Banco di Roma aveva deliberato di non partecipare alla societ\u00e0.\nTuttavia il direttore generale della Banca d'Italia Donato Menichella fece pressione sulla banca romana perch\u00e9 ritornasse sulla decisione,\nal fine di non lasciare il nuovo istituto nelle mani dei soli Mattioli e Brughera (consigliere delegato del Credito Italiano).\nA presiedere l'istituto dalla nascita fino al 1958 fu Eugenio Rosasco a cui successe Adolfo Tino fino alla sua morte nel 1977.\nEnrico Cuccia ha guidato come direttore generale l'istituto per molti anni, anche come amministratore delegato e infine presidente onorario,\ngiungendo a far identificare la sua persona con l'impresa stessa.\nA met\u00e0 anni cinquanta del Novecento furono stretti accordi con importanti partner esteri (Gruppo Lazard, Berliner Handels-Gesellschaft, Lehman Brothers, Sofin)\nche le consentirono di giocare sulla scena internazionale. Nel 1956 la banca fu quotata in Borsa.\nMediobanca \u00e8 intervenuta sin dalle origini in settori collaterali a quello creditizio, quali le gestioni fiduciarie (1948 con la Spafid)\nla promozione del commercio internazionale (attraverso trading companies operanti soprattutto tra Italia e Africa a met\u00e0 anni Cinquanta),\nil credito al consumo (nel 1960 attraverso la Compass che era stata costituita dieci anni prima per sviluppare nuove iniziative con soci industriali),\nla revisione contabile (1961 con la Reconta che fu la prima societ\u00e0 italiana di revisione), il leasing (1970 con la Selma).\nL'era Cuccia.\nLe professionalit\u00e0 dimostrate dalla banca sotto la guida di Enrico Cuccia le hanno consentito di guadagnare presto una posizione di guida nel settore dell'investment banking in Italia.\nFu in effetti Cuccia a dare alla banca il carattere di unica banca d'affari italiana.\nFra le prime operazioni ci fu il salvataggio della Montecatini che terminer\u00e0 con la costituzione della Montedison nel 1966.\nNel 1963 Mediobanca diresse la formazione del primo gruppo di intervento nel capitale di una societ\u00e0, la Olivetti, cui partecip\u00f2 con altri enti finanziari e bancari (IMI, FIAT, Pirelli e la Centrale )\nallo scopo di ridefinirne gli ambiti strategici e risanarne la struttura finanziaria, in seguito al ritiro della famiglia fondatrice.\nNel 1971 l'istituto di via Filodrammatici gest\u00ec la scalata alla Montedison di Giorgio Valerio da parte dell'Eni di Eugenio Cefis.\nMediobanca \u00e8 stata per molti anni la banca di fiducia del gruppo FIAT, per il quale ha curato molte operazioni.\nIn particolare fu l'istituto di Cuccia a trattare con la Libyan Arab Foreign Bank l'ingresso nel 1977 e l'uscita nel 1986 della finanziaria libica dal capitale del gruppo automobilistico torinese.\nCos\u00ec come \u00e8 stata Mediobanca a curare il trasferimento della SNIA dalla Montedison alla FIAT nel 1980.\nNel 1981 fu di nuovo Mediobanca a gestire la privatizzazione della Montedison, in favore di un consorzio partecipato dai gruppi Agnelli, Pirelli, Bonomi e Orlando,\nche in particolare acquistarono il controllo della Gemina, nuovo \"salotto buono\" della finanza italiana .\nUgualmente importanti le operazioni con la Pirelli e l'Italcementi.\nL'attivit\u00e0 di collocamento di titoli di societ\u00e0 italiane sul mercato nazionale e all'estero ha favorito l'assunzione di piccoli pacchetti azionari che nel corso del tempo\nsono stati incrementati reimpiegando parte degli utili e venendo a costituire il principale investimento reale a presidio del patrimonio.\nQuegli stessi pacchetti hanno favorito la fidelizzazione dei maggiori clienti. I pi\u00f9 importanti riguardarono le Assicurazioni Generali, la Montedison, la SNIA, la Pirelli e la FIAT.\nI successivi acquisti, a pi\u00f9 riprese, di azioni Generali hanno portato la banca ad esserne il maggiore azionista (oggi la quota \u00e8 del 13%).\nEnrico Cuccia tenne l'istituto al di fuori delle influenze politiche che invece nel corso del tempo presero ad interessare l'Iri,\nente pubblico che controllava le tre banche d'interesse nazionale sue socie di maggioranza.\nNel 1982 inizi\u00f2 un periodo di forti frizioni con l'Iri (Presidenza Romano Prodi) che impose alle sue banche di non rinnovare il mandato a Cuccia.\nQuesti tuttavia, pur dimettendosi dalla direzione generale, mantenne la carica di consigliere di amministrazione su designazione del socio Lazard.\nNella direzione della banca gli subentrarono i due collaboratori prediletti, Silvio Salteri, che fu nominato amministratore delegato\nVincenzo Maranghi (designato da tempo come suo delfino) direttore generale.\nLa privatizzazione.\nNel 1988, grazie all'intervento di Antonio Maccanico, che assunse la presidenza nel 1987,\nle posizioni contrastanti furono ricomposte e venne realizzata la privatizzazione della banca attraverso la costituzione di un sindacato di blocco\ncon partecipazione paritetica di gruppi bancari (inizialmente le tre Bin fondatrici) e gruppi privati.\nIn tale occasione la carica di amministratore delegato pass\u00f2 a Vincenzo Maranghi e Cuccia accett\u00f2 la nomina\na Presidente d'Onore mantenendo in banca una presenza simbolica e di alta consulenza.\nDopo Antonio Maccanico, chiamato ad incarichi di governo, la presidenza pass\u00f2 a Francesco C\u00ecngano che era stato il successore di Mattioli alla Banca Commerciale Italiana.\nSecondo Giorgio La Malfa, il problema di Mediobanca si complic\u00f2 ulteriormente con l'emanazione della nuova legge bancaria nel 1993, che abol\u00ec l'obbligo della specializzazione\nconsentendo agli istituti di credito ordinario di entrare nel mercato del medio/lungo termine, gener\u00f2 una serie di problemi tra Mediobanca e i propri soci bancari\nche cessarono di essere il canale quasi esclusivo di collocamento dei depositi vincolati e delle obbligazioni: \"le banche commerciali furono autorizzate a operare nel credito a medio termine.\nA partire da quel momento il conflitto di interessi fra le banche azioniste e Mediobanca, che era emerso solo in via sporadica ed eccezionale, divent\u00f2 un problema quotidiano:\nMediobanca divenne il concorrente dei suoi azionisti bancari nelle operazioni per certi aspetti pi\u00f9 importanti sia come possibile profittabilit\u00e0 sia come evidenza pubblica.\nDopo la morte di Cuccia fu esattamente un conflitto di questo genere che provoc\u00f2 lo scoppio delle ostilit\u00e0 nei confronti dell'amministratore delegato Vincenzo Maranghi\".\nNel mutato contesto dei mercati finanziari a partire dagli anni Novanta, Mediobanca si \u00e8 evoluta impegnandosi maggiormente nelle operazioni di investment banking,\nrealizzando una diversificazione importante nel private banking ed espandendo l'area del credito al consumo, infine sviluppando una presenza internazionale.\nNegli anni Novanta fu tra i principali operatori del programma italiano di privatizzazione delle grandi imprese pubbliche\n(le maggiori operazioni riguardarono Telecom Italia, Enel, Banca di Roma e Banca Nazionale del Lavoro),\ncontribuendo anche ai programmi esteri nel Regno Unito, in Francia, Germania e Spagna.\nDopo la morte di Cuccia.\nLa morte di Enrico Cuccia, nel giugno 2000, fece acuire le tensioni con i soci bancari a causa dei conflitti d'interesse,\ndella competizione sugli stessi mercati e dell'ostilit\u00e0 della banca centrale verso la direzione di Mediobanca.\nNell'aprile 2003 Vincenzo Maranghi accett\u00f2 di dimettersi a patto che venisse conservata l'autonomia della banca.\nCi\u00f2 avvenne promuovendo ai vertici operativi due suoi stretti collaboratori, Alberto Nagel e Renato Pagliaro.\nEssi svilupparono pi\u00f9 intensamente le operazioni di mercato (collocamenti, M&amp;A, negoziazione di strumenti finanziari), riducendo il peso delle partecipazioni storiche\n(alcune delle quali vennero smobilizzate, come quella sulla Fiat).\nRealizzarono anche la penetrazione sulle principali piazze estere, dove fu stabilita una presenza attraverso team professionali di origine locale.\nNel 2008 con l'avviamento di CheBanca! l'operativit\u00e0 nel segmento bancario retail \u00e8 stata ampliata realizzando un modello di distribuzione multicanale ( internet, call center, filiali )\ncapace di assicurare importanti flussi di raccolta.\nSe gli anni immediatamente successivi alle dimissioni di Maranghi comportarono la nomina di una presidenza esterna (Gabriele Galateri di Genola e Cesare Geronzi),\ngli eventi successivi hanno ristabilito tutte le condizioni che garantiscono l'autonomia dell'istituto la cui guida vede oggi Alberto Nagel amministratore delegato e Renato Pagliaro presidente .\nDecade il patto di sindacato.\nNell'ottobre 2017 Pirelli esce dal patto di sindacato cedendo il suo 1,79% per 153 milioni di euro. \nNel settembre 2018 esce anticipatamente dal patto Italmobiliare, la holding della famiglia Pesenti, svincolando lo 0,98%.\nItalmobiliare resta comunque indirettamente nel patto attraverso il 14,3% in FinPriv, titolare di una quota dell'1,62% sindacato di Mediobanca.\nSempre nel settembre 2018 esce anticipatamente dal patto di sindacato anche il finanziere Vincent Bollor\u00e9, con il 7,86% secondo azionista dopo Unicredit. \nQueste disdette anticipate portano l'intesa sotto quota 25%, facendo di conseguenza decadere l'intero patto parasociale a partire dal 1\u00ba gennaio 2019.\n\u00c8 la fine di una lunga storia durata 60 anni e basata sull'accordo tra i soci maggiori.\nA novembre del 2019, il gruppo Unicredit ha concluso con successo la vendita in modalit\u00e0 \"accelarated bookbuilding\" della propria quota azionaria del'8.4%, uscendo dalla propriet\u00e0 di Mediobanca. \nL'operazione, di ammontare complessivo pari a 785 milioni di euro, ha dato luogo al trasferimento di 74.5 milioni di azioni al prezzo unitario di 10.53 euro ,\nforte di un rialzo determinato dall'ingresso a sorpresa nel capitale dell'imprenditore milanese Leonardo Del Vecchio. \nDopo un primo acquisto di azioni avvenuto a settembre del 2019 , Delfin,la holding di Del Vecchio, \u00e8 salita ad una quota del 7.52% di Mediobanca. \nAzionisti.\nAll'atto della fondazione nel 1946 gli azionisti erano:\nNel 1958:\nNel 1982:\nciascuno con una quota del 2% nel 1982; il restante 7% ad altri gruppi di minoranza.\nPrincipali azionisti.\nDa gennaio 2019 \u00e8 in vigore un Accordo di consultazione che riunisce il 20% circa degli azionisti e non prevede vincoli di blocco o di voto sulle azioni apportate.\nAl 29/11/2021 gli azionisti con quote di partecipazione al capitale superiori all\u20191% sono:\nA novembre del 2019, il gruppo Unicredit ha concluso con successo la vendita in modalit\u00e0 \"accelarated bookbuilding\" della propria quota azionaria del'8.4%, uscendo dalla propriet\u00e0 di Mediobanca.\nL'operazione, di ammontare complessivo pari a 785 milioni di euro, ha dato luogo al trasferimento di 74.5 milioni di azioni al prezzo unitario di 10.53 euro ,\nforte di un rialzo determinato dall'ingresso a sorpresa nel capitale dell'imprenditore milanese Leonardo Del Vecchio.\nDopo un primo acquisto di azioni avvenuto a settembre del 2019 , Delfin, la holding controllata al 100% da Luxottica, \u00e8 salita ad una quota del 7.52% di Mediobanca.\nA dicembre del 2017, Unicredit aveva sottoscritto l'aumento di capitale sociale di Delfin H, in prospettiva Fondazione Del Vecchio, titolare a vita del 5% degli utili di Delfin.\nFondazione Del Vecchio e Unicredit sono soci dell'Istituto Europeo di Oncologia. \nPartecipazioni.\nNel 1982 le principali partecipazioni di Mediobanca erano:\nAl gennaio 2022 le principali partecipazioni sono:\nAttivit\u00e0.\nLa struttura del business di Mediobanca \u00e8 oggi costituita da tre aree specializzate: l\u2019attivit\u00e0 di banca d\u2019affari (corporate &amp; investment banking),\nil credito al consumo (consumer banking) e il wealth management.\nI ricavi sono bilanciati tra attivit\u00e0 corporate/principal investing (39%) e retail/private (61%).\nAll\u2019interno delle attivit\u00e0 \u201cwholesale banking\u201d l\u2019estero conta circa il 40% dei ricavi mentre le attivit\u00e0 retail sono concentrate in Italia.\nA partire dal 2003 Mediobanca ha semplificato la struttura del gruppo uscendo dalle partecipazioni non strategiche ereditate dalla gestione storica;\nnel 2019 i ricavi delle partecipazioni si riferiscono prevalentemente alla quota in Assicurazioni Generali.\nLa societ\u00e0 \u00e8 attiva, direttamente e tramite societ\u00e0 controllate, nei seguenti ambiti:\nqueste attivit\u00e0 sono svolte dalla divisione Corporate &amp; Investment Banking di Mediobanca (39% dei ricavi del gruppo). \nL\u2019area Specialty Finance comprende le attivit\u00e0 di factoring svolte dalla controllata MBFacta e il credit management che caratterizza MBCredit Solutions\nCheBanca!\nCheBanca! S.p.A. nasce il 12 maggio 2008 . Durante il primo anno di apertura raggiunge 5,3 miliardi di depositi e 170.000 conti aperti. \nNel 2014, in linea con le indicazioni del piano triennale di gruppo , potenzia il modello distributivo associando alla nativa impostazione digitale un forte contenuto consulenziale e include nella sua offerta i servizi di gestione del risparmio. Nel 2015 CheBanca! raggiunge un accordo per l'acquisto delle attivit\u00e0 italiane di Barclays, a costo zero. Saranno anzi gli inglesi a corrispondere a CheBanca! 237 milioni di euro, come rimborso per la razionalizzazione e il rilancio del network .\nIn cambio, verr\u00e0 avviata una collaborazione sullo sviluppo di fondi e mutui in Italia .\nPer CheBanca!, l'accordo permette di incrementare il portafoglio di 220.000 nuovi clienti (per un totale di 770.000 clienti),\n2,9 miliardi di mutui residenziali, 89 filiali, 550 dipendenti dell'area commerciale\n70 promotori finanziari. Ma soprattutto consente di aumentare la raccolta a 6,2 miliardi (da 3,1). \nIn base agli ultimi dati disponibili, CheBanca! si attesta a giugno 2019 su una raccolta di oltre 25 miliardi di euro e oltre 865.000 clienti. \nLa banca si avvale di 780 professionisti suddivisi in 445 gestori affluent e 335 consulenti finanziari.\nConta 180 punti vendita, suddivisi in 110 Filiali CheBanca! e 70 uffici di Consulenti Finanziari. \nCompass.\nCompass \u00e8 una societ\u00e0 finanziaria italiana di propriet\u00e0 del gruppo Mediobanca con oltre 180 filiali specializzata nel credito al consumo (prestiti personali e finalizzati, carte di credito e cessione del quinto).\nFondata nel 1951 e avente sede a Milano, \u00e8 uno dei principali operatori italiani nel proprio settore.\nNel corso della propria esistenza ha progressivamente ampliato le proprie attivit\u00e0, occupandosi anche di servizi finanziari per i pagamenti, del settore assicurativo\n(a seguito dell'autorizzazione rilasciata dalla Banca d\u2019Italia il 9 aprile 2013) dell'emissione di moneta elettronica.\nNel 2015 Compass diventa Banca assumendo il nome Compass Banca S.p.A.\nIl core business di Compass \u00e8 rappresentato dai prodotti e servizi di credito al consumo per le famiglie, nelle forme di prestiti personali,\nprestiti finalizzati, carte di credito e cessione del quinto dello stipendio.\nDal 2011, per l'emissione e la gestione delle carte di credito, Compass ha assunto anche la forma di istituto di pagamento,\nmentre nell'ottobre 2012 ha iniziato anche a distribuire polizze assicurative per la casa, non legate a contratti di credito al consumo.\nNel 2013, con l'autorizzazione ad operare come Istituto per l'emissione di Moneta Elettronica (IMEL), Compass ha lanciato Compass Pay,\npiattaforma per i servizi di pagamento on e off line che integra un conto di base (per effettuare gli usuali servizi di gestione e trasferimento fondi)\ncon altri prodotti quali carte di pagamento, borsellino elettronico per effettuare acquisti on-line e la possibilit\u00e0 di ottenere minicrediti\nper avere sempre a disposizione una riserva di liquidit\u00e0 per fronteggiare le spese impreviste.\nSedi estere.\nDal 2006 Mediobanca ha iniziato un processo di internazionalizzazione con l'obiettivo di ampliare la base di mercato, diversificare i rischi di controparte e assistere i propri clienti anche nelle operazioni all'estero.\nNel Corporate Investment Banking Mediobanca \u00e8 presente in Europa continentale con le sedi di Parigi (2004), Francoforte (2007) e Madrid (2007).\nIn questi paesi la strategia dell'Istituto \u00e8 quella di fornire attivit\u00e0 di Corporate Finance attraverso una vasta gamma di servizi di corporate e leveraged finance,\ncorporate lending, debt capital market e equity capital market.\nLa sede di New York \u00e8 attiva nel brokeraggio e nell'attivit\u00e0 di rappresentanza e in Lussemburgo .\nLa sede di Londra, costituita nel 2008, \u00e8 invece composta da team specializzati nelle soluzioni per la clientela:\nCredit, Rates, FX, Alternatives and Equity Derivatives, Corporate Lending and Leveradged Finance, Equity research, Advisory,\noltre alla funzione di piattaforma Equity e derivati la sede di Londra \u00e8 strategica per intensificare i rapporti con fondi Hedge e Private Equity.\nA partire dal 2014 la sede londinese ospita il team FIG EMEA.\nOrgani amministrativi.\nDal giugno 2007 al settembre 2008 Mediobanca \u00e8 stata uno dei pochi esempi italiani di banche che ha utilizzato la cosiddetta governance duale.\nDal settembre 2008 Mediobanca ritorn\u00f2 al sistema tradizionale con delle differenze rispetto al modello originario: all'interno del Consiglio di Amministrazione, in maggioranza, del\nComitato Esecutivo sono presenti come membri di diritto i dirigenti del Gruppo Mediobanca (attualmente Renato Pagliaro , Francesco Saverio Vinci , Alberto Nagel ,\nMaurizia Angelo Comeno, Alberto Pecci, Marie Bollor\u00e9, Maurizio Carfagna, Maurizio Costa, Angela Gamba, Val\u00e9rie Hortefeux, Maximo Ibarra, Alberto Lupoi, Elisabetta Magistretti, Vittorio Pignatti-Morano Campori e Gabriele Villa che hanno lo scopo di garantire autonomia e unit\u00e0 di indirizzo della gestione, inoltre anche l'Amministratore Delegato \u00e8 scelto dal Consiglio di Amministrazione tra questi soggetti.\nPiano strategico 2014-2016.\nIl 21 giugno 2013 Mediobanca ha presentato le linee guida del Piano Strategico 2014-2016.\nNella presentazione al mercato l'Amministratore Delegato Alberto Nagel ha annunciato l'uscita da tutti i patti di sindacato partecipati dalla banca\nla classificazione di tutte le partecipazioni tra gli asset disponibili per la vendita.\nA settembre 2013 Mediobanca ha ceduto il 3,9% della partecipazione in Telco a Telefonica e nei mesi successivi ha iniziato a cedere gradualmente sul mercato le quote detenute in Rcs e Gemina.\nIl piano strategico annunciato dalla banca prevede il rafforzamento delle attivit\u00e0 di Corporate &amp; Investment Banking e lo sviluppo della presenza estera.\nA luglio 2013 la banca \u00e8 entrata nel mercato turco con l'apertura della controllata MB Advisory che serve l'istituto milanese anche nel business cross-border con i paesi del Mediterraneo.\nAltre aperture sono previste in Messico e Cina. L'incidenza dei ricavi non domestici sul bilancio 2013 della divisione Corporate &amp; Investment banking \u00e8 del 30%.\nLa banca prevede una crescita fino al 45% nel 2016.\nIl piano strategico presentato dalla banca prevede anche, parallelamente al rafforzamento del Corporate &amp; Investment banking, un contributo crescente del polo retail ai ricavi di Gruppo.\nI target al 2016 prevedono una contribuzione di Compass e CheBanca! pari al 50% dei ricavi totali del Gruppo Mediobanca."}
{"id": "1274984", "revid": "34241", "url": "https://it.wikipedia.org/wiki?curid=1274984", "title": "Tubingen", "text": ""}
{"id": "1274986", "revid": "298229", "url": "https://it.wikipedia.org/wiki?curid=1274986", "title": "Eddy De L\u00e9pine", "text": "Biografia.\nHa fatto parte della nazionale francese ai Campionati del mondo 2005 ad Helsinki, agli Europei 2006 a G\u00f6teborg e ai Campionati del mondo 2007 ad Osaka."}
{"id": "1274987", "revid": "1442080", "url": "https://it.wikipedia.org/wiki?curid=1274987", "title": "Chiesa di San Tommaso Becket (Aulla)", "text": "La chiesa di San Tommaso Becket o chiesa di Sant'Antonio \u00e8 un edificio di culto cattolico situato a Pallerone, frazione del comune di Aulla, in provincia di Massa-Carrara. La chiesa \u00e8 sede dell'omonima parrocchia del vicariato di Aulla della diocesi di Massa Carrara-Pontremoli.\nLa chiesa \u00e8 nota con il titolo di Sant'Antonio ma il suo titolare antico \u00e8 San Tommaso Becket di Canterbury, la cui morte ebbe vasta eco nell'Europa medievale. Non \u00e8 nota la data della sua fondazione che forse \u00e8 precedente alla prima menzione nel 1450: a quell'et\u00e0 appartiene infatti una \"Madonna col Bambino\" che era stata posta nella nicchia centrale della facciata.\nLa storia della chiesa, ma anche la sua struttura architettonica, \u00e8 stata da sempre legata ai destini del castello malaspiniano e del borgo, detto il Verdentro, a forma circolare, che riprende la cinta muraria del castello di piano di Pallerone. Venne restaurata nel 1704 nelle forme barocche tipiche delle chiese minori della campagna lunigianese.\nOrgano a canne.\nLa chiesa custodisce un interessante organo a canne costruito nel 1805 dall'organaro viareggino Emanuele Tofanelli."}
{"id": "1274991", "revid": "33689", "url": "https://it.wikipedia.org/wiki?curid=1274991", "title": "Lucio Virio Agricola", "text": "Biografia.\nPresumibilmente originario dell'Italia settentrionale, Agricola fu probabilmente figlio di Virio Lupo e fratello di Lucio Virio Lupo Giuliano, console nel 232. Agricola fu console ordinario nel 230."}
{"id": "1274993", "revid": "3082", "url": "https://it.wikipedia.org/wiki?curid=1274993", "title": "Decimo Clodio Albino", "text": ""}
{"id": "1274996", "revid": "158286", "url": "https://it.wikipedia.org/wiki?curid=1274996", "title": "Chiesa di San Tommaso Beckett", "text": ""}
{"id": "1275001", "revid": "21583", "url": "https://it.wikipedia.org/wiki?curid=1275001", "title": "Campionato del mondo di calcio da tavolo 2004", "text": "Il Campionato del mondo di calcio da tavolo 2004 si tenne a Bologna.\nCategoria Open.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under19.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under15.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Veterans.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Femminile.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta"}
{"id": "1275002", "revid": "830939", "url": "https://it.wikipedia.org/wiki?curid=1275002", "title": "Chiesa di Sant'Antonio (Aulla)", "text": ""}
{"id": "1275006", "revid": "484362", "url": "https://it.wikipedia.org/wiki?curid=1275006", "title": "Artaserse", "text": ""}
{"id": "1275013", "revid": "889336", "url": "https://it.wikipedia.org/wiki?curid=1275013", "title": "Coppa dei Campioni del Golfo", "text": "La Coppa dei Campioni del Golfo fu una competizione calcistica annuale riservata alle squadre del Golfo persico.\nLa prima edizione della coppa si tenne nel 1982. Nelle prime edizioni non ebbe molto successo, ma dopo l'inizio del declino della Champions League araba e la sua definitiva soppressione, la Coppa dei Campioni del Golfo ha riscosso sempre pi\u00f9 popolarit\u00e0 nelle diverse nazioni del Golfo persico, fino a diventare la pi\u00f9 importante competizione internazionale per club della penisola araba. In seguito ha vissuto un nuovo periodo di declino, culminato con la disputa dell'ultima edizione nel 2015."}
{"id": "1275014", "revid": "1907180", "url": "https://it.wikipedia.org/wiki?curid=1275014", "title": "Muro Leccese", "text": "Muro Leccese \u00e8 un comune italiano di abitanti della provincia di Lecce in Puglia. Situato nella parte centro-meridionale del Salento \u00e8 stato uno dei pi\u00f9 importanti centri messapici, di cui rimangono rilevanti reperti archeologici.\nGeografia fisica.\nTerritorio.\nIl territorio comunale di Muro Leccese, che si estende nella parte centrale della provincia con una superficie di 16,54\u00a0km\u00b2, \u00e8 situato a sud-est di Maglie nell'estremit\u00e0 meridionale della pianura salentina, un vasto e uniforme bassopiano del Salento compreso tra i rialti terrazzati delle Murge a nord e le Serre salentine a sud.\nLa morfologia del territorio \u00e8 pianeggiante con un'altezza massima di 96\u00a0 il centro abitato, invece, registra un'altitudine che si aggira attorno agli 82\u00a0\nConfina a nord con i comuni di Maglie e Palmariggi, a est con il comune di Giuggianello, a sud con il comune di Sanarica, a ovest con il comune di Scorrano.\nClima.\nDai dati rilevati dalla stazione meteorologica di Lecce Galatina Muro Leccese (che rientra nel territorio del Salento orientale) presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\n Potrebbe anche rifarsi alla storia poco pi\u00f9 recente, nel 924 muro fu assaltata dai Mori (conosciuti anche come Saraceni),di cui uno \u00e8 presente anche sullo stemma cittadino.\nStoria.\nMuro Leccese, come tutta l'area della provincia, ha origini legate alla preistoria, perch\u00e9 l'intera Puglia presenta insediamenti umani sin dal periodo paleolitico.\nOrigine e primi secoli.\nLe testimonianze dell'et\u00e0 del Bronzo, quali i menhir (ancora in dibattito sulla loro effettiva nascita storica) e quelle di et\u00e0 neolitica, confermano la presenza di insediamenti pre-messapici (XIII secolo a.C.). L'insediamento di Muro Leccese si deve ai Messapi. Questo popolo, a partire dall'VIII secolo a.C., trasform\u00f2 l'abitato in un centro a carattere urbano, con case regolarmente allineate lungo le strade. L'antico centro messapico era inoltre racchiuso da una cinta muraria. Questo \u00e8 testimoniato dai resti di una recinzione formata da blocchi squadrati, lunga 4 chilometri, che racchiude un'area di poco superiore a 100 ettari. Muro messapica risultava essere una delle citt\u00e0 pi\u00f9 floride e importanti del tempo.\nFu completamente rasa al suolo dalle truppe romane nel III secolo a.C. Successivamente le vicende del casale ricostruito dopo questa devastazione, sono insignificanti. L'unica notizia di una certa rilevanza \u00e8 quella riguardante la distruzione di Muro nel 924 da parte dei Saraceni durante le loro scorribande in territorio salentino.\nDal Medioevo all'Ottocento.\nNel Medioevo e precisamente nel 1156, il normanno \"Guglielmo Bosco\" fu il primo principe di Muro; in seguito Ruggero figlio di Tancredi d'Altavilla conte di Lecce, concesse il feudo ad \"Alessandro Gothi\". Nel periodo angioino il feudo appartenne alla casata dei De' Monti marchesi di Corigliano d'Otranto.\nNel XIV secolo il feudo di Muro Leccese fu riservato alla corona. Pass\u00f2 dunque alla famiglia degli Orsini Del Balzo principi di Taranto, che delimitarono i confini del feudo (1438), concedendolo ai \"Protonobilissimo\", casata di origini tarantine. Costoro furono principi di Muro fino al 1774, quando la citt\u00e0 pass\u00f2 al demanio.\nNel 1797 il feudo fu concesso da Re Ferdinando al principe Antonio Maria Pignatelli di Belmonte: questa casata terr\u00e0 il feudo fino al 1854, quando poi fu venduta al Cavaliere \"Achille Tamborino\". Dal 1861 segu\u00ec le sorti della Nazione.\nSimboli.\nDescrizione araldica dello stemma:\nDescrizione araldica del gonfalone:\nOnorificenze.\nNel 2017 \u00e8 stata nominata citt\u00e0 d'arte con economia prevalentemente turistica.\nMonumenti e luoghi d'interesse.\nArchitetture religiose.\nChiesa madre.\nLa chiesa madre, dedicata alla Madonna Annunziata, fu costruita tra il 1680 e il 1693 su un preesistente edificio sacro di dimensioni inferiori.\nIl prospetto, in pietra leccese, \u00e8 diviso in due ordini da un'aggettante trabeazione sostenuta da lesene con capitelli corinzi. Il primo ordine \u00e8 arricchito da quattro nicchie vuote e dal settecentesco portale barocco, inquadrato da due colonne reggenti l'architrave ospitante le statue della Madonna e dell'Angelo Gabriele, posto in asse con l'ampio finestrone dell'ordine superiore sormontato dallo stemma della cittadina raffigurante una testa di moro.\nL'interno, a tre navate con breve transetto, presenta una copertura a stella e accoglie un altare maggiore della prima met\u00e0 del XVII secolo proveniente dalla chiesa del convento dei Domenicani.\nPer la quantit\u00e0 di opere pittoriche, la struttura pu\u00f2 essere definita una vera e propria pinacoteca. Diversi furono infatti i pittori che arricchirono l'edificio con i loro lavori: del murese \"Liborio Riccio\" sono i dipinti \"La cacciata dei mercanti dal Tempio\" e il \"Sacrificio di Abramo\"; del leccese \"Serafino Elmo\" sono le tele raffiguranti \"Davide danza durante il trasporto dell'arca\", \"Eliodoro cacciato dal Tempio\" e le tele di Sant'Oronzo riguardanti \"la conversione\" e \"il martirio\" del Santo. Altre tele sono quelle della \"Madonna Annunziata\", della \"Madonna Immacolata\", della \"Madonna Assunta\", della \"Madonna col Bambino tra san Giovanni Battista e san Francesco d'Assisi\", di \"San Giuseppe\", della \"Madonna fra san Carlo Borromeo e san Francesco di Paola\", alcune delle quali posizionate sugli altari laterali elegantemente decorati con fregi, sculture e statue. Il pulpito, il coro e l'organo, tutti settecenteschi, completano la lista delle opere presenti in chiesa.\nChiesa dell'Immacolata.\nLa Chiesa dell'Immacolata \u00e8 una struttura barocca di fine Settecento edificata fra il 1778 e il 1787 come riscontrabile nelle date incise sulla facciata. Anche questa chiesa poggia sui ruderi di una struttura pi\u00f9 antica avente lo stesso titolo e sede dell'omonima confraternita ancora esistente. La chiesa \u00e8 considerata una delle meraviglie del barocco leccese.La facciata, divisa in due ordini da un cornicione, termina con un articolato frontone curvilineo raccordato da volute. Sull'ordine inferiore si apre l'ampio portale sul quale \u00e8 posizionata una sfarzosa nicchia a forma di baldacchino con la statua dell'Immacolata; sull'ordine superiore si apre invece un finestrone centrale decorato da un'elaborata cornice. Due grandi arcate, addossate alle murature laterali con funzione perlopi\u00f9 statica, completano il prospetto.L'interno, a navata unica terminante nell'abside rettangolare, possiede una copertura a botte lunettata rivestita di stucchi in stile rococ\u00f2. Sulle pareti sono posizionate sei tele riguardanti il ciclo della vita della Madonna: la Nativit\u00e0 di Maria, la Purificazione, l'Annunciazione, la Visita a Santa Elisabetta e la Presentazione. Altre tele sono quella dell'Unzione degli Infermi e dell'Immacolata; quest'ultima costituisce la pala dell'altare maggiore. La stessa chiesa \u00e8 sede dell'omonima confraternita gi\u00e0 attiva dal 1600\nChiesa di Santa Marina.\nLa Chiesa di Santa Marina \u00e8 la chiesa pi\u00f9 antica di Muro e una delle pi\u00f9 antiche chiese di Terra d'Otranto. Risale ai secoli IX-XI. Presenta una struttura muraria in parte costruita utilizzando i blocchi squadrati della cinta che proteggeva Muro in et\u00e0 messapica.La facciata, semplice dal punto di vista architettonico, presenta un portale centrale sormontato da una lunetta, in passato affrescata, e un cinquecentesco campanile a vela. L'interno \u00e8 a navata unica con abside semicircolare e costituisce un importante esempio di architettura bizantina. L'edificio custodisce un ciclo di affreschi antecedenti il 1087 che raffigurano la vita e le opere di San Nicola.\nChiesa di Santa Maria di Miggiano.\nLa chiesa di Santa Maria di Miggiano \u00e8 un edificio di epoca bizantina risalente al XIV-XVI secolo e costituisce l'unica testimonianza dell'antico casale di \"Miggiano\". Situata nelle campagne muresi, nell'immediato confine con il comune di Sanarica, la struttura \u00e8 a pianta rettangolare. Presenta una copertura a doppio spiovente e la maggior parte degli elementi iconografici esistenti si trovano nella zona presbiteriale e nel catino absidale. Tali affreschi risultano dipinti in varie epoche, dal 1300 fino al 1700.\nRecentemente sono stati effettuati interventi di restauro che ne hanno recuperato la chiesetta e l'area circostante dalla quale sono rinvenute alcune sepolture medievali.\nChiesa del Crocifisso.\nLa Chiesa del Crocifisso, situata al di fuori del centro urbano, risale al 1573 e fu completata nel 1613 per volont\u00e0 di \"Cornelia Delli Monti\", vedova del feudatario \"Giovan Battista I Protonobilissimo\". Costruita sulle rovine di una chiesa bizantina, nel luogo dove sorgeva il casale medievale di Brongo, originariamente era dedicata a San Giovanni Battista.L'esterno, severo ed austero, \u00e8 arricchito da due portali barocchi finemente scolpiti sui quali trovano collocazione una croce e una statua del Battista in pietra leccese. I locali a ridosso dell'abside ospitarono sino al 1632 un piccolo convento di frati Francescani. L'interno, a croce greca, presenta tre altari della fine del XVII secolo; il maggiore, dedicato alla Crocifissione, ospita un gruppo scultoreo dell'artista alessanese Placido Buffelli; i due laterali sono dedicati a San Giovanni Battista e alla Piet\u00e0.\nChiesa e convento dei Domenicani.\nIl convento dei Padri Domenicani fu costruito nel 1561 per volont\u00e0 del Principe di Muro \"Giovan Battista I Protonobilissimo\". Intitolato allo Spirito Santo, fu edificato sull'antico cenobio basiliano di San Zaccaria dipendente dal Monastero di San Nicola di Casole. Fu lo stesso principe a chiamare i padri Domenicani i quali, il 13 dicembre 1562 presero possesso del convento nella persona del Vicario generale dell'ordine \"Pietro d'Alicante\".Nel 1583 Cornelia De Monti, moglie di Giovan Battista, fece costruire la monumentale chiesa. In stile barocco, presenta una facciata divisa in due ordini caratterizzata dalla presenza di nicchie e statue, fra cui quella di San Domenico di Guzman posizionata sull'architrave del portale d'ingresso. L'interno, a navata unica con transetto, presenta una copertura a stella decorata con pitture e ospita pregevoli altari in pietra leccese. Il convento, nella sua ultima fase, ha dato i natali all\u2019Accademia Degli Eclissati, fondata nel 1732 da Antonio Maria Papadia.Nel 1809, a seguito della normativa napoleonica sull'abolizione degli ordini religiosi, il convento fu soppresso. Chiesa e Convento sono stati restaurati nel 1996 per ospitare la riunione del Consiglio dei ministri dell'Agricoltura dell'Unione europea, tenutosi nell'ambito del Semestre italiano di Presidenza.\nArchitetture civili.\nPalazzo del Principe.\nIl palazzo fu edificato nella seconda met\u00e0 del XV secolo sui resti di una struttura medievale del Quattrocento. Nella zona nord del palazzo \u00e8 presente un fossato di una profondit\u00e0 di quattro metri ricavato nella roccia e nel cortile sono presenti alcune fosse granarie.\nL'edificio si presenta con un'austera facciata costituita da un portale, sormontato dallo stemma dei Protonobilissimo che raffigura un dragone, e da finestre e balconi di gusto rinascimentale.\nEntrando attraverso l'androne che conduce al cortile \u00e8 possibile vedere, sotto il ponte di accesso, il fossato interrato al momento dell'ampliamento dell'edificio. Nel cortile, a sinistra, un breve tratto di viottolo con silo, relativo all'abitato quattrocentesco fu inglobato nel palazzo nel XVII secolo. Sempre nel cortile \u00e8 possibile leggere, grazie all'utilizzo di tipi di pietra diversi nella costruzione del pavimento moderno, l'andamento delle murature medievali emerse durante gli scavi archeologici. A sinistra del cortile si accede, attraverso un secondo ponte che scavalca il viottolo con i silos, alle stalle seicentesche che ospitano il \"Museo del Borgo\". Sul lato opposto, si entra nel palazzo vero e proprio tramite una porta monumentale sulla cui architrave \u00e8 riportata la data 1546. All'interno, nei tre vani principali del piano terra, i pi\u00f9 antichi del palazzo, si possono distinguere sulle pareti le originarie disposizioni delle porte e delle finestre, lasciate a vista dopo i restauri del 2002.\nDal cortile si accede nei sotterranei dove sono visibili enormi pile monolitiche in pietra leccese per la conservazione dell'olio, le finestre a bocca di lupo per la difesa del castello cinquecentesco e, infine, il vano delle carceri, ricco di graffiti ed incisioni lasciate dai prigionieri. Dal cortile si accede anche agli ambienti del piano nobile attraverso la scala monumentale seicentesca, coronata dallo stemma dei Protonobilissimo. In questo piano si trovano le camere del principe, della principessa e le sale da mensa e di rappresentanza.\nAttualmente l'edificio, \u00e8 in parte destinato a sede comunale, per il resto viene utilizzato come contenitore culturale. Alcune stanze ospitano il museo che raccoglie reperti medievali e quelli provenienti dall'antica citt\u00e0 messapica, qui esistita fra il IV e il II secolo a.C.\nSiti archeologici.\nMura messapiche.\nPoco si conosce di quella che doveva essere una delle pi\u00f9 dinamiche e floride citt\u00e0 messapiche del Salento. L'attuale nome della cittadina si deve, con molta probabilit\u00e0, alla cinta muraria che i Messapi costruirono come fortificazione alla loro citt\u00e0. La cinta, lunga quasi quattro chilometri, delimitava un'area di 107 ettari e risulta essere inferiore solo a quella della citt\u00e0 di Ugento. A causa dell'espansione urbanistica, nei primi anni del Novecento, i resti della messapica cinta muraria furono in gran parte distrutti o utilizzati per la costruzione di muretti a secco e piccoli edifici di campagna. Tuttavia, sono ben visibili alcuni tratti, di cui il pi\u00f9 lungo \u00e8 quello di nord-est (circa 840 metri) che comprende la porta nord, resa visibile dopo gli scavi effettuati nella seconda met\u00e0 del secolo scorso. Altri tratti hanno una lunghezza di 500 e 40 metri.\nNel corso delle campagne di scavo eseguite tra il 1986 e il 1992, si \u00e8 scoperto inoltre che il sistema di fortificazione non era costituito da un'unica cinta muraria. Gli scavi effettuati hanno riportato alla luce tre muri di cinta concentrici; (prima cinta - larg. 5\u00a0m), (seconda cinta - larg. 3\u00a0m), (terza cinta - larg. 3,60\u00a0m). I resti che si possono ammirare oggi, sono dunque i resti della terza cinta muraria, quella pi\u00f9 esterna. In totale, lo spazio interessato dalle mura di fortificazione \u00e8 di circa 16 metri. La data di edificazione di tali mura non \u00e8 ben conosciuta. Al momento l'unico dato certo \u00e8 che la prima sia precedente al 300 a.C. e che le altre siano posteriori.\nMenhir.\nAl territorio di Muro Leccese appartengono alcuni monumenti megalitici della provincia di Lecce.\nIl Palumbo lo aveva trovato infisso in una base monolitica circolare alta 20\u00a0cm, sua collocazione attuale, e con un aspetto corroso. Il menhir (49 x 28\u00a0cm) presenta un'altezza di 140\u00a0cm, spigoli arrotondati e due croci graffite sul lato N. \u00c8 ubicato nei pressi della chiesa del Crocefisso.\nIl monolite ha una base quasi quadrata (37 x 40\u00a0cm) ed \u00e8 alto 130\u00a0cm. Presenta numerose formazioni di licheni e una croce graffita sul lato N.\nAlto all'incirca 200\u00a0cm, \u00e8 situato nei pressi della chiesa bizantina di Santa Maria di Miggiano.\nAlto 430\u00a0cm, \u00e8 situato nell'omonima piazzetta nei pressi della chiesa bizantina di Santa Marina.\nAlto 420\u00a0cm, \u00e8 situato al confine con il comune di Sanarica.\nSociet\u00e0.\nEtnie e minoranze straniere.\nAl 31 dicembre 2019 a Muro Leccese risultano residenti 138 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Muro Leccese \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nIl comune di Muro Leccese ospita sul suo territorio una scuola dell'infanzia, una scuola primaria e una scuola secondaria di 1\u00ba grado appartenenti al locale Istituto Comprensivo Statale. \u00c8 presente anche una scuola dell'infanzia paritaria.\nCinema.\nA Muro Leccese sono stati girati i seguenti film:\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP64 Muro Leccese-Scorrano\", \"SP157 Muro Leccese-intersezione SS Maglie-Otranto\", \"SP363 Maglie-Muro Leccese-Santa Cesarea Terme\", \"SS497 Maglie-Muro Leccese-Sanarica-Poggiardo\".\nFerrovie.\nLa cittadina \u00e8 servita dall'omonima stazione ferroviaria posta sulla linea Maglie - Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1275015", "revid": "1573940", "url": "https://it.wikipedia.org/wiki?curid=1275015", "title": "Chiesa di San Michele (Riva Valdobbia)", "text": "La parrocchiale di San Michele a Riva Valdobbia, frazione del comune di Alagna Valsesia, \u00e8 considerata monumento nazionale: essa riveste un singolare interesse artistico, sia per il grandioso affresco che ne ricopre interamente la facciata, sia per le opere di arte sacra che vi sono conservate al suo interno, a testimonianza della importante tradizione artistica e devozionale che ha caratterizzato per secoli la cultura della Valsesia.\nLa storia.\nAndata distrutta nel 1640, a causa di una piena del torrente Vogna, l'antica parrocchiale di Riva dedicata a San Michele, si decise di trasferirne le funzioni nel pi\u00f9 sicuro oratorio dedicato a Santa Maria, che era stato costruito nel 1473 ed ampliato nel 1565.Il portale ogivale porta incisa la data di tale ampliamento assieme alla memoria dell'anno (1326) di separazione della parrocchia di Riva da quella di Scopa. Del vecchio oratorio fu conservata la facciata (dipinta nel 1596-97) ed il campanile di sinistra (h= 34,2 metri). Un nuovo e pi\u00f9 alto campanile (h= 43,2 metri) venne eretto nel 1661.I lavori per la sistemazione e l'ampliamento della nuova parrocchiale \u2013 dedicata, in continuit\u00e0 con le vecchie titolazioni, all'Assunta ed a San Michele - ripresero poi a partire dal 1735, sino a giungere all'attuale imponente architettura.\nL'affresco della facciata.\nMaestosa \u00e8 la decorazione a fresco che occupa l'intera facciata della chiesa con una suggestiva scena del \"Giudizio Universale\" di gusto nordico e - posta alla base del vecchio campanile \u2013 la figura di un \"San Cristoforo\" di dimensioni gigantesche, come era abitudine raffigurare nel Medioevo (si pensava infatti che la grande effigie del santo, guardata da lontano, fosse in grado di proteggere contro i pericoli quotidiani la comunit\u00e0 ed i viandanti che si mettevano sotto la sua protezione).\nLa paternit\u00e0 degli affreschi \u00e8 generalmente attribuita, sulla base di fonti documentali, al pittore di Alagna Melchiorre d'Enrico, fratello minore del pi\u00f9 noto Tanzio da Varallo. Si tratta dunque di un'opera giovanile assai impegnativa, eseguita quando Melchiorre era poco pi\u00f9 che ventenne.La presenza nell'ampia famiglia artistica dei D'Enrico di un altro membro di nome Melchiorre, che soggiorn\u00f2 nella Bassa Sassonia e che doveva essere aggiornato sui modi dell'arte germanica, ha portato all'ipotesi che possa essere quest'ultimo l'autore del \"Giudizio Universale\", ridimensionando l'intervento del pi\u00f9 giovane Melchiorre al solo \"San Cristoforo\".\nLa sapiente impaginazione del \"Giudizio Universale\" segue da vicino la iconografia specialmente diffusa nell'arte nordica. La figura del Cristo giudicante ed i simboli della Passione sono posti in alto in un arco iridato; pi\u00f9 in basso ma prossime al Redentore sono le figure della Madonna e del Battista e sotto ancora, ad occupare la fascia mediana dell'affresco, stanno le figure degli apostoli assieme ad altri martiri e santi, a celebrare la gloria dei cieli.Scendendo ancora in verticale con lo sguardo, proprio sopra l'arco ogivale della porta, troviamo la figura dell'arcangelo Michele, circondato dagli angeli che suonano le trombe del giudizio finale: a lui spetta separare i giusti dai malvagi e cacciare questi ultimi nell'inferno. In basso, sulla destra della facciata della chiesa, troviamo allora la scena dei dannati che si tormentano nel fuoco eterno, mentre sulla sinistra stanno le anime dei defunti che risorgono con la loro carne e che conoscono allora la loro sorte. Tra questi, suggestiva e potente \u00e8 la figura, posta in primo piano, dell'ignudo drammaticamente riverso al suolo: l'osservatore che si muova lungo la facciata della chiesa tenendosi a pochi passi dal muro e senza togliere lo sguardo da tale figura, avr\u00e0 l'impressione che essa si giri su se stessa, per un effetto illusivo sapientemente studiato dal pittore.Interessante, sempre nella scena dei risorti, \u00e8 la figura dell'Angelo custode la cui venerazione si era prepotentemente diffusa nel XVI secolo anche nella diocesi di Novara.\nL'interno della chiesa.\nL'interno dell'ampia parrocchiale \u00e8 a navata unica; lungo i suoi lati si aprono numerose cappelle. La volta e la cupola mostrano affreschi settecenteschi di artisti valsesiani quali Carlo Borsetti ed Antonio Orgiazzi, sospesi tra barocco e classicismo.\nNotevoli sono l'altare maggiore in marmo (1749), nonch\u00e9 gli stalli lignei del coro ed il pulpito (1760). Le cappelle laterali sono particolarmente ricche di arredi dal momento che nella chiesa hanno trovato ricovero opere provenienti dai vari oratori della Val Vogna. Tra le opere pi\u00f9 antiche si possono citare una tavola cinquecentesca raffigurante \"La Madonna col Bambino, San Michele e San Giovanni Battista\", impreziosita da decori a pastiglia dorata; un polittico di scuola vercellese ed un \"Crocifisso\" ligneo del XV secolo.\nInteressante l'organo, il cui nucleo pi\u00f9 antico di canne, del 1791, risale all'organaro valsesiano Giovanni Antonio Zali."}
{"id": "1275018", "revid": "117318220", "url": "https://it.wikipedia.org/wiki?curid=1275018", "title": "Hike (scout)", "text": "L'Hike \u00e8 un termine usato nello scautismo per indicare alcuni tipi di uscite. Le consuetudini variano da associazione ad associazione.\nAGESCI.\nEsploratori / Guide.\nL'hike \u00e8 una proposta, rivolta a tutti i ragazzi in cammino fra la tappa della competenza e della responsabilit\u00e0, che ha come fine la sperimentazione dello scouting. Si svolge singolarmente o a coppie e permette di affrontare un'avventura a contatto con la natura che richiede responsabilit\u00e0, autonomia, competente, silenzio e preghiera. Per il ragazzo \u00e8 anche un'occasione per fare il punto del proprio sentiero personale e gettare le basi per la continuazione di esso. Nel caso dell'hike di coppia, il ragazzo deve riservare un momento personale per la riflessione.\nL'equipaggiamento deve essere leggero per non affaticarsi durante il cammino ed \u00e8 necessario portare con s\u00e9 una bussola. Di solito per la notte l'esploratore o la guida deve cercare un posto riparato dove dormire o costruirsi un rifugio, e per mangiare dovr\u00e0 impegnarsi con la Cucina Trappeur. In alcuni reparti, impropriamente, l'hike \u00e8 concesso solamente ai ragazzi che si apprestano a terminare il loro cammino in reparto. In altri \u00e8 concesso all'intera squadriglia, per testare le capacit\u00e0 di adattamento e le nozioni apprese durante l'anno associativo. Alcuni Reparti organizzano l'hike durante il campo estivo, altri invece lo fanno con un'uscita apposita.\nRover/Scolte.\nNel roverismo, l'hike \u00e8 un'esperienza vissuta dai ragazzi senza supporto dei Capi, in cui vengono messe alla prova le capacit\u00e0 di adattamento e di resistenza di chi lo vive. Pu\u00f2 essere svolto, a seconda delle esigenze dei Capi e dei ragazzi, singolarmente o a coppie. I ragazzi partono per una breve route con lo scopo di pregare, riflettere su se stessi, sperimentare l'incontro con l'altro sulla strada. Il contesto dell'hike \u00e8 quello dell'essenzialit\u00e0. L'hike \u00e8 anche un'occasione per riflettere sul proprio Punto della Strada, da condividere poi con i propri Capi o con il Clan. Il tipo di hike e la meta da raggiungere sono calibrati in base alla progressione personale del ragazzo.\nUn esempio di hike consiste nel dotare i ragazzi di una mappa su cui \u00e8 indicato un punto da raggiungere per pernottare e la destinazione da raggiungere il giorno successivo. Per pernottare il ragazzo dovr\u00e0 trovare ospitalit\u00e0 offrendo in cambio il proprio servizio alle persone ospitanti, oppure costruire un rifugio. L'hike \u00e8 quindi un momento che coniuga strada, spiritualit\u00e0 ed avventura.\nScout d'Europa.\nNella FSE, col termine Hike si intende pi\u00f9 in generale un'uscita di uno o due giorni; essa pu\u00f2 essere effettuata con l'intero Riparto, con la propria Squadriglia oppure individualmente. Quest'ultimo \u00e8 il caso dell'Hike di Prima Classe: esso costituisce l'ultima prova da superare per raggiungere l'obiettivo della Prima Classe. Normalmente, l'Hike di Prima Classe viene affrontato dall'Esploratore intorno ai 14 anni di et\u00e0.\nCNGEI.\nEsploratori / Esploratrici.\nL'hike \u00e8 un'escursione di tre o pi\u00f9 giorni fatta di pattuglia, solitamente durante il campo estivo ed \u00e8 un'esperienza che pu\u00f2 essere vissuta da tutti i ragazzi del Reparto. Scopo principale di un'attivit\u00e0 impegnativa come hike \u00e8 sperimentare i propri limiti e il reale significato di vita di gruppo, entrare in contatto con la natura e con il mondo che ci circonda con spirito nuovo: lo spirito di chi \"viaggia per viaggiare e non per arrivare\". L'equipaggiamento deve essere proporzionato al numero di giorni di cammino e di persone che partecipano, privilegiando sempre la leggerezza dei materiali e la praticit\u00e0 degli attrezzi, a scapito di qualche comodit\u00e0 in pi\u00f9: Viveri, tende, zaini, sacchi a pelo e quanto serve per la \"sopravvivenza\" e per la costruzione di un rifugio per i pasti e per la notte.\nAccanto all'Hike di pattuglia, c'\u00e8 anche l'Hike Avventura, a carattere pi\u00f9 individuale (ma comunque organizzato per piccoli gruppi), cui partecipano solo i ragazzi pi\u00f9 grandi del Reparto che stanno per approdare in Compagnia. Pu\u00f2 anche essere fatto durante le ore notturne.\nRover.\nNel roverismo GEI come in quello AGESCI, l'hike \u00e8 un momento che coniuga strada, spiritualit\u00e0 ed avventura. Per la Compagnia l'hike e le attivit\u00e0 di servizio rappresentano la parte fondamentale del roverismo."}
{"id": "1275031", "revid": "79968", "url": "https://it.wikipedia.org/wiki?curid=1275031", "title": "Battaglia di Guinegate", "text": ""}
{"id": "1275032", "revid": "228587", "url": "https://it.wikipedia.org/wiki?curid=1275032", "title": "Battaglia di Melegnano", "text": ""}
{"id": "1275033", "revid": "124552062", "url": "https://it.wikipedia.org/wiki?curid=1275033", "title": "Quinto Cecilio Metello Numidico", "text": "Biografia.\nFiglio di Lucio Cecilio Metello Calvo e fratello di Lucio Cecilio Metello Dalmatico, Quinto era il rappresentante della fazione conservatrice del Senato Romano e fu acerrimo nemico di Gaio Mario.\nDa giovane fu mandato ad Atene e studi\u00f2 sotto Carneade; quando torn\u00f2 in patria era diventato un brillante oratore.\nIntraprese dunque la carriera politica. Fu questore nel 126, tribuno nel 121, edile nel 118, pretore nel 115 a.C.; l'anno successivo fu nominato governatore della Sicilia.\nEletto console nel 109 a.C. venne inviato dal Senato in Numidia, dove condusse tre spedizioni contro Giugurta. In quel frangente si accese la rivalit\u00e0 con Gaio Mario, sostenuto dai \"populares\". Dopo essere uscito vincitore dalla battaglia di Muthul torn\u00f2 a Roma, dove nel 106 a.C. celebr\u00f2 il trionfo e assunse il soprannome di Numidico. Nel 102 a.C. fu eletto censore insieme al cugino Gaio Cecilio Metello Caprario. Ricordato anche per avere provato a preservare l'istituto del matrimonio nella societ\u00e0 romana, tent\u00f2 di espellere dal Senato senza successo Lucio Appuleio Saturnino, che per vendetta lo costrinse a sottoscrivere la legge agraria promulgata da Gaio Mario in favore dei propri veterani, che egli, fortemente conservatore, avversava. \nPertanto nel 100 a.C. si esili\u00f2 volontariamente a Rodi, da cui fece ritorno nel 99 a.C. richiamato dalla reazione oligarchica contro Mario e anche grazie all'opera di suo figlio Quinto Cecilio Metello Pio, che proprio in quel frangente si guadagn\u00f2 il suo appellativo in virt\u00f9 della devozione al padre. \nMor\u00ec nel 91 a.C."}
{"id": "1275034", "revid": "136473", "url": "https://it.wikipedia.org/wiki?curid=1275034", "title": "MoveOn", "text": ""}
{"id": "1275035", "revid": "228587", "url": "https://it.wikipedia.org/wiki?curid=1275035", "title": "Indietro nel tempo", "text": "Indietro nel tempo (\"Time and Again\", 1970) \u00e8 un romanzo illustrato dello scrittore statunitense Jack Finney. Classificabile come romanzo di fantascienza, si inserisce nel filone dedicato ai viaggi nel tempo, costituendosi come uno dei capisaldi del genere.\n\"Indietro nel tempo\" ha avuto una grande fortuna di critica e di pubblico. Robert Redford ne ha acquistato i diritti per farne un film, mai realizzato. Nel 1995, poco prima di morire, Finney ha pubblicato il seguito del romanzo, intitolato \"From Time to Time\".\nIl libro \u00e8 corredato da foto e disegni che rappresentano vari aspetti della New York degli ultimi anni del XIX secolo, che nel testo si fingono scattate o realizzati dal protagonista.\nTrama.\nIl giovane grafico pubblicitario newyorkese Simon Morley viene coinvolto in un progetto segreto del governo degli Stati Uniti che mira a sperimentare la possibilit\u00e0 del viaggio nel tempo. Ispirandosi alle teorie di Albert Einstein, infatti, il dottor Danziger ha concepito un modo innovativo per andare nel passato, che non prevede l'uso di macchine di sorta. Simon accetta, anche perch\u00e9 la sua vita non \u00e8 particolarmente vivace: ha degli amici, una ragazza, ma prova una certa insoddisfazione esistenziale, e dunque aderisce completamente al progetto. Inizialmente destinato alla San Francisco del 1901, Simon chiede invece di poter andare nella New York del 1882: c'\u00e8 infatti un mistero, legato agli avi del patrigno della sua ragazza, che intende risolvere l\u00ec.\nDopo un lungo addestramento, finalmente Simon riesce a passare, e si ritrova nella New York del 1882: nel corso delle sue indagini, affitta una stanza in una casa privata, dove conosce una ragazza - Julie Charbonneau - di cui si innamora. Gli eventi, tuttavia, lo coinvolgono troppo, finch\u00e9 una notte - cercando di sfuggire alla polizia di New York, che per errore sta dando la caccia a lui e a Julie - Simon non riporta s\u00e9 e la ragazza nel XX secolo. Inizialmente, Simon medita di restarvi con Julie: quando tuttavia si rende conto degli orrori della nostra epoca (Julie, naturalmente, ignora l'esistenza della prima e della seconda guerra mondiale), decide di rimandarla indietro, rassegnandosi a non vederla pi\u00f9. Uno degli uomini coinvolti nel progetto, infatti, ha commesso delle alterazioni nel passato che hanno provocato la scomparsa, nella nostra epoca, di una persona: a causa di un paradosso temporale costui non \u00e8 mai nato, e Danziger - sconvolto da una simile conseguenza della sua invenzione - ha bloccato gli esperimenti.\nSimon scopre tuttavia che il governo non ha finanziato il progetto per scopi esclusivamente scientifici: grazie alle scoperte fatte dallo stesso Simon nel 1882, il governo degli Stati Uniti ha trovato il modo, alterando il passato, di far s\u00ec che Cuba diventasse - fin dalla fine dell'Ottocento - uno stato dell'Unione, impedendo cos\u00ec sul nascere la rivoluzione di Fidel Castro e i conseguenti problemi politici. Quando gli viene chiesto di compiere questa missione, Simon finge di accettare, ma - tornato nel 1882 - impedisce invece che i genitori di Danziger si conoscano: Danziger non nascer\u00e0 dunque mai, e il progetto non verr\u00e0 mai avviato. Ugualmente, Simon non potr\u00e0 pi\u00f9 tornare al XX secolo: ma nel corso dei suoi viaggi ha imparato ad apprezzare la societ\u00e0 meno consumistica e pi\u00f9 genuina dell'Ottocento, e in pi\u00f9 ha Julie; decide dunque di restare.\nIl viaggio nel tempo.\n\"Indietro nel tempo\" trae spunto da una riflessione di Einstein sulla relativit\u00e0 del tempo: il \"qui ed ora\" sarebbe una percezione soggettiva, mentre le varie epoche coesisterebbero e sarebbero potenzialmente accessibili l'una con l'altra. Precisi luoghi, rimasti inalterati tra le epoche, sarebbero dunque altrettanti \"passaggi\" in quanto coesistenti - identici - su diversi piani temporali: il viaggiatore nel tempo di Finney dovr\u00e0 dunque porsi in uno di questi luoghi (per Simon viene ricostruita perfettamente una stanza del Dakota Building, condominio newyorkese divenuto tristemente celebre nel 1980 perch\u00e9 l\u00ec abitava e l\u00ec di fronte vi venne ucciso John Lennon, ma altri personaggi del romanzo vengono collocati in aree analogamente inalterate, ed uno perfino in una guglia della Cattedrale di Notre-Dame per accedere alla Parigi del XIV secolo) e liberare la propria mente, attraverso l'autoipnosi, di ogni informazione relativa alla propria epoca. L'importante, infatti, \u00e8 convincersi di essere nell'epoca in cui si vuole andare, sentirla viva e pulsante: non a caso, l'addestramento di Simon consiste nell'imparare a vedere l'Ottocento, a percepire gli oggetti di quell'epoca non come anticaglie da museo ma come oggetti che un tempo avevano avuto una propria utilit\u00e0, visualizzare la realt\u00e0 come una persona dell'Ottocento avrebbe fatto. \nQuest'idea di viaggio nel tempo, che non prevede l'uso di nessuna macchina, consente a Finney di raggiungere effetti di singolare finezza e profondit\u00e0: l'Ottocento viene vissuto da Simon a livello fisico, visivo, tattile; Simon si stupisce, quando Julie non apprezza un ritratto che lui le ha fatto, prima di capire che il \"nostro\" modo di visualizzare un disegno anche da poche linee essenziali deriva da un'abitudine visuale consolidata a partire dalle avanguardie del primo Novecento, e Julie ha invece bisogno, per capire un'immagine, che questa sia ben definita e ombreggiata secondo lo stile della sua epoca. Ugualmente, Simon resta sorpreso quando vede Julia per la prima volta:\nFinney glissa sottilmente su molti dei \"clich\u00e9\" relativi al viaggio nel tempo: Simon non incontra nessun personaggio celebre (a parte l'ispettore Byrnes, realmente esistito), n\u00e9 interviene su alcun grande evento della storia. Anzi, a un certo punto - consultando lo scarno elenco telefonico della New York del 1882 - Simon si chiede ironicamente se non possa far visita a Herman Melville, ma poi si chiede cosa avrebbe potuto dirgli se non che \"Moby Dick\" gli era piaciuto. Allo stesso modo, Finney tratta con eleganza il tema dei paradossi temporali: al ritorno da ogni missione, i candidati elencano in ordine casuale una serie di informazioni che poi vengono controllate; se qualcosa risulta sbagliata, significa che il passato \u00e8 stato alterato. \u00c8 uno di questi errori a far decidere a Danziger di interrompere il progetto: Simon, alla fine del libro, decider\u00e0 deliberatamente - e col consenso di Danziger - di alterare il passato, per impedire che il governo degli Stati Uniti si serva del viaggio nel tempo a fini politici.\nIn \"From Time to Time\", seguito del libro, Simon scopre che \u00e8 impossibile compiere profonde alterazioni del passato: la \"corrente\" temporale \u00e8 troppo forte, e dunque qualsiasi tentativo di modificare la storia radicalmente sar\u00e0 sempre destinato al fallimento. Tale conclusione collima con le teorie einsteniane, e con quanto aveva detto Danziger in \"Indietro nel tempo\".\nAnalisi del libro.\nCon \"Indietro nel tempo\" Jack Finney non ha solo realizzato un capolavoro della fantascienza, per quanto di una fantascienza romantica e crepuscolare, ma anche un grande omaggio a un secolo - l'Ottocento - per cui Finney nutr\u00ec una profonda passione. \"Indietro nel tempo\" \u00e8 un libro animato da intensa nostalgia per un'epoca perduta, un'epoca avvertita come pi\u00f9 innocente e incontaminata della nostra. Allo stesso modo, il tema dell'amore di un uomo del XX secolo per una ragazza del XIX \u00e8 uno dei soggetti preferiti da Finney, scandagliato anche nel racconto \"The Love Letter\", che per\u00f2 - a differenza di \"Indietro nel tempo\" - non ha lieto fine.\nInfluenze cinematografiche.\nIl film \"Kate &amp; Leopold\", con Meg Ryan, riproponendo una storia d'amore ambientata a New York tra l'Ottocento e il XX secolo riprende temi simili a quelli di \"Indietro nel tempo\": i ruoli sono tuttavia ribaltati, essendo l'uomo che viene dal XIX secolo, e c'\u00e8 nel film una maggiore componente ironica.\nIl film del 1980 \"Ovunque nel tempo\" (\"Somewhere in Time\"), diretto da Jeannot Szwarc e tratto da un romanzo di Richard Matheson, omaggia Jack Finney nel personaggio del dott. Finney, che invia il protagonista nell'Ottocento con metodi simili a quelli descritti in \"Indietro nel tempo\"."}
{"id": "1275039", "revid": "1808769", "url": "https://it.wikipedia.org/wiki?curid=1275039", "title": "Ginosa", "text": "Ginosa (\"Gen\u00f3se\" in dialetto locale) \u00e8 un comune italiano di abitanti della provincia di Taranto in Puglia. Si erge sul primo gradino delle falde meridionali della Murgia tarantina, a 240\u00a0m s.l.m., e in passato ha fatto parte della Comunit\u00e0 Montana della Murgia Tarantina.\nGeografia fisica.\nGinosa, con una superficie di 190,06\u00a0km\u00b2 che comprende anche il litorale di Marina di Ginosa, \u00e8 l'ultimo comune della provincia jonica al confine con la Basilicata. Dista 52\u00a0km dal capoluogo di provincia, 20 da Matera, 7 da Laterza (TA), 11 da Montescaglioso (MT), 21 da Castellaneta (TA) e 29 da Bernalda (MT).\nL'ampio e diversificato agro spazia dalla gravina al mare, dalle pianure ai paesaggi di alta collina ai confini con il territorio di Matera e si estende alla murgia interrotta soltanto dalla zona Casale, fenditura della roccia calcarea di 3\u00a0km che circonda l'intero centro storico. In questi ambiti naturali si avvicendano vigneti e olivi. All'interno del suo territorio scorrono il Bradano e il Galaso.\nOrigini del nome.\nDiversi sono i pareri sull'etimologia. Ginosa, in origine \"Genusia\" (\u0393\u03b5\u03bd\u03bf\u03c5\u03c3\u03af\u03b1 in greco), si ritiene sia stata fondata dagli abitanti provenienti da \"Genusium\", l'odierna Cnosso dell'isola di Creta. Taluni studiosi tuttavia fanno risalire il suo nome alle genti provenienti dall'antica Illiria, dove scorre il fiume Genusus. L'ipotesi pi\u00f9 diffusa sul significato del nome parla di \"Genusium\" (da \"genus\" in latino e \"g\u00e8nos\" in greco), \"generatrice di popoli\". Tuttavia l'ipotesi pi\u00f9 accreditata (alla luce di alcuni frammenti di Sesto Frontino) farebbe derivare il nome Ginosa da \"Genusia\", in quanto le popolazioni locali erano devote al culto di Giano.\nStoria.\nGenusia (\u0393\u03b5\u03bd\u03bf\u03c5\u03c3\u03af\u03b1 in greco antico) fu un importante centro Peuceta (le cui origini risalgono a diversi secoli a.C.), il pi\u00f9 vicino alla citt\u00e0 di Taranto con cui a fasi alterne strinse relazioni commerciali, fino all'arrivo dei Romani che assorbirono gli Apuli nello stato unitario nascente e assoggettarono Taranto.\nIl ritrovamento di una tavoletta in bronzo, che si conserva nel Museo Nazionale di Napoli, rivela che Ginosa nel 394-395 dell'era volgare (sotto il II consolato di Onorio e il III di Arcadio), \u00e8 stata governata da un certo Flavio Successo Ornato.\nAltri vasi antichi rinvenuti a Ginosa raffigurano il Marchese Arditi, il Visconti e il Miani, il quale rilev\u00f2 sei delle \"fatiche di Ercole\". Questi vasi furono per un tempo esposti nel palazzo reale di Capodimonte, e poi trasportati al Museo Nazionale di Napoli.\nSubito dopo la met\u00e0 dell'XI secolo Ginosa diviene possedimento e roccaforte di Roberto il Guiscardo, come testimoniato anche dal Castello, edificato a iniziare da quel periodo per essere punto di controllo di tutto l'arco Jonico tarantino contro incursioni saracene.\nNel 1085 Ginosa entra a far parte della Contea di Lecce, per poi essere conquistata dai Sanseverini ed annessa al Principato di Taranto e fortificata da Manfredi, figlio di Federico II. In quel periodo Luigi Dei Conti Miani, in una \"Breve monografia di Ginosa\", ristampata nel 2002 ad opera di Carli Edizione, raccoglie alcuni documenti del tempo e le foto dei vari vasi antichi da lui rinvenuti.\nMorto Giovanni Antonio Orsini, ultimo principe di Taranto, nel 1463 il feudo di Ginosa passa al demanio, e il Re Ferdinando I lo dona a Pirro del Balzo che lo rifiuta. Il Re decide quindi di concederlo a suo figlio Federico, che ne stabilisce per la prima volta i confini.\nUna volta salito sul Trono di Napoli nel 1496, Federico dona il feudo ad Antonio Grisone, cui succede il nipote Antonio Enio nel 1515. Ginosa passa dunque ai Doria nel 1556, ai Grillo nel 1606, agli Spinola de Los Balbases Alcanices nel 1629. L'ultimo erede di questa famiglia lascia il feudo ginosino alla regina di Spagna, che ancora possiede una vasta tenuta nel territorio di Ginosa, attualmente sottoposto a bonifica. (Da \"La Provincia Del Jonio\" Notizie storico-geografiche con prefazione di S.E. On. Giovanni Cal\u00f2 Taranto Tipografia Lodeserto 1924).\nNel 1857 Ginosa viene colpita da un terremoto con epicentro in Basilicata che provoca la morte di 19 persone. Il podest\u00e0 Francesco Miani, accorso in aiuto dei feriti, viene premiato dal re Ferdinando II delle Due Sicilie con una medaglia al valore.\nSuccessivamente all'Unit\u00e0 d'Italia del 1861 Ginosa \u00e8 vittima di diversi episodi di brigantaggio, ad opera delle bande di Carmine Crocco, Rocco Chirichigno detto Coppolone e Antonio Locaso detto il Crapariello.\nIl 2 marzo 2011 la frazione Marina di Ginosa viene colpita da un'alluvione che provoca ingenti danni alle case, alle opere e alle strutture alberghiere. Le circa 400 famiglie residenti in contrada Marinella si vedono costrette a lasciare le proprie abitazioni dichiarate inagibili, per poi farvi gradualmente ritorno solo diversi mesi pi\u00f9 tardi.\nIl 7 e l'8 ottobre 2013, giorni della festa patronale cittadina, Ginosa viene colpita da una nuova violenta alluvione. Il nubifragio questa volta provoca quattro vittime, e distrugge le due arterie stradali principali del territorio, la statale verso Marina di Ginosa e la provinciale per Montescaglioso. L'amministrazione dichiara il lutto cittadino.\nArcheologia.\nArcheologia preistorica.\nNuove documentazioni paletnologiche, condotte dai ricercatori dell'Universit\u00e0 degli Studi di Bari, documentano un'insoluta, con lo studio di \"choppers \"(strumenti su ciottolo) e bifacciali amigdaloidi, registrando con questi ultimi la presenza di \"H. heidelbergensis\". Frequentazioni successive vengono datate tra i 55-39\u00a0000 anni fa del Paleolitico medio finale, con gli scavi paletnologici condotti dai ricercatori dell'Universit\u00e0 degli Studi di Siena presso il noto Riparo l'Oscurusciuto frequentato da \"H. neanderthalensis\". Scavi della Soprintendenza Archeologica della Puglia documentano la continuit\u00e0 abitativa delle gravine e l\u00ec dove sorge l'attuale centro abitato durante l'Et\u00e0 del bronzo medio e l'Et\u00e0 del ferro.\nArcheologia e storia.\nRinvenimenti archeologici sono attribuiti all'etnico dei Peuceti, a partire dal VI-V secolo a.C (evidenti sono i rinvenimenti in localit\u00e0 Follerato e Passo di Giacobbe). Noto nella letteratura archeologica \u00e8 il ceramografo apulo che va sotto il nome di Pittore di Ginosa, autore di pitture vascolari a figure rosse, attivo nel IV secolo a.C. (330-320 a.C.) opera il Maestro di Ginosa, orafo a cui sono attribuiti il diadema con \"nodo erculeo\" e una coppia di orecchini con disco e pendente conico, esposti attualmente tra gli ori del Museo Archeologico di Taranto.\nCon l'installazione delle vicine colonie greche di Taranto e Metaponto, la pianura ginosina divenne di dominio conteso dalle due grandi \"poleis\". Con l'avvento delle legioni romane l'altopiano ginosino si ellenizz\u00f2 anche etnicamente, questo principalmente per via delle due distruzioni che sub\u00ec Metaponto.\nFu \"oppidum\" romano come colonia militare. In epoca imperiale, nel 395 d.C., ottenne il riconoscimento di \"Municipium\" con \"decretum de patrocinio\" sotto i consoli Anicio E. Olibrio e Anicio Probino e il patronato del senatore Flavio.\nGinosa, in epoca romana, ebbe importanza per tre motivi:\nAl tramonto dell'Impero l'intera piana fu abbandonata sia perch\u00e9 le ville fortificate presenti non erano in grado di difendere questo ampio territorio dalle scorribande germaniche prima e saracene poi, sia perch\u00e9 la popolazione si era contratta per via delle carestie.\nLa popolazione si rifugi\u00f2 quindi nelle gravine, nacque cos\u00ec l'abitato che, influenzato dal cristianesimo, assorb\u00ec l'arte dell'affresco rupestre, commissionato ad artisti che hanno lasciato pregevoli affreschi di carattere bizantino, molti dei quali scomparsi per le intemperie, l'incuria e le razzie dei predoni. \nLa dominazione effimera bizantina fu definitivamente scacciata con l'avvento dei Normanni che per controllare la costa dagli assalti saraceni fecero costruite torri di avvistamento lungo il litorale.\nCon l'avvento normanno si instaur\u00f2 un regime feudatario, Ginosa divent\u00f2 un feudo di terza categoria e non riusc\u00ec mai a consolidare su di s\u00e9 una baronia stabile.\nCon il finire del Medioevo inizia il lento declino della civilt\u00e0 rupestre. La gente lentamente abbandona la gravina, in seguito al terremoto avvenuto il 16 dicembre del 1857, per spostarsi sulla collina dove sorge l'odierno abitato dall'architettura \"spontanea\", fatta di forme e dimensioni estremamente irregolari: delle case \"lamiate\" alle case \"soprane\" della zona Popolicchio. \u00c8 in questo momento storico che il \"vivere in grotta\" diviene, dal punto di vista sociale, un elemento discriminante.\nSimboli.\nLo stemma della Citt\u00e0 di Ginosa \u00e8 stato concesso con decreto del presidente della Repubblica del 3 ottobre 2005.\nMonumenti e luoghi d'interesse.\nIl principale monumento di Ginosa \u00e8 il Castello normanno, in zona orologio, fatto costruire nel 1080 da Roberto il Guiscardo per difendersi dalle incursioni saracene. Il castello di Ginosa originariamente era munito di tre torri merlate e di un ponte levatoio, elementi architettonici che furono demoliti nel XVI secolo, quando il comune ionico divenne baronia della potente famiglia Doria. Cos\u00ec il Castello acquis\u00ec l'aspetto di un grande palazzo che ancora oggi si erge poderoso a dominio di tutto l'antico abitato. Il Castello normanno compare anche nello stemma araldico che simboleggia il comune.\nSono inoltre da vedere:\nChiese rupestri.\nAll'interno del progetto \"Itinerari culturali del medioevo pugliese\" del Ministero dei beni culturali, sono state censite anche tutte le chiese rupestri che si trovano nel comune di Ginosa. Esse sono:\nSociet\u00e0.\nEvoluzione demografica.\nDal grafico possiamo notare l'imponente crescita demografica avutasi a Ginosa dalla costituzione del Regno d'Italia. Essa fu dovuta in un primo periodo principalmente all'affrancamento dal regime feudale dell'antico regime borbonico (con la conseguente crescita economica) e poi dalle bonifiche nel ventennio fascista, ulteriore motivo di crescita economica agricola.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nDal 1223 al 1233 il comune di Ginosa ha ospitato, negli edifici del Castello Normanno, un corso di studi dell'Universit\u00e0 dei PP. Benedettini di Montescaglioso.\nNel 2017 \u00e8 stato pubblicato il \"Vocabolario del dialetto ginosino\" scritto dalla prof.ssa Grazia Pollicoro e Nicola Facilla dell'associazione culturale \"La Jarv\u00ecne\".\nGastronomia\nGinosa vanta di una ricca e variegata gastronomia, tra cui la focaccia, il pane cotto nel forno a legna, le friselle, i panzerotti, la \"callaredd\" ossia un piatto di carne di pecora servito con cicorie, la squisita carne arrosto preparata dalle numerose rosticcerie presenti nel paese. La ricchezza culinaria, tramandata di generazione in generazione, deriva da un passato contadino del popolo ginosino, il quale ha saputo sfruttare al meglio i prodotti che la sua terra offre.\nCinema.\nNello scenario della gravina di Ginosa sono state girate diverse opere cinematografiche: \nGeografia antropica.\nFrazioni.\nMarina di Ginosa.\nLa frazione di Marina di Ginosa, a circa 25\u00a0km da Ginosa, \u00e8 una delle localit\u00e0 balneari maggiormente frequentate dell'arco ionico tarantino.\nInizialmente denominata \"Ginosa Scalo\" per la presenza della stazione ferroviaria, era da molti conosciuta come \"Venticinque\" per l'ubicazione al km 25 della ex SS\u00a0580 (e cio\u00e8 alla fine della stessa) in corrispondenza del casello ferroviario. Solo nel 1956 il Presidente della Repubblica Giovanni Gronchi attribu\u00ec alla borgata la denominazione ufficiale di \"Marina di Ginosa\".\nDai primi anni Novanta Marina di Ginosa registra un tessuto urbano pi\u00f9 esteso di Ginosa, e conta di una popolazione stabile di circa 6000 abitanti, che durante il periodo estivo arriva a superare le 100000 unit\u00e0.\nPer la qualit\u00e0 del suo mare e delle sue spiagge sabbiose la FEE le ha riconosciuto per 22 anni la Bandiera Blu (nel 1995, nel 1997 e nel 1998, poi dal 1999 al 2001, e poi ininterrottamente dal 2003 al 2014, e dal 2017 al 2020). Ha inoltre ricevuto, nella stagione estiva 2009 e nella stagione estiva 2020, le 3 Vele Blu di Legambiente.\nCaratteristica predominante delle spiagge di Marina di Ginosa \u00e8 la pineta di arbusti della macchia mediterranea, che incorniciano per chilometri tutto il litorale.\nLa festa patronale di Sant'Antonio da Padova si tiene il 12 e 13 giugno. Il mercato cittadino si svolge ogni venerd\u00ec mattina.\nMarina di Ginosa dispone di una stazione ferroviaria all'interno del paese e di una stazione meteorologica di Marina di Ginosa di riferimento per il servizio meteo dell'Aeronautica Militare e per l'Organizzazione Mondiale della Meteorologia.\nMarina di Ginosa \u00e8 stata gravemente colpita da un'alluvione durante la notte fra l'1 ed il 2 marzo 2011.\nEconomia.\nA partire dalla seconda met\u00e0 degli anni Ottanta l'economia ginosina, che precedentemente si basava quasi esclusivamente sull'agricoltura, ha avuto un notevole impulso. I piani economici di insediamento industriale hanno portato sul territorio l'industria dei divani Natuzzi, ed il gruppo di tessitura e filatura Miroglio che per\u00f2 ha chiuso il proprio stabilimento ginosino il 31 ottobre 2008.\nL'agricoltura, notevolmente modernizzata (meccanizzazione, impiego di fertilizzanti, irrigazione) riveste a tutt'oggi una importanza strategica: i prodotti principali sono il vino, l'olio extravergine d'oliva e l'uva da tavola, largamente commercializzata nel territorio nazionale ed europeo.\nSettore che ha conosciuto un forte sviluppo nei primi anni Novanta \u00e8 quello turistico su Marina di Ginosa, che ha portato all'ammodernamento degli impianti balneari, alla valorizzazione delle spiagge, del Parco Comunale e della pineta Regina, al rifacimento dell'intero percorso stradale che collega Ginosa a Marina di Ginosa, con il conseguente insediarsi sul territorio di villaggi turistici.\nInfrastrutture e trasporti.\nStrade.\nLa rete delle comunicazioni stradali e ferroviarie \u00e8 poco articolata. I collegamenti principali sono rappresentati da (vedi):\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale societ\u00e0 calcistica \u00e8 l\"Associazione Sportiva Dilettantistica Ginosa\", che attualmente milita nel campionato di Eccellenza pugliese.\nFondata il 9 marzo 1948 con il nome di \"A. S. Ginosa\" ma radiata tre anni dopo per inadempienze fiscali, nel 1954 si \u00e8 trasformata in \"Audacia Ginosa\" radiata a sua volta nel 1962 ed infine rifondata nel 1966 col nome attuale di \"A.S.D. Ginosa\".\nI colori sociali della compagine ginosina sono il bianco e l'azzurro. Il miglior risultato sportivo \u00e8 del 1982, quando la squadra ha conquistato la promozione nel Campionato Interregionale. La militanza nell'Interregionale \u00e8 durata un solo anno con il Ginosa che, pur avendo terminato al secondo posto il girone di andata del Campionato Interregionale 1982-1983, ha finito col retrocedere classificandosi penultima al termine della stagione.\nLa partita di maggior prestigio disputata dall'A.S. Ginosa \u00e8 l'amichevole con il allenato da Fabio Capello giocata il 23 ottobre 1997 all'Arena Civica di Milano.\nImpianti sportivi.\nLo Stadio Comunale Teresa Miani fu edificato nella seconda met\u00e0 degli anni sessanta ed \u00e8 intitolato alla proprietaria che ha donato al comune l'appezzamento di terreno sul quale \u00e8 stato costruito l'impianto.\nNel 2005 la struttura \u00e8 stata integralmente ricostruita e dotata di una gradinata, di una sala stampa e di una tribuna coperta da 3 800 posti complessivi. Dal 2012 l'impianto dispone di un fondo in erba sintetica."}
{"id": "1275042", "revid": "339392", "url": "https://it.wikipedia.org/wiki?curid=1275042", "title": "FK Daugava", "text": ""}
{"id": "1275044", "revid": "1714743", "url": "https://it.wikipedia.org/wiki?curid=1275044", "title": "Cleofe Malatesta", "text": "Biografia.\nNel 1418 papa Martino V venne in visita a Brescia, che all'epoca era corte di Pandolfo III Malatesta, accolto da tutti i membri pi\u00f9 importanti della famiglia romagnola. Tra loro era presente anche il vescovo di Brescia Pandolfo Malatesta, omonimo del signore cittadino suo cugino, nonch\u00e9 fratello di Cleofe. Tra gli argomenti discussi in quei giorni, vi fu anche il progetto del matrimonio della giovane con uno dei figli dell'imperatore bizantino.\nIl 19 gennaio 1420, and\u00f2 in sposa a Teodoro Paleologo, despota della Morea e figlio dell'imperatore bizantino Manuele II Paleologo (1390-1425).\nIn passato, lo storico Du Cange nella sua \"Historia Byzantina\" definiva Cleofe come figlia del Signore di Rimini, ma secondo gli studi genealogici attuali, ella discende proprio da Malatesta IV, Signore di Pesaro e Fano.\nDi certo sulla sua vita si sa che ebbe una figlia, Elena (1428-1458), che and\u00f2 in sposa a Giovanni II di Cipro (1418-1458). Dal matrimonio di Elena e Giovanni nacquero Carlotta e Cleofe II (morta in giovent\u00f9). Carlotta ebbe due mariti: il primo fu Giovanni di Portogallo (1433-1457) ed il secondo fu Luigi di Savoia, conte di Ginevra (1436-1482).\nCleofe mor\u00ec in circostanze misteriose nell'aprile del 1433. La sua morte fu commemorata con orazioni funebri di Basilio Bessarione, del medico Demetrio Pepagomeno, e in un \"Elogio\" di Gemisto Pletone.\nAlla corte bizantina di Mystras si dice che port\u00f2 uno stile pi\u00f9 italiano, come si legge ad esempio nei resti del palazzo, dotato di loggiati a tutto sesto. Una tomba scavata nella chiesa di Santa Sofia \u00e8 stata messa in possibile relazione con Cleofe, poich\u00e9 appartenuta a una donna con vestiti occidentali. I resti di un vestito quattrocentesco e di calzature sono esposti nel locale museo."}
{"id": "1275051", "revid": "116303119", "url": "https://it.wikipedia.org/wiki?curid=1275051", "title": "Annecy cin\u00e9ma italien", "text": "Annecy cin\u00e9ma italien \u00e8 un festival di film italiani che si tiene all'inizio dell'ottobre di ogni anno nella citt\u00e0 francese di Annecy. La prima edizione si svolse nel 1983.\nOltre al premio per il miglior film (Grand prix Annecy Cin\u00e9ma Italien) e per la migliore interpretazione maschile e femminile, la giuria assegna premi e menzioni speciali, e dal 1989 il \"Premio Sergio Leone\" a un autore emergente di cui il Festival vuole promuovere la conoscenza e la diffusione in Francia.\nCronologia.\n1985.\nGiuria.\nMarco Bellocchio, Tonino Guerra, Fran\u00e7oise Maupin, Simon Mizrahi, Francis Reusser, Andr\u00e9 T\u00e9chin\u00e9.\n1986.\nGiuria.\nWilly Hermann, Enrica-Maria Modugno, Gilbert Salachas, Helma Sanders Brahms, Simon Sismi\n1987.\nGiuria.\nRemo Forlani, Jean-Marie Drot, Jean-Charles Tacchella, Pierre Maillard, Piera Degli Esposti, Magali No\u00ebl\n1988.\nGiuria.\nSergio Leone, V\u00e9ra Belmont, Luc B\u00e9raud, Giulia Boschi, Claudio G. Fava, Christophe Klopfenstein, Jean Labb\u00e9\n1989.\nGiuria.\nLeonardo Benvenuti, Orazio Gavioli, Claude Goretta, Jean Lescure, G\u00e9rard Mordillat, Elena Sofia Ricci\n1990.\nGiuria.\nMonique Annaud, Laura Morante, Luciano Emmer, Stefano Rolando, Michel Soutter\n1991.\nGiuria.\nSuso Cecchi D'Amico, V\u00e9ra Belmont, Annie Girardot, Val\u00e9rie Kaprisky, Ernest Pignon-Ernest, Serge Toubiana\n1992.\nGiuria.\nMarushka Detmers, Marie Lafor\u00eat, Age, Jean-Marie Drot, Alberto Lattuada, Claude Sautet, Jacques Siclier\n1993.\nGiuria.\nGilles Jacob, Marthe Keller, Maria Schneider, Marco Bellocchio, Gianpiero Brunetta, Vincenzo Consolo\n1994.\nGiuria.\nGillo Pontecorvo, Guido Chiesa, Lina Nerli-Tavani, Mario Brenta, Freddy Buache, Max Gallo\n1995.\nGiuria.\nOrnella Muti, Andr\u00e9a Ferreol, Marcel Jullian, Rapha\u00eblle Billetdoux, Philippe De Broca, Agenore Incrocci\n1998.\nGiuria.\nPhilom\u00e8ne Esposito, Andr\u00e9 Asseo, Richard Boidin, Vincenzo Cerami, Maurizio Nichetti\n2000.\nGran Prix a Pasquale Scimeca per \"Placido Rizzotto\" nota: fonte https://www.cinemaitaliano.info/film/00097/festival/placido-rizzotto.html\n2004.\nFilm in competizione:\nPremi:\n2005.\nPresidente della 24 edizione del festival: Giuseppe Piccioni\nFilm in competizione:\nPremi:\n2006.\nPresidente della 24 edizione del festival: Antoine Santana\nFilm in competizione:\nPremi:\n2007.\nPresidente della 25 edizione del festival: Ettore Scola\nFilm in competizione:\nPremi:\n2008.\nPresidente della 26 edizione del festival: Jean Musitelli\nFilm in competizione:\nPremi:\n2009.\nPresidente della 27 edizione del festival: Irene Bignardi\nFilm in competizione:\nPremi:\n2010.\nPresidente della 28 edizione del festival: Anna Bonaiuto\nFilm in competizione:\nPremi:\n2011.\nPresidente della 29 edizione del festival: Marco Risi\nFilm in competizione:\nPremi:\n2012.\nPresidente della 30 edizione del festival: Pascal Thomas\nFilm in competizione:\nPremi:"}
{"id": "1275055", "revid": "1463849", "url": "https://it.wikipedia.org/wiki?curid=1275055", "title": "Pietro Antonio Coppola", "text": "Biografia.\nStudi\u00f2 la musica dapprima con il padre Giuseppe, maestro di cappella, poi per conseguire una migliore formazione intorno al 1815 si rec\u00f2 a Napoli ove fu allievo, presumibilmente, di Nicola Zingarelli, presso il Conservatorio della Piet\u00e0 dei Turchini (Conservatorio di Napoli).\nA 23 anni esord\u00ec come compositore drammatico con l'opera \"Il Figlio del bandito\", a Napoli, al teatro del Fondo, nel 1816.\nIl maggior successo l'ottenne con l'opera: \"Nina pazza per amore\" (a Roma, teatro Valle, febbraio 1835) che ebbe una grande popolarit\u00e0 e che entusiasm\u00f2 gli spettatori di tutti i principali teatri d'Europa. L'opera fece in breve tempo il giro d'Italia; ma la si diede a Vienna, a Berlino, a Parigi (nel teatro Italiano il 6 maggio 1854; nel 1839 era stata data, ridotta per la versione francese, col titolo di \"Eva\"), a Lisbona e, pi\u00f9 tardi, in Messico.\nCoppola, dal 1839 al 1842 e dal 1850 al 1871 visse a Lisbona in qualit\u00e0 di direttore di musica al teatro San Carlo e del teatro del conte Farrobo per il quale scrisse tre opere in portoghese ed una in francese. Nell'autunno del 1873 si stabil\u00ec in Catania dove assunse la direzione degli istituti musicali della citt\u00e0. Visse qui gli ultimi anni della sua vita."}
{"id": "1275056", "revid": "119173316", "url": "https://it.wikipedia.org/wiki?curid=1275056", "title": "Avis", "text": ""}
{"id": "1275060", "revid": "1543377", "url": "https://it.wikipedia.org/wiki?curid=1275060", "title": "Gens Aufidia", "text": "Gli Aufidii (o \"Alfidii\") formavano una \"gens\" plebea presente sulla scena della storia romana sin dal II secolo a.C. e salita a prominenza nella tarda Repubblica romana assurta al rango consolare e senatoriale; i \"cognomen\" tipici della gens Aufidia(Alfidia) erano Lurcone (\"Lurco\") e Oreste (\"Orestes\").\nIl primo rappresentante di rilievo della \"gens\" fu Gneo Aufidio Oreste, console nel 71 a.C. Questi, originariamente appartenente alla gens Aurelia, con il nome di Gneo Aurelio Oreste, fu adottato da Gneo Aufidio.\nGli \"Aufidii Victorini\", senatori, avevano una residenza a \"Pisaurum\", dove venne rinvenuto l\"Idolino di Pesaro\" nel 1530.\nLa particolarit\u00e0 di questo nomen sta nel fatto che si \u00e8 tramandato nei secoli inalterato nell'attuale cognome Alfidi, presente in Italia in Abruzzo (pi\u00f9 precisamente nella Marsica, uno dei maggiori luoghi di provenienza dell'antico nomen) e in alcune zone del Lazio, ma anche in zone molto circoscritte della Spagna centro-meridionale che furono a loro tempo sedi di consolati romani retti da consoli appartenenti a questa gens, e curiosamente in alcuni centri dell'Africa del Nord.\nSi ricordano soprattutto i senatori Alfidius Sabinus, Lucius Alfidius Herennanius ed Alfidius Valerius, che fu probabilmente il primo senatore di origine Marsa, oltre che valente militare. Famoso fu anche il tribuno della plebe Marcus Alfidius Lurco, che promulg\u00f2 la Lex Alfidia de ambitu, con la quale venivano punite le donazioni fatte dai candidati alla plebe, obbligando il candidato che avesse dato del denaro in cambio di voti a versare una multa di 3000 sesterzi l'anno vita natural durante.\nLasciarono un importante segno nella storia di Roma anche Gaius Alfidius Marcellus (senatore e console d'Asia nel 226), Gaius Alfidius Victorinus (senatore e console nel 155 e nel 183) e Marcus Alfidius Frontone(console nel 199).\nAlfidio Basso fu invece un grande storico dell'antica Roma, autore del famoso Bellum Germanicum. Delle sue opere si serv\u00ec Tacito per gli \"Annali\" e la \"Germania\".\nForse per\u00f2 la rappresentante pi\u00f9 famosa della gens fu Alfidia, figlia dello stesso Marcus Alfidius: essa infatti fu madre di Livia Drusilla e nonna dell'imperatore Tiberio. Livia Drusilla spos\u00f2 in effetti dapprima Tiberio Claudio Nerone (dal quale ebbe il futuro imperatore Tiberio) e successivamente l'Imperatore Augusto.\n\u00c8 inoltre presumibile che anche il filosofo e maestro alchimista arabo Alfidio, menzionato in diversi trattati di alchimia nel periodo medievale, sia un discendente di un console romano appartenente alla gens in questione.\nLo storico francese Nicolas Mathieu ha dedicato un interessante approfondimento all'argomento sulla rivista \"Les Annales de Bretagne\"."}
{"id": "1275062", "revid": "115620062", "url": "https://it.wikipedia.org/wiki?curid=1275062", "title": "Matin\u00e9e (programma televisivo)", "text": "Matin\u00e9e - La TV che si ascolta \u00e8 stato un programma televisivo di intrattenimento in onda su Rai 2 nelle estati 2006 e 2007. Il programma era in diretta e si potevano inviare degli SMS che venivano visualizzati in sovraimpressione.\nIl programma.\n\"Matin\u00e9e\" nasce con lo scopo di portare la radio in TV. Sostituisce il programma \"Piazza Grande\" nella pausa estiva. In entrambe le stagioni \u00e8 andata in onda dal luned\u00ec al venerd\u00ec dalle ore 11 alle ore 13.\nIl programma \u00e8 una sorta di contenitore che si occupa essenzialmente di musica (videoclip), si sofferma sulle news pi\u00f9 stravaganti e tratta vari argomenti di attualit\u00e0 oltre ad ospitare personaggi celebri sottoponendoli a delle interviste e, molto spesso, analizzando degli spezzoni di filmati che li riguardano.\nConduttori.\nNell'estate 2006 \u00e8 stato condotto da Max Giusti e Sabrina Nobile, mentre nell'estate 2007 da Giampiero Ingrassia (figlio dell'attore Ciccio) e da Rossella Brescia.\nCo-conduttori.\nIn ogni puntata vi era un collegamento con uno stabilimento balneare italiano, dove l'inviato Fabio Ferri organizzava degli sketch con i turisti, mentre Laura Barriales si occupava della rubrica \"artisti in vetrina\".\nIn studio troviamo anche il rapper G-Max, ideatore, con Enrico Solazzo, della sigla.\n\"Soir\u00e9e - L'altra faccia di Matin\u00e9e\".\nNel 2007 a \"Matin\u00e9e\" \u00e8 stato affiancato \"Soir\u00e9e - L'altra faccia di\" \"Matin\u00e9e\", un programma che si occupa dei medesimi argomenti del primo ma che va in onda nel preserale alle 19:00 (prima dal luned\u00ec al venerd\u00ec, poi anche la domenica). Anche questo programma \u00e8 in diretta ma non si possono inviare degli SMS.\nIl programma \u00e8 condotto da Nicola Savino e Flavia Cercato.\nQuesto programma ha creato alcune polemiche poich\u00e9 in molti sostengono che non sia in diretta come affermato dalla Rai. I sostenitori della polemica accusano il programma poich\u00e9:\nCome previsto dai creatori dei palinsesti ad agosto 2007 \"Soir\u00e9e\" viene cancellato dal palinsesto di Rai 2."}
{"id": "1275063", "revid": "101768", "url": "https://it.wikipedia.org/wiki?curid=1275063", "title": "Lago di Toblino", "text": "Il lago di Toblino (\"Tobliner See\" in Tedesco) \u00e8 un piccolo lago alpino di fondovalle situato in Trentino, circondato da un rigoglioso canneto e da una vegetazione particolarmente interessante. Il lago e l'area circostante sono stati dichiarati un biotopo per i suoi pregi naturalistici, sia botanici sia etologici, ed \u00e8 come tale tutelato dalla Provincia autonoma di Trento. La balneazione non \u00e8 vietata, ma la bassa temperatura dell'acqua e le forti correnti la sconsigliano fortemente.\nSi trova ad un'altitudine di 245 metri s.l.m. ed occupa la parte terminale della valle dei Laghi, non lontano da Trento e dai centri abitati di Padergnone, Sarche, Vezzano e Calavino.\nGenesi.\nIl lago si \u00e8 formato per sbarramento da parte di un conoide alluvionale creato dal fiume Sarca all'uscita della forra del Limar\u00f2. Si tratta di un bacino dalle dimensioni molto contenute; inoltre, dopo la costruzione della vicina centrale idrica di Santa Massenza, nel 1951, si \u00e8 innescato un processo di sedimentazione che, oltre a intorbidire leggermente le acque, ne sta lentamente diminuendo la profondit\u00e0.\nIl biotopo.\nIl lago si trova in una condizione singolare dal punto di vista climatico: mentre le montagne vicine manifestano le tipiche caratteristiche delle zone alpine, nel fondovalle l'azione del lago e i residui del clima mite gardesano consentono lo sviluppo di specie submediterranee o addirittura, in coltivazione, di specie mediterranee. \nPer questo motivo dal 1992 il biotopo Lago di Toblino \u00e8 tutelato. La delibera della giunta provinciale della Provincia Autonoma di Trento n. 16949/1992 ha istituito il biotopo e, sulla base dell'art. 5 L.P. 14/1986, prevede il divieto di entrare nella zona protetta con qualsiasi tipo di \u00a0mezzo di trasporto meccanico o animale; di abbandonare i sentieri ed aggirarsi nel biotopo al di \u00a0fuori di essi; di campeggiare; di balneazione; dell'uso di natanti; di sorvolo a \u00a0bassa quota e l'atterraggio di mezzi aerei di qualsiasi tipo.\nMonumenti e luoghi d'interesse.\nIl castello di Toblino.\nSulla mezzeria della riva nord del lago si trova un promontorio-penisola (un tempo isola formata da una frana rocciosa) su cui si erge Il castello di Toblino, originario del XII secolo ma ammodernato a partire dal Cinquecento da Bernardo Clesio prima e dai Madruzzo e dai Wolkenstein successivamente. In ottime condizioni, \u00e8 tuttora utilizzato come ristorante.\nSerenada a castel Toblin.\nCon questa barcarola trentina per coro maschile nel 1926 Luigi Pigarelli trionf\u00f2 ad un concorso di compositori per canti popolari. \u00c8 una delle pi\u00f9 celebri melodie del canto alpino, presente nel repertorio di numerosi cori di montagna. La versione universalmente pi\u00f9 nota \u00e8 quella del coro della SAT, per il quale lo stesso Pigarelli scriveva.\nLa sua caratteristica predominante \u00e8 la stessa dello stile di Pigarelli: sotto ad una melodia dolcissima ed apparentemente semplice si stende un'armonizzazione elegante ma delicata. Anche il testo, pure opera del magistrato-musicista trentino, ha questo doppio binario: un testo in trentino reale, parlato, e anche dai doppi sensi quasi ingenui (com'\u00e8 tipico della produzione musicale popolare), sagomato su un impianto poetico perfetto e percepibilissimo.\nIl punto di maggior genio \u00e8 raggiunto quando, nei due ritornelli, la tonalit\u00e0 muta una volta in sol minore e una volta in mi maggiore, seguendo la narrazione delle voci, uscendo per un attimo dagli schemi della tradizione popolare nella musica e nel testo con una squisita \"variatio\" colta."}
{"id": "1275064", "revid": "1516087", "url": "https://it.wikipedia.org/wiki?curid=1275064", "title": "Subprime", "text": "Subprime (Subprime lending), B-Paper, near-prime o second chance sono termini della lingua inglese che indicano quei prestiti che, nel contesto finanziario statunitense, vengono concessi ad un soggetto che non pu\u00f2 accedere ai tassi di interesse di mercato, in quanto ha avuto problemi pregressi nella sua storia di debitore.\nIl termine, in particolare il prefisso \"sub-\", fa riferimento alle condizioni inferiori a quelle ottimali del \"prime loan\", considerando il maggior grado di rischio del rapporto di obbligazione. Il termine \"subprime\" si riferisce ad un'ampia variet\u00e0 di strumenti di credito, quali i mutui \"subprime\", i prestiti d'auto \"subprime\", le carte di credito \"subprime\".\nStoria.\nDalla met\u00e0 degli anni novanta le banche americane cominciarono a concedere massicciamente mutui a clienti non meritevoli di fiducia creditizia, la successiva insolvenza di massa di questi mutuatari, per\u00f2 (aggravata dall'aumento dei tassi), ha contribuito in maniera determinante alla crisi finanziaria scoppiata 13 anni dopo. Secondo alcune tesi ci\u00f2 sarebbe stato favorito dalle politiche democratiche del governo Clinton ma l'argomento \u00e8 controverso. Dal 1998, il 25% dei mutui ipotecari concessi sono stati classificati come \"subprime\".\nIl credito \"subprime\" si \u00e8 evoluto quando domanda ed offerta si sono incontrate nel mercato. Con un ambiente economico in costante fluttuazione ed il debito dei consumatori in perenne crescita, i prestatori tradizionali sono diventati nel tempo pi\u00f9 cauti ed hanno abbandonato un grande numero di potenziali clienti. Statisticamente, circa il 25% della popolazione americana cade nella categoria \"subprime\" (punteggio di credito inferiore a 620). La maggior liquidit\u00e0 a disposizione delle famiglie contribu\u00ec, inoltre, alla bolla immobiliare, come, viceversa, la loro insolvenza obblig\u00f2 le banche a vendere forzatamente le case avute in garanzia, deprimendo, cos\u00ec, le quotazioni del mercato immobiliare.\nColoro che proponevano i mutui \"subprime\" negli Stati Uniti hanno sottolineato il ruolo che questo tipo creditizio ha nell'estendere l'accesso al mercato del credito a consumatori che altrimenti non l'avrebbero. Eppure gli oppositori hanno criticato l'industria del credito \"subprime\" per aver messo in atto pratiche predatorie, come l'aver accettato clienti che con ogni evidenza non avevano le risorse per soddisfare i termini dei contratti o aver portato le rate dei mutui a tasso variabile a un livello insostenibile per i redditi medi, senza consentire una rinegoziazione dei debiti o un allungamento della loro durata. Il credito \"subprime\" avrebbe garantito un diritto ad un accesso universale al credito, ma in modo non selettivo rispetto agli impieghi. Altre iniziative, come il microcredito alle imprese o prestiti d'onore agli studenti meno abbienti, consentono un accesso a queste categorie, ma privo di guadagni speculativi.\nQueste critiche sono aumentate notevolmente a partire dal 2006, in risposta alla crescente crisi dell'industria statunitense dei mutui ipotecari \"subprime\": centinaia di migliaia di debitori sono stati costretti all'insolvenza e per molte compagnie prestatrici \u00e8 stata presentata istanza di bancarotta. Parte delle potenziali sofferenze sono state ribaltate in crediti cartolari: obbligazioni \"garantite\" da mutui \"subprime\" ad alto rischio di insolvenza che gli istituti di credito hanno venduto ai risparmiatori, o collocato direttamente nei portafogli dei loro fondi di investimento. In questo modo, le perdite non sono evidenziate a bilancio, depennando i crediti inesigibili, e sono pagate dai risparmiatori. L'obbligazione, infatti, non \u00e8 un titolo a capitale garantito in caso di fallimento dell'emittente, e i titoli \"subprime\" non sono garantiti dalla propria banca di fiducia, ma dal mutuo a rischio di sofferenza: se il mutuo non \u00e8 pagato, non pagano interesse, e se \u00e8 dichiarata l'insolvenza, non sono pi\u00f9 cedibili, comportando la perdita del capitale.\nDescrizione.\nI prestiti \"subprime\" sono dunque prestiti rischiosi sia per i creditori sia per i debitori, vista la pericolosa combinazione di alti tassi di interesse, cattiva storia creditizia del debitore e situazioni finanziarie poco chiare o difficilmente documentabili, associate a coloro che hanno accesso a questo tipo di credito. Un'attivit\u00e0 \"subprime\" si qualifica prevalentemente per lo stato della parte debitrice. Un mutuo \"subprime\" \u00e8, per definizione, un mutuo concesso ad un soggetto che non poteva avere accesso ad un tasso pi\u00f9 favorevole nel mercato del credito.\nI debitori \"subprime\" hanno tipicamente un basso punteggio di credito e storie creditizie fatte di inadempienze, pignoramenti, fallimenti e ritardi. Poich\u00e9 i debitori \"subprime\" vengono considerati ad alto rischio di insolvenza, i prestiti \"subprime\" hanno tipicamente condizioni meno favorevoli degli altri tipi di credito. Queste condizioni includono tassi di interesse, parcelle e premi pi\u00f9 elevati.\nL'attivit\u00e0 di credito \"subprime\".\nNon c'\u00e8 un profilo di credito ufficiale che cataloga un mutuatario come \"subprime\", anche se negli Stati Uniti il termine viene usato convenzionalmente in riferimento a chi contrae un prestito avendo un \"punteggio di credito\" inferiore a 620. I prestiti \"subprime\" sono associati a garanzie basse o nulle dei debitori. Talora non sono chieste dagli istituti di credito; altre volte il cliente medio non \u00e8 in grado di fornirle.\nAlla concessione di crediti privi di garanzie contribuiscono diversi fattori: la libert\u00e0 di licenziamento e un mercato del lavoro flessibile che non consentono ai mutuatari di disporre di un reddito stabile e sicuro, il ricorso all'indebitamento per abitudini consumistiche ovvero per un reddito insufficiente per cui gli stessi beni dovrebbero garantire molteplici finanziamenti, una legislazione sfavorevole per i creditori in materia di recupero crediti, la presenza di coperture finanziarie dei rischi alternative alle garanzie fornite dal cliente.\nI prestatori \"subprime\".\nPer avere accesso a questo mercato in crescita, i prestatori si assumono il rischio associato all'attivit\u00e0 di credito nei confronti di debitori scarsamente affidabili, con un \"punteggio di credito\" basso o molto basso.\nSi crede che i prestiti \"subprime\" costituiscano un rischio addirittura maggiore per il prestatore, a causa delle suddette elevate caratteristiche di rischio della controparte.\nI prestatori usano diversi metodi per coprire questi rischi: in molti prestiti \"subprime\", il rischio viene coperto con un tasso di interesse pi\u00f9 alto; per quanto riguarda le carte di credito \"subprime\", ai possessori vengono addebitate tariffe di mora pi\u00f9 elevate, in aggiunta a varie tariffe annuali. Inoltre, a differenza delle carte di credito Prime, non viene dato generalmente ai clienti un intervallo temporale di \"tolleranza\", in cui i pagamenti possono essere ancora effettuati senza conseguenze, nonostante la scadenza. Una volta addebitate sul conto, le tariffe di mora possono anche spingere il credito oltre il limite previsto, e sfociare in ulteriori penali. Tutto ci\u00f2 determina introiti pi\u00f9 elevati per i prestatori, in una sorta di circolo vizioso.\nI debitori \"subprime\".\nIl \"subprime\" d\u00e0 a coloro che contraggono un prestito l'opportunit\u00e0 di avere accesso al credito. Costoro usano questo credito concesso per acquistare abitazioni, oppure per finanziare altre forme di spesa, come l'acquisto di un'automobile, la ristrutturazione della casa, o persino rimborsare una carta di credito ad alti interessi. Ad ogni modo, a causa dell'elevato profilo di rischio dei clienti \"subprime\", il costo di questo accesso al credito \u00e8 un tasso di interesse pi\u00f9 elevato.\nGeneralmente, coloro che contraggono un prestito \"subprime\" presentano una variet\u00e0 di caratteristiche peculiari di rischio, tra le quali:\nCredito \"subprime\".\nMutui ipotecari \"subprime\".\nCome per il credito \"subprime\", anche i mutui ipotecari \"subprime\" vengono cos\u00ec definiti in base al tipo di consumatore al quale vengono accordati. Stando alla linea guida del Dipartimento del Tesoro Americano, \"i debitori \"subprime\" hanno tipicamente una storia creditizia che include insolvenze, o addirittura problemi pi\u00f9 gravi, come avvisi di garanzia, pignoramenti, e bancarotta. Tipicamente hanno anche una bassa capacit\u00e0 di rimborso, cos\u00ec come essa viene misurata dai punteggi di credito e dal rapporto debiti/reddito, o da altri criteri che riescono a supplire un profilo di credito incompleto\".\nGeneralmente, i mutuatari \"subprime\" hanno bassi redditi od un punteggio di credito al di sotto di 620, in una scala che va da 300 a 850. I mutui \"subprime\" hanno un pi\u00f9 alto tasso di insolvenza dei mutui prime e il loro prezzo dipende dal rischio che il mutuante si assume.\nNonostante la maggior parte dei mutui per la casa non rientri in questa categoria, i mutui \"subprime\" hanno proliferato a partire dai primi anni del XXI secolo. John Lonski, economista di Moody's, afferma che all'incirca il 21% dei mutui contratti dal 2004 al 2006 si sono classificati come \"subprime\", mentre dal 1996 al 2004 la percentuale si assestava al 9%. Negli Stati Uniti i mutui \"subprime\" raccoglievano un importo totale di 600 miliardi di dollari nel 2006, capitalizzando circa un quinto sul totale del mercato statunitense dei mutui per la casa.\nCi sono molti tipi differenti di mutui \"subprime\", tra i quali:\nTra i prestatori \"subprime\" la popolarit\u00e0 dell'ultimo mutuo descritto \u00e8 cresciuta rapidamente a partire dagli anni 90. Al suo interno vengono infatti inclusi i mutui \"2-28\", che offrono un tasso di interesse iniziale basso che resta fisso per due anni, dopo di che il piano di ammortamento viene ricompilato con un tasso di interesse pi\u00f9 elevato per la vita residua del mutuo, in questo caso 28 anni. Quest'ultimo tasso \u00e8 tipicamente agganciato ad un indice (ad esempio, 5% sopra il LIBOR a scadenza annuale).\nCarte di credito \"subprime\".\nA partire dagli anni 90, le compagnie di carte di credito hanno iniziato ad offrire le carte di credito \"subprime\" a quei debitori con un basso punteggio di credito ed un passato di insolvenze, pignoramenti o bancarotta. Spesso queste carte iniziano con bassi limiti di credito, accompagnati da tariffe estremamente alte e tassi di interesse che possono essere anche superiori al 30%.\nRecentemente, a partire dal 2007, sono emerse nel mercato nuove carte di credito \"subprime\". Il mercato stesso \u00e8 diventato pi\u00f9 concorrenziale e gli istituti di credito sono stati costretti a rendere le loro offerte pi\u00f9 appetibili per i consumatori.\nOra, difatti, gli interessi per le carte di credito \"subprime\" partono dal 9,9%, anche se in molti casi compiono escursioni oltre il 24%.\nResta il fatto che le carte di credito \"subprime\" possono anche aiutare a migliorare bassi punteggi di credito, nel caso in cui le pendenze vengano saldate regolarmente. I report positivi vengono compilati di solito entro 90 giorni dalle agenzie di credito.\nCritiche al credito \"subprime\".\nI mercati dei capitali operano sulla base del postulato che ad un determinato rischio deve essere associato un dato premio: gli investitori che si assumono il rischio comprando, ad esempio, azioni, si aspettano un tasso di rendimento pi\u00f9 elevato di quanto non si aspettino gli investitori che comprano Titoli di Stato a basso rischio. Lo stesso avviene per i mutui e i prestiti in generale. Concedere un credito \"subprime\" rappresenta un investimento pi\u00f9 rischioso, dunque i prestatori applicano un pi\u00f9 alto tasso di interesse di quanto non farebbero in presenza di un debitore solido ed affidabile.\nSecondo Alan Greenspan, \u00e8 stata l'eccessiva cartolarizzazione dei mutui \"subprime\" americani a dare il via all'attuale crisi di solvibilit\u00e0 delle banche. La vicenda dei mutui \"subprime\" ha aperto una falla enorme nell'attuale modello del capitalismo che riserva alle sole banche ed altre istituzioni finanziarie minori la funzione creditizia. Seguendo gli insegnamenti di Milton Friedman un nuovo modello di capitalismo dovrebbe prevedere l'eliminazione della riserva posta dall'intervento statale e la liberalizzazione della funzione creditizia.\nLa crisi statunitense dei mutui \"subprime\".\nA partire dalla fine del 2006, l'industria statunitense dei mutui \"subprime\" \u00e8 entrata in quella che molti osservatori hanno definito una \"catastrofe\". Un'ascesa vertiginosa nel tasso di insolvenza di mutui \"subprime\" ha costretto decine di agenzie di credito al fallimento o alla bancarotta; in primis la New Century Financial Corporation, precedentemente il secondo prestatore \"subprime\" della nazione. Il fallimento di queste compagnie ha provocato il collasso dei prezzi delle loro azioni, in un mercato che capitalizza 6.500 miliardi di dollari, minacciando pi\u00f9 ampi effetti sul settore abitativo americano e persino sull'intera economia USA. La crisi ha ricevuto un'attenzione considerevole dai media USA e dal legislatore americano, nella prima met\u00e0 del 2007 e nel settembre 2008."}
{"id": "1275066", "revid": "124106376", "url": "https://it.wikipedia.org/wiki?curid=1275066", "title": "Actinia equina", "text": "Actinia equina (), comunemente nota come pomodoro di mare, \u00e8 un cnidario antozoo della famiglia Actiniidae, che abita la zona intertidale, fino a pochi metri di profondit\u00e0.\nDescrizione.\n\u00c8 un'anemone di mare di piccole dimensioni (3-9 centimetri), di colore dal rosso vivo al rosso brunastro, munita di tentacoli urticanti, talvolta di colorazione pi\u00f9 chiara.\nIl corpo \u00e8 cilindrico ed ha alla base un disco pedale pi\u00f9 ampio del tronco sovrastante. L'apertura boccale \u00e8 circondata da circa 200 tentacoli piuttosto corti.\nDurante la bassa marea spesso rimane al di fuori dell'acqua, assumendo l'aspetto di una piccola pallina, o di un pomodoro, da qui il nome, di aspetto gelatinoso con un incavo al centro. Quando \u00e8 completamente immersa estroflette i suoi tentacoli e assume una forma simile a quella di un fiore.\nBiologia.\nVive ancorata alle rocce, ma \u00e8 in grado di spostarsi, seppur molto lentamente, scivolando sul disco pedale.\nHa una forte resistenza alle sollecitazioni esterne, grazie anche alla sua capacit\u00e0 di resistere senza acqua e ad alte temperature per molte ore.\nAlimentazione.\n\u00c8 una specie carnivora; si nutre di molluschi, crostacei e piccoli pesci che cattura con i suoi tentacoli, provvisti di cellule urticanti che paralizzano le prede.\nRiproduzione.\nDi regola si riproduce per accoppiamento tra esemplari di sesso differente, ma pu\u00f2 anche riprodursi asessualmente per scissione.\nDistribuzione e habitat.\nPressoch\u00e9 cosmopolita, vive nella zona intertidale dei mari dell'area temperata, dall'Atlantico all'Indo-Pacifico.\nComune nel mar Mediterraneo ove popola gli scogli costieri e i \"trottoir\" a vermeti.\nAcquariofilia.\nSpecie robusta ed estremamente adattabile, si presta ad essere allevata facilmente in acquario."}
{"id": "1275070", "revid": "130040", "url": "https://it.wikipedia.org/wiki?curid=1275070", "title": "Borrell II di Barcelona", "text": ""}
{"id": "1275076", "revid": "1543377", "url": "https://it.wikipedia.org/wiki?curid=1275076", "title": "Wim Suurbier", "text": "Fu una delle pedine fondamentali del calcio totale espresso dall' e dalla nazionale olandese di Rinus Michels che rivoluzionarono la storia del calcio tra la seconda met\u00e0 degli anni 1960 e la prima met\u00e0 degli anni 1970. Con il club dei \"Lancieri\" vinse sette campionati olandesi, tre coppe dei Campioni, una supercoppa Europea, quattro coppe d'Olanda e una Coppa Intercontinentale. Con la nazionale \"clockwork orange\" fu due volte vice-campione del mondo. La sua carriera di allenatore si svolse soprattutto negli Stati Uniti, senza risultati di rilievo.\nBiografia.\nNato nel 1945 a Eindhoven, poco dopo si trasfer\u00ec con la famiglia ad Amsterdam. In giovane et\u00e0 morirono entrambi i suoi genitori. Di carattere particolarmente allegro, furono proverbiali gli scherzi che faceva assieme a Ruud Krol, mettendo soggezione ai giocatori pi\u00f9 giovani. Era benvoluto dai compagni e in particolare era molto amico di Johan Cruijff, che spesso and\u00f2 a trovare a Barcellona a fine carriera. Spos\u00f2 in prime nozze Maja Verkaart, dalla quale ebbe la figlia Melissa; dopo il divorzio avvenuto negli anni settanta, i due rimasero in buoni rapporti.\nAmava l'alcol, le donne e la vita notturna, ma si faceva sempre trovare pronto per le partite e gli allenamenti. Verso fine carriera negli Stati Uniti, dove rimase per molti anni, strinse amicizia con il compagno di squadra George Best, lavor\u00f2 come barista nel suo locale di Hermosa Beach e assieme si diedero spesso ai festeggiamenti. Con il declino del calcio negli USA, una serie di investimenti sbagliati e le spese eccessive della moglie americana, sposata in seconde nozze, Suurbier si trov\u00f2 in gravi ristrettezze economiche ma rifiut\u00f2 gli aiuti offertigli da amici ed estimatori e si adatt\u00f2 a fare diversi tipi di lavori, anche quelli umili e mal pagati.\nTornato in Olanda pass\u00f2 in solitudine gli ultimi anni di vita nel suo appartamento di Amstelveen, dove a fine aprile del 2020 fu trovato dall'ex moglie Maja in fin di vita a causa di un'emorragia cerebrale. Rimase in rianimazione al VU Medical Center di Amsterdam i mesi successivi fino a quando mor\u00ec il 12 luglio 2020.\nCaratteristiche tecniche.\nDopo aver cominciato a giocare come ala di attacco, ruolo in cui segn\u00f2 anche diverse reti, nelle giovanili dell'Ajax fu spostato a terzino destro, senza rinunciare alle sue discese sulla fascia. Si rivel\u00f2 subito molto efficace in questa nuova posizione, diventando cos\u00ec il primo difensore moderno del calcio olandese. Acquis\u00ec maggiore personalit\u00e0 con l'arrivo ad Amsterdam nel 1965 dell'allenatore Rinus Michels, diventando pi\u00f9 pericoloso nelle folate offensive e controllando meglio il proprio gioco. Fu uno dei primi terzini destri fluidificanti, nel periodo in cui l'evoluzione del calcio aveva portato a spingere sulla fascia solo il terzino sinistro, mentre quello destro era destinato a compiti di marcatura. Qualche anno prima si era contraddistinto come terzino destro che si spingeva all'attacco il due volte campione del mondo brasiliano Djalma Santos, ma era stato un caso isolato dettato soprattutto dalla sua tecnica raffinata.\nSuurbier non era invece particolarmente dotato dal punto di vista tecnico, ma era considerato uno dei migliori interpreti del suo ruolo; Ruud Krol, di 4 anni pi\u00f9 giovane, fu integrato in prima squadra qualche anno dopo e pur essendo destro naturale dovette reinventarsi terzino sinistro per la presenza di Suurbier sulla destra. Formarono nell'Ajax e in nazionale una grande coppia di cursori sulle fasce, liberi di attaccare per creare superiorit\u00e0 numerica senza essere costretti ad affannosi recuperi, scambiandosi i ruoli con gli esterni di centrocampo e attacco, secondo la filosofia del calcio totale imposta da Michels. Grazie agli insegnamenti del grande tecnico olandese, Suurbier e i compagni di squadra stupirono il mondo anche applicando sistematicamente e con grande profitto le rivoluzionarie tattiche del pressing e del fuorigioco.\nSuurbier giocava in modo semplice, sapeva sempre con esattezza la posizione da tenere in campo e quello che doveva fare. Intransigente e duro come difensore, ruvido nei contrasti, era considerato un maestro nel neutralizzare l'avversario diretto. Si fece apprezzare in fase offensiva con i suoi cross precisi, fornendo molti assist ed esercitando pressione sulla difesa avversaria. Tra i suoi cross pi\u00f9 memorabili vi \u00e8 quello che permise a Cruijff di segnare il gol di apertura nella finale della Coppa dei Campioni 1971-1972 vinta 2-0 contro l'. Confinato sulla fascia e abbastanza impreciso nel tiro in porta, raramente arrivava alla conclusione e nei tanti anni trascorsi all'Ajax realizz\u00f2 in totale 19 gol. Era considerato il re dei burloni tra i calciatori olandesi e creava allegria nello spogliatoio, ma si trasformava in campo, dove era irremovibile, consapevole delle proprie doti, aveva padronanza del gioco, grande carattere e autocontrollo.\nCarriera.\nGiocatore.\nClub.\nInizi.\nPrima di entrare nell'Ajax fu nelle giovanili dell'AVV Amstel, societ\u00e0 amatoriale dove giocava Piet Keizer, cinque anni pi\u00f9 vecchio di Suurbier, con il quale si sarebbe ritrovato qualche anno dopo nell'Ajax. Fu scoperto dagli osservatori dell'Ajax durante una partita in cui segn\u00f2 tre reti contro una selezione giovanile cittadina, e subito fu acquistato dal grande club per 3.000 fiorini.\nAjax.\nGrazie alla sua velocit\u00e0 che dava profondit\u00e0 al gioco e alle reti che segnava giunse all'Ajax come attaccante, fu l'allenatore delle giovanili Jany van der Veen a intravederne le potenzialit\u00e0 come terzino fluidificante e lo spost\u00f2 a terzino destro. In questo nuovo ruolo forn\u00ec subito grandi prestazioni e non l'avrebbe pi\u00f9 cambiato per tutta la carriera. Fece il suo debutto in prima squadra nel campionato olandese il 5 gennaio 1964, pochi giorni prima del 19\u00ba compleanno. Nella stagione di esordio fu impiegato solo in 2 partite di campionato e una di coppa, mentre l'anno dopo disput\u00f2 24 partite di campionato.\nL'Ajax stava passando un periodo di crisi e in quelle prime due stagioni con i \"Lancieri\" Suurbier non vinse alcun titolo. Fu comunque il periodo in cui entr\u00f2 in squadra Johan Cruijff, di due anni pi\u00f9 giovane, destinato a diventare il leader dell'Ajax e della nazionale nonch\u00e9 uno dei migliori calciatori di tutti i tempi. Per il campionato 1965-1966 fu ingaggiato l'allenatore Rinus Michels e fu la svolta per la squadra e per lo stesso Suurbier, che con il nuovo tecnico fece grandi progressi e fu definitivamente promosso titolare. Quell'anno l'Ajax torn\u00f2 a vincere il campionato dopo 6 anni di attesa e fu il primo di tre titoli consecutivi, arriv\u00f2 inoltre ai quarti di finale della Coppa dei Campioni 1966-1967 e si aggiudic\u00f2 la Coppa d'Olanda nella stessa stagione. Nel 1969 la squadra giunse in finale della Coppa dei Campioni, persa 4-1 contro il .\nFurono gli inizi del periodo pi\u00f9 vincente nella storia dell'Ajax, che vide Suurbier titolare fino a quando lasci\u00f2 la squadra nel 1977. Nelle 14 stagioni di militanza nel club della capitale vinse 7 volte l'Eredivisie, tre coppe dei Campioni, una supercoppa Europea, quattro coppe d'Olanda e una Coppa Intercontinentale. L'Ajax si era inoltre aggiudicata contro il Rangers Glasgow quella che doveva essere la prima edizione della Supercoppa Europea, non riconosciuta dall'UEFA per la squalifica che aveva subito il Rangers prima dell'incontro.\nDopo l'ultimo campionato vinto nell'Eredivisie 1976-1977, Suurbier gioc\u00f2 la prima parte della stagione successiva con i \"Lancieri\" e in ottobre lasci\u00f2 il club quando aveva 32 anni ed era ancora titolare della nazionale; aveva segnato 19 reti in 509 gare ufficiali, che lo piazzano al secondo posto nel record di presenze tra i calciatori del club alle spalle del compagno di squadra Sjaak Swart, che ne disput\u00f2 603.\nSchalke e Metz.\nIl 29 ottobre 1977 debutt\u00f2 nella Bundesliga tedesca nelle file del suo nuovo club, lo . Il suo contributo in quello scorcio di stagione che rimaneva fu limitato a 12 gare di campionato, nel quale la squadra chiuse al 9\u00ba posto, e 3 di Coppa di Germania. Per l'annata successiva si accas\u00f2 al , squadra militante nel massimo campionato francese. Fu impiegato in 24 delle 38 gare di campionato e contribu\u00ec al 5\u00ba posto finale della squadra, che dovette cedere al per la differenza reti l'ultimo posto disponibile per la Coppa UEFA. Abituato alla difesa a zona, sia allo Schalke che al Metz non si trov\u00f2 a proprio agio, costretto a marcare a uomo l'ala avversaria senza concedersi troppe incursioni in attacco come faceva nell'Ajax.\nFine carriera negli Stati Uniti.\nDopo le brevi esperienze tedesca e francese Suurbier si trasfer\u00ec negli Stati Uniti dove, salvo alcune parentesi, sarebbe rimasto a vivere per molti anni. Nel 1979 fu ingaggiato dagli ambiziosi militanti nel massimo campionato del Nordamerica, che quello stesso anno fecero arrivare anche Johan Cruijff e l'allenatore Rinus Michels. Gli Aztecs furono eliminati in semifinale dei playoff dai , che si sarebbero aggiudicati il campionato. Cruijff se ne and\u00f2 a fine stagione mentre Suurbier fu di nuovo eliminato in semifinale nella North American Soccer League 1980. Al termine della stagione fu ceduto in prestito per alcuni mesi allo , tornando cos\u00ec per l'ultima volta nella Eredivisie anche se solo per 11 partite. Si present\u00f2 quindi al via della North American Soccer League 1981 con gli Aztecs che sarebbero stati eliminati negli ottavi di finale dei playoff. Fu l'ultima stagione nella massima serie del club, che si sarebbe sciolto negli anni successivi. Nei tre anni a Los Angeles Suurbier disput\u00f2 un totale di 73 incontri segnando 3 reti.\nPrima di iniziare la nuova stagione americana gioc\u00f2 due mesi a Hong Kong con i Tung Sing. Al ritorno entr\u00f2 a far parte di un'altra compagine californiana, i San Jose Earthquakes, che nello stesso periodo pose sotto contratto George Best. Quell'anno gli Earthquakes non riuscirono ad accedere ai playoff della North American Soccer League 1982 e l'anno dopo la franchigia prese il nome Golden Bay Earthquakes, Suurbier ne divenne vice-allenatore, rimanendo a disposizione per un eventuale impiego come giocatore solo in caso di emergenza. Riprese a giocare nel 1984 con i Tulsa Roughnecks come allenatore-giocatore, passando quindi l'anno successivo agli Houston Dynamos. Nel 1986 fu allenatore-giocatore dei Los Angeles Heat, militanti nella Western Soccer League, e in autunno divenne assistente allenatore-giocatore per la stagione indoor dei Tampa Bay Rowdies, con i quali chiuse la carriera di calciatore nel 1987 all'et\u00e0 di 42 anni.\nNazionale.\nFu un giocatore chiave anche per la nazionale olandese, nella quale debutt\u00f2 il 6 novembre 1966 nell'amichevole persa ad Amsterdam contro la . Era gi\u00e0 stato convocato dal C.T. Georg Ke\u00dfler due mesi prima ma era stato tenuto in panchina. Segn\u00f2 il primo gol per gli \"Oranje\" nel maggio successivo nella gara valida per le qualificazioni al persa 2-1 a Budapest contro l'. Furono proprio gli ungheresi a qualificarsi e a eliminare i Paesi Bassi, che anche al e al non si qualificarono per le fasi finali nonostante i successi in Europa delle loro squadre di club. Ci riuscirono nel , anche grazie alla controversa decisione dell'arbitro sovietico Kazakov, che nella partita contro il , decisiva per la qualificazione, annull\u00f2 un gol regolare negli ultimi minuti ai belgi, i quali terminarono cos\u00ec il girone a pari punti con i Paesi Bassi ma furono eliminati per differenza reti. Gli olandesi tornarono cos\u00ec a partecipare alla fase finale di un mondiale a distanza di 36 anni dall'ultima apparizione.\nNel corso del mondiale tedesco del 1974, Suurbier fu titolare in tutte le partite e si mise in mostra soprattutto nella gara valevole per la seconda fase a gironi vinta 2-0 contro i campioni uscenti del , che fu decisiva per l'accesso alla finale; i brasiliani si erano resi conto della superiorit\u00e0 olandese e avevano trasformato l'incontro in una battaglia ma Suurbier non si fece intimidire, e con le sue qualit\u00e0 di combattente fu di esempio per i compagni di squadra. Il torneo segn\u00f2 la definitiva consacrazione del calcio totale di Rinus Michels, che era stato chiamato alla guida dell'Olanda pochi mesi prima della manifestazione; gli \"Oranje\" dominarono quasi tutti gli incontri disputati fino alla finale di Monaco, dove furono sconfitti 2-1 dai padroni di casa della Germania Ovest.\nRimase titolare anche nel quadriennio successivo, contribuendo al terzo posto nel in cui gli olandesi, condizionati dalle polemiche tra Cruijff e Willem van Hanegem, persero in semifinale 3-1 dopo i tempi supplementari con la , che si sarebbe aggiudicata il titolo, e vinsero la finale per il terzo posto 3-2, ancora ai supplementari, contro i padroni di casa della .\nPrese parte a 4 dei 6 incontri di qualificazione al , al quale i Paesi Bassi parteciparono sotto la guida di Ernst Happel confermando il secondo posto di 4 anni prima nonostante l'assenza di Cruijff, che aveva lasciato la nazionale da pochi mesi. Nella prima fase del \"Mundial\" argentino gli olandesi stentarono e passarono il turno come secondi del gruppo nonostante la sconfitta all'ultima giornata con la , che termin\u00f2 a pari punti ma fu eliminata per la differenza reti. Suurbier aveva giocato tutti e tre gli incontri e fu lasciato in panchina per i tre della seconda fase, nella quale i Paesi Bassi si qualificarono per la finale del 25 giugno 1978 a Buenos Aires contro i padroni di casa dell'. Rimase in panchina nel primo tempo e fu inserito nel secondo tempo della finale sul risultato di 1-0 per i sudamericani, gli \"Oranje\" trovarono il pari e a pochi istanti dalla fine dei tempi regolamentari Rensenbrink colp\u00ec un palo; l'incontro fu poi vinto dagli argentini per 3-1 ai supplementari. Fu l'ultima partita in nazionale del trentatreenne Suurbier, che collezion\u00f2 in totale 60 presenze mettendo a segno 3 reti.\nAllenatore.\nNegli Stati Uniti.\nNel 1983, Suurbier inizi\u00f2 la nuova carriera come assistente allenatore dei Golden Bay Earthquakes. Nel 1984 fu ingaggiato per la prima volta come allenatore dai Tulsa Roughnecks, chiudendo l'annata con 10 vittorie e 14 sconfitte. Nel 1986 pass\u00f2 ai Los Angeles Heat, militanti nella Western Soccer League. Nell'autunno dello stesso anno divenne allenatore-giocatore dei Tampa Bay Rowdies appena entrati nella American Indoor Soccer Association. Per la stagione 1988 sedette sulla panchina dei Fort Lauderdale Strikers, e rassegn\u00f2 le dimissioni nel gennaio 1989. Il mese dopo fu nominato allenatore dei Miami Sharks, ma venne esonerato dopo 3 sconfitte nelle prime 5 partite di campionato.\nNel 1990 fece nuovamente ritorno per un breve periodo nei Paesi Bassi per allenare i dilettanti del VV Hekelingen, ma rinunci\u00f2 all'incarico dopo 7 partite. La sua ultima panchina negli Stati Uniti fu nel 1994 quella dei St. Petersburg Kickers; per un periodo fu anche direttore tecnico degli Ajax Orlando Prospects, una squadra della Florida militante nelle serie minori.\nUltimi ingaggi.\nNel 1999 fu assunto in Qatar come assistente allenatore di Ren\u00e9 Meulensteen all'Al Ittihad Doha, portando la squadra a vincere la Coppa delle Coppe araba. La stagione successiva Suurbier e Meulensteen furono ingaggiati dall'altra squadra di Doha dell'Al Sadd (che avrebbe in seguito preso il nome Al-Gharafa), , con cui vinsero la Coppa dell'Emiro del Qatar. L'anno dopo Suurbier torn\u00f2 in patria e fu per un breve periodo assistente allenatore nelle giovanili dell'. Il suo ultimo incarico fu nel 2017, quando fu nuovamente chiamato da Meulensteen come assistente allenatore per la compagine indiana dei Kerala Blasters."}
{"id": "1275087", "revid": "121432880", "url": "https://it.wikipedia.org/wiki?curid=1275087", "title": "Parco naturale del Monte Fenera", "text": "Il parco naturale del Monte Fenera \u00e8 un'area naturale protetta di 3378 ettari, situata sulle colline della bassa Valsesia, attorno al monte Fenera (899 m s.l.m.). Nella zona \u00e8 inoltre stato istituito il sito di interesse comunitario Monte Fenera (IT1120003). Il parco si estende sui Comuni di Boca, Borgomanero, Cavallirio, Grignasco, Prato Sesia, Valduggia.\nStoria.\nSul suo territorio furono ritrovati i resti dell'Uomo di Neanderthal, della cultura musteriana (tardo paleolitico) e dell'orso delle caverne: il carsismo ha infatti formato varie cavit\u00e0, tra cui il Ciutarun, la Ciota Ciara e la grotta del Belvedere, nelle quali sono stati effettuati tali ritrovamenti. Alcuni ritrovamenti sono datati tra l'et\u00e0 del bronzo e l'et\u00e0 del ferro: questi ritrovamenti, insieme ad altri medievali e di et\u00e0 romana, sono conservati nel Museo di Paleontologia e Archeologia di Borgosesia.\nIl parco naturale \u00e8 stato istituito nel 1987.\nIl monte Fenera.\nIl parco prende il nome dall'omonimo monte. Il monte \u00e8 una cima isolata molto arrotondata nella Valsesia meridionale alta 899 M.s.l.m., a 894 metri di altitudine si trova la chiesa di san Bernardo. Il nome \"monte fenera\" significa \"monte delle fate\".\nTrekking.\nIl parco \u00e8 attraversato da sentieri per il trekking tra cui il sentiero 768, 769 e 772."}
{"id": "1275089", "revid": "1573940", "url": "https://it.wikipedia.org/wiki?curid=1275089", "title": "Leonardo Dati (1360-1425)", "text": "Teologo ed oratore domenicano, \u00e8 stato Maestro Generale dell'ordine dei predicatori, dal 1414 fino alla sua scomparsa.\nBiografia.\nNato a Firenze da Anastasio, facoltoso commerciante di seta, e da Margherita Taoni. Professati i voti, per molti anni condusse una tranquilla vita di studi in Santa Maria Novella, di cui venne eletto Priore nel 1401.\nNel 1409, durante l'ultima fase dello Scisma d'Occidente, prese parte al Concilio di Pisa, poi venne nominato Inquisitore a Bologna e, dopo soli pochi mesi, trasferito a Roma in qualit\u00e0 di Procuratore dell'ordine presso la Santa Sede.\nAl tempo del Concilio di Costanza, cui partecipava come rappresentante della Repubblica fiorentina, venne eletto Maestro Generale dell'ordine assurto a nuova unit\u00e0. Nel 1417 fu uno dei sei delegati italiani al conclave che elesse Martino V, in nome del quale ebbe l'onore di aprire il Concilio di Pavia del 1423.\nAttivit\u00e0 oratorie e letterarie.\nScrisse soprattutto testi di argomento teologico e filosofico (fra i quali dei commentarii ad Aristotele) e fu intellettuale molto colto, come dimostrano le dotte omelie che pronunci\u00f2 durante i concili, piene di riferimenti letterari.\nFu anche generoso sostenitore delle attivit\u00e0 del fratello Gregorio Dati, mercante e diarista, cui non lesin\u00f2 mai il suo aiuto economico. A Leonardo Dati, assieme al fratello Gregorio, \u00e8 anche attribuita la paternit\u00e0 de La sfera, poemetto in ottave di contenuto astronomico-geografico, risalente alla seconda met\u00e0 del XIV secolo.\nTale opera, allora molto popolare, fornisce al lettore interessanti informazioni sul mondo di quei tempi, sul funzionamento delle bussole coeve e su altre materie marinaresche, arricchite da osservazioni, disegni e note di viaggio. Alcuni manoscritti de La sfera sono poi corredati da veri e propri portolani, che rappresentano le linee di costa, i porti, le isole e descrivono le rotte di navigazione di quell'epoca.\nCardinale \"in extremis\"?\n\u00c8 sepolto nella Cappella Rucellai in Santa Maria Novella, dove la sua lastra tombale in bronzo fu fusa e cesellata da Lorenzo Ghiberti tra il 1425 ed il 1426.\nNon \u00e8 certa la sua elevazione alla porpora cardinalizia. Una cronaca del XV secolo afferma che Leonardo Dati sia stato creato cardinale diacono da papa Martino V nel concistoro del 16 marzo 1425, giorno del suo decesso, e che i messi papali, inviati per annunciargli la notizia, abbiano adornato il suo feretro con le insegne cardinalizie. Tuttavia le fonti contemporanee e la stessa iscrizione tombale non fanno cenno alla porpora, per cui si ritiene probabile che Martino V avesse deciso di crearlo cardinale, ma la morte sopraggiunta abbia reso nulla la nomina."}
{"id": "1275090", "revid": "2058471", "url": "https://it.wikipedia.org/wiki?curid=1275090", "title": "Spazioporto", "text": "Lo spazioporto o cosmodromo \u00e8 il complesso di strutture, fisiche e tecnologiche, atte al lancio di vettori missilistici per scopi scientifici e militari, in grado di seguire le prime fasi di volo.\nIl termine \"cosmodromo\" si \u00e8 accompagnato logicamente, in ambito sovietico, alla preferenza per il termine \"cosmonauta\" anzich\u00e9 \"astronauta\", in uso negli Stati Uniti d'America e nella maggior parte degli Stati occidentali."}
{"id": "1275093", "revid": "125243623", "url": "https://it.wikipedia.org/wiki?curid=1275093", "title": "Chiesa di San Niccol\u00f2 (Bagnone)", "text": "Divenuto insufficiente l'antico Oratorio, nel XVIII secolo si impose l'esigenza di costruire una nuova parrocchiale, che fu iniziata nel 1703 e consacrata nel 1731. \nLa chiesa, di nuove imponenti dimensioni, ad unica navata, con un'ampia cupola centrale, un coro di vaste dimensioni, decorata con marmi policromi e con colonne neoclassiche, fu adornata di paramenti e dotata di un organo a canne costruito da artigiani ferraresi. \nTra gli altari laterali, quello di sinistra custodisce entro una teca argentea la reliquia della Santa Croce, particolarmente venerata. Nell'altare centrale di destra \u00e8 posta la quattrocentesca \"Madonna del Pianto\". Pregevole \u00e8 una statua della \"Madonna Addolorata\" ricavata da un blocco di castagno.\nCollegamenti esterni.\nhttps://www.facebook.com/SanctaCrux"}
{"id": "1275098", "revid": "21583", "url": "https://it.wikipedia.org/wiki?curid=1275098", "title": "Campionato del mondo di calcio da tavolo 2003", "text": "Il Campionato del mondo di calcio da tavolo 2003 si tenne a Copiscua.\nCategoria Open.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\n \nCategoria Under19.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\nCategoria Under15.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\nCategoria Veterans.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\nCategoria Femminile.\nRisultati.\nIndividuale.\nPrima fase a gironi ed Eliminazione Diretta\n "}
{"id": "1275099", "revid": "599013", "url": "https://it.wikipedia.org/wiki?curid=1275099", "title": "Koura Kaba Fantoni", "text": "Biografia.\nKoura Kaba Fantoni nasce nella Repubblica Democratica del Congo (ai tempi conosciuto come Zaire) ma all'et\u00e0 di 3 anni si trasferisce in Italia col padre. Cresce a Torino, dove inizia a cimentarsi con il calcio ma successivamente si trasferisce a Mondov\u00ec, dove viene avviato all'atletica leggera da Milvio Fantoni, che diventa il suo allenatore.\nCresce agonisticamente nell'Atletica Mondov\u00ec e nella Grandatletica, prima di passare al gruppo sportivo Fiamme Gialle. Diventa cittadino italiano nel 2002, in seguito all'adozione da parte della famiglia del suo allenatore Milvio Fantoni, ma per alcuni disguidi e infortuni non riesce a far parte della nazionale juniores azzurra n\u00e9 ai Mondiali di Kingston 2002, n\u00e9 agli Europei di Tampere 2003.\nNegli anni successivi si laurea campione italiano promesse sui 100 e 200 m piani e ottiene anche due terzi posti ai Campionati europei under 23 nei 200\u00a0m e nella staffetta 4\u00d7100 metri. Nel 2005 conquista il titolo italiano assoluto sui 200\u00a0m col suo primato di 20\"58. Con la nazionale assoluta prende parte alla Coppa Europa a Firenze dove giunge quarto nei 200 m e secondo con la 4\u00d7100 m. Viene convocato per i Mondiali di Helsinki dove \u00e8 eliminato nelle batterie dei 200\u00a0m.\nL'anno 2006 lo porta alla conquista dell'oro ai campionati italiani indoor sui 60 metri piani, oltre alla soddisfazione di difendere ancora la maglia azzurra in Coppa Europa. Partecipa anche agli Europei di G\u00f6teborg sui 200\u00a0m, non riuscendo a superare le batterie di qualificazione.\nIl 27 luglio 2007, arriva primo ai campionati nazionali assoluti a Padova sui 100\u00a0m, con lo stesso tempo del secondo Fabio Cerutti, con 10\"57 e un vento contrario di 2,6\u00a0m/s. Viene selezionato per far parte della staffetta 4\u00d7100 m ai Mondiali di Osaka, ma successivamente a causa di un'uscita notturna non autorizzata dall'albergo dove risiedevano gli atleti azzurri, viene escluso dalla competizione.\nNel 2008 si congeda dalle Fiamme Gialle e riapproda all'Atletica Mondov\u00ec."}
{"id": "1275100", "revid": "81195", "url": "https://it.wikipedia.org/wiki?curid=1275100", "title": "Trattamento meccanico biologico", "text": ""}
{"id": "1275106", "revid": "110157", "url": "https://it.wikipedia.org/wiki?curid=1275106", "title": "Chiesa di San Leonardo (Bagnone)", "text": "La chiesa di San Leonardo \u00e8 un edificio sacro che si trova in localit\u00e0 Castiglione del Terziere a Bagnone.\nNotizie su una chiesa risalente al Medioevo si hanno a partire dal 1321. Tuttavia pochi anni dopo che la sede del Capitanato di Castiglione del Terziere, che faceva parte del Granducato di Toscana, era stata trasferita a Bagnone, si avvert\u00ec il bisogno di costruire una \"chiesa nuova\", che fu edificata a partire dal 1785. La chiesa, che ebbe caratteri di monumentalit\u00e0, fu progettata da Pietro Portugali e fu edificata a spese del Regio patrimonio ecclesiastico. Nella stessa occasione fu restaurato l'antico campanile."}
{"id": "1275109", "revid": "773636", "url": "https://it.wikipedia.org/wiki?curid=1275109", "title": "Oratorio di San Terenzio", "text": "L'oratorio di San Terenzio (noto anche come oratorio di San Terenziano) \u00e8 un edificio sacro che si trova in localit\u00e0 Pieve di Bagnone a Bagnone.\nLa cappella di San Terenzio nasce e si sviluppa lungo un percorso viario che si collegava alla Via Francigena. Come luogo di culto e di ospitalit\u00e0, nasce alle dipendenze della pieve dei Santi Ippolito e Cassiano, ricordata per la prima volta nel 1149. Distrutta la pieve, essa fu soppiantata nella devozione popolare dalla piccola cappella. L'attuale assetto architettonico risulta dai progressivi ampliamenti della struttura originaria, di cui resta un lato di cortina muraria. All'interno la cappella - che \u00e8 in particolare luogo di culto e di ritrovo degli emigranti, i cosiddetti \"barsan\" - \u00e8 arricchita da un soffitto con cassettone ligneo, di un bell'altare con pala dipinta e da pregevoli pitture seicentesche."}
{"id": "1275113", "revid": "767487", "url": "https://it.wikipedia.org/wiki?curid=1275113", "title": "La voce dell'amore", "text": "La voce dell'amore (\"One True Thing\") \u00e8 un film del 1998 diretto da Carl Franklin e tratto dal romanzo di Anna Quindlen pubblicato nel 1995 in Italia col titolo \"Una figlia esemplare\".\nTrama.\nEllen Gulden \u00e8 una giovane e ambiziosa giornalista a New York, che torna a casa dai suoi genitori per il 55\u00ba compleanno del padre, George, professore e rettore di facolt\u00e0 all'universit\u00e0 locale e fa visita anche a sua madre Kate, con cui non ha mai veramente legato.\nIn tale occasione, Ellen scopre che sua madre \u00e8 malata di cancro e verr\u00e0 operata e sottoposta a radioterapia. Suo padre la costringe a lasciare temporaneamente il lavoro per occuparsi della madre vedendosi cos\u00ec interrompere una promettente carriera; cos\u00ec cerca anche di scrivere come freelance e di mantenere il rapporto con il fidanzato.\nAll'inizio con difficolt\u00e0, poi sempre pi\u00f9 affettuosamente, la ragazza si occupa della madre assecondandola ed aiutandola nelle associazioni di cui fa parte, ma scopre anche che suo padre ha varie scappatelle con le sue studentesse e che passa le sere a bere in un bar locale per dimenticare il suo fallimento di scrittore. Il loro rapporto diventa cos\u00ec sempre pi\u00f9 freddo e ben presto anche la madre se ne accorge: Kate le spiega di sapere delle scappatelle del marito ma che per\u00f2 lo aveva sempre perdonato poich\u00e9 lei \u00e8 sempre stata legata a lui.\nLa malattia peggiora sempre pi\u00f9 fino a quando, dopo Capodanno, il dottore comunica che sar\u00e0 necessario interrompere la terapia e prescriver\u00e0 della morfina per lenire il dolore.\nUna notte la donna si addormenta per non svegliarsi mai pi\u00f9.\nDopo la morte di Kate, l'autopsia rivela che Kate in realt\u00e0 \u00e8 morta per un'overdose di morfina, e un procuratore distrettuale interroga Ellen sulla morte di sua madre (la storia infatti \u00e8 raccontata in flashback iniziando con Ellen che viene interrogata).\nEllen, ora diventata una pubblicista, si reca al cimitero e mentre pianta dei bulbi di narciso sulla tomba della madre, arriva suo padre che rincontra per la prima volta dopo la morte della madre. George dice a Ellen che \u00e8 stata molto coraggiosa a fare quello che ha fatto ma lei \u00e8 perplessa poich\u00e9 pensa che sia stato lui a dare a sua madre l'overdose fatale; le confessa anche quanto avesse amato Kate, considerandola sua musa e sua \"unica cosa vera\". Ellen spiega al padre come piantare i bulbi di narciso e da quel momento sembra che padre e figlia finalmente si riconciliano.\nDifferenze col libro.\nNel libro Ellen, oltre a Brian, ha un altro fratello di nome Jeffrey; il suo fidanzato si chiama Jonathan e non Jordan, e suo padre non ha scritto nessun romanzo intitolato \u201cLa locanda del ritorno\u201d. Dopo essere uscita di prigione, inoltre, la giovane protagonista abbraccia la professione medica."}
{"id": "1275120", "revid": "10301250", "url": "https://it.wikipedia.org/wiki?curid=1275120", "title": "Congo Democratico", "text": ""}
{"id": "1275132", "revid": "1573940", "url": "https://it.wikipedia.org/wiki?curid=1275132", "title": "Chiesa di Santa Felicita (Casola in Lunigiana)", "text": "La chiesa di Santa Felicita \u00e8 un edificio sacro che si trova a Casola in Lunigiana.\nLa chiesa \u00e8 ricordata per la prima volta nel 1296-97 e a quella fase appartiene il paramento murario romanico a bozze squadrate di arenaria sul fianco sinistro. Sulla testata d'angolo di quella stessa parete c'\u00e8 una pietra che porta la data del 1408 o 1468, anno di un generale rifacimento cui segu\u00ec nel Settecento la trasformazione barocca esterna ed interna.\nL'interno presenta begli altari in marmi policromi e un bel fonte battesimale, a fianco del quale c'\u00e8 una piletta da acqua santa in marmo. Il dipinto dietro l'altare maggiore rappresenta ."}
{"id": "1275134", "revid": "1305772", "url": "https://it.wikipedia.org/wiki?curid=1275134", "title": "Phillip Johnson", "text": "\u00c8 considerato il padre del movimento del disegno intelligente, che critica la teoria dell'evoluzione, e promuove il disegno intelligente come sua alternativa; Johnson nega la posizione scientifica dominante che vuole il virus dell'immunodeficienza umana (HIV) come solo responsabile dell'AIDS. Larga parte della comunit\u00e0 scientifica considera entrambe queste posizioni come pseudoscienza.\nDisegno intelligente.\nJohnson \u00e8 soprattutto noto come uno dei fondatori del movimento del disegno intelligente (ID), architetto principale della \"Wedge strategy\" (\"strategia del cuneo\"), autore dell'emendamento Santorum e uno dei pi\u00f9 prolifici autori del movimento dell'ID. Johnson \u00e8 anche cofondatore e \"program advisor\" del Center for Science and Culture (\"Centro per la scienza e la cultura\", 'CSC') del Discovery Institute.\nJohnson ha promosso energicamente in ambito pubblico e politico l'insegnamento del disegno intelligente, in opposizione all'evoluzione, che Johnson descrive come \u00abateistica\u00bb, \u00absconfessata da tutte le prove\u00bb e la cui \u00ablogica \u00e8 terribile\u00bb. Nel descrivere la filosofia della scienza, e per estensione le sue teorie come l'evoluzione, come ateistica, Johnson sostiene che una alternativa pi\u00f9 valida sia il \"realismo teistico\". Il teismo realistico afferma che la scienza, affidandosi al naturalismo metodologico, richiede una adozione \"a priori\" della filosofia naturalistica che scarta erroneamente qualunque spiegazione che contenga una causa sovrannaturale. Questi concetti sono tema comune in molti dei suoi libri, come \"Darwin on Trial\" (\"Processo a Darwin\"), \"Reason in the Balance: The Case Against Naturalism in Science, Law and Education\", \"Defeating Darwinism by Opening Minds\", e \"The Wedge of Truth: Splitting the Foundations of Naturalism\".\nLavorando all'interno del Center for Science and Culture, Johnson scrisse una prima bozza dell'emendamento Santorum, che sosteneva l'approccio \"Teach the Controversy\" (\"Insegna la controversia\") all'evoluzione nei corsi delle scuole pubbliche, un tema ora comune all'interno del movimento del disegno intelligente."}
{"id": "1275135", "revid": "78273", "url": "https://it.wikipedia.org/wiki?curid=1275135", "title": "Robson De Souza Robinho", "text": ""}
{"id": "1275148", "revid": "120658356", "url": "https://it.wikipedia.org/wiki?curid=1275148", "title": "Pieve dei Santi Cornelio e Cipriano", "text": "La pieve dei Santi Cornelio e Cipriano a Codiponte \u00e8 un edificio sacro che si trova a Codiponte, nel comune di Casola in Lunigiana.\nLa storia.\nProbabilmente si riferisce a Codiponte il \"locus sancti Cipriani\" ricordato gi\u00e0 in un documento del 793, mentre la prima notizia diretta che testimonia l'esistenza della Pieve risale alla bolla pontificia del 1148, diretta da Papa Eugenio III al vescovo di Luni, nella quale si pu\u00f2 leggere \"Plebs Sancti Cipriani de capite pontis\".\nL'architettura.\nLa Pieve attuale \u00e8 databile al XII secolo e nel XIV secolo \u00e8 stata ristrutturata a seguito di una frana. \nLa chiesa romanica ha facciata a salienti con bifora e un'apertura croce. Due contrafforti sostengono la spinta in corrispondenza delle testate delle arcate interne. Il portale in arenaria \u00e8 d'epoca tardo-barocca. \nLa pianta \u00e8 basilicale con tre navate rivolte a oriente e partite da colonne in pietra ed archi a tutto sesto. Le absidi sono due, di diversa ampiezza e la copertura \u00e8 a capriate di legno dipinto. \nSoprattutto interessante \u00e8 l'apparato scultoreo dei capitelli, ricco di un repertorio altomedievale come i nastri solcati e intrecciati, la sirena bicaudata, l'animale rampante, l'orante-telamone, il marzo suonatore di corno, l'uomo itifallico, l'atleta.\nQueste decorazioni ricordano gli elementi presenti nella vicina San Paolo in Vendaso, ma sono maggiormente stilizzati e - in un certo modo - pi\u00f9 astratti.\nSulla parete di fondo della navata destra \u00e8 esposto un trittico tardo medievalecon al centro la \"Vergine in trono con il Bambino\", a destra i \"Santi Cornelio e Cipriano\" e a sinistra l'immagine del \"Volto Santo\", venerata reliquia lucchese che ricorda il transito in questi luoghi della \"via del Volto Santo\", variante della via Francigena. Sotto ognuno di queste tavole \u00e8 una predella dipinta con storie religiose.\nLa semplice vasca del fonte battesimale \u00e8 decorata da una croce.\nIl campanile del XVII secolo \u00e8 separato dall'edificio.\nRitrovamenti archeologici.\nScavi del 1962 sotto il pavimento della navata destra hanno portato alla luce il basamento a pianta ottagonale di un pi\u00f9 antico fonte battesimale ad immersione ed un antico lastricato.\n&lt;br&gt;Nella stessa navata di destra sono anche emerse le fondamenta di una torre campanaria e di difesa, rivelando cos\u00ec le originali strutture di una chiesa fortificata. \n&lt;br&gt;La canonica, anch'essa fortificata, \u00e8 il risultato dell\u2019evoluzione e dell\u2019ampliamento di un\u2019antica casa torre: nel suo lato ovest sono ancora visibili due feritoie per il lancio delle frecce.\nIl luogo di Codiponte.\nIl luogo di Codiponte \u00e8 stato oggetto negli ultimi anni di scavi archeologici che hanno rilevato la presenza di insediamenti degli antichi Liguri (VIII secolo a.C.) ed un successivo insediamento romano di et\u00e0 imperiale tra il I ed il IV secolo, confermando la primaria importanza del sito che, come si evince dal toponimo (\"Caput Pontis\"), cio\u00e8 testa di ponte, era di importanza strategica per il movimento di uomini e merci.\nNon molto distanti sono i ruderi del Castello di Codiponte."}
{"id": "1275149", "revid": "22356", "url": "https://it.wikipedia.org/wiki?curid=1275149", "title": "Diplovertebron", "text": "Il diplovertebronte (Diplovertebron punctatum) \u00e8 un tetrapode estinto, appartenente agli embolomeri. Visse nel Carbonifero superiore (circa 310 - 305 milioni di anni fa) e i suoi resti fossili sono stati rinvenuti in Europa (Repubblica Ceca).\nDescrizione.\nLe ricostruzioni storiche di \"Diplovertebron\" tra il 1926 e il 1967 in genere lo mostrano come un animale terrestre simile a un rettile, con mani e piedi a cinque dita. Tuttavia, queste ricostruzioni sono state eseguite utilizzando resti fossili dei pi\u00f9 completi \"Gephyrostegus\" e \"Solenodonsaurus\", che all'epoca erano considerati sinonimi di \"Diplovertebron\". Senza questi scheletri, i resti fossili di \"Diplovertebron\" sono molto pi\u00f9 limitati. Oggi si presume che \"Diplovertebron\" fosse parzialmente o completamente acquatico, simile ad altri embolomeri come \"Archeria\" e \"Proterogyrinus\". Tuttavia, era probabilmente pi\u00f9 simile a \"Gephyrostegus\" in termini di proporzioni generali. Le dimensioni di \"Diplovertebron\" dovevano aggirarsi sui 60 centimetri di lunghezza.\nCome altri embolomeri, ciascuna delle vertebre di \"Diplovertebron\" era composta da due elementi a forma di anello di uguali dimensioni. Originariamente Antonin Fri\u010d la consider\u00f2 una caratteristica unica, ma gi\u00e0 nel 1884 Edward Drinker Cope individu\u00f2 connessioni tra le vertebre di \"Diplovertebron\" e \"Cricotus\" (un embolomero americano pi\u00f9 comunemente noto come \"Archeria\"); le vertebre conservate provenivano dalla regione della coda, poich\u00e9 il segmento anteriore (intercentro) era collegato a sottili archi emali. \nLe ossa del cranio frammentario sono solo leggermente ornate da striature, piuttosto che dalle numerose fosse presenti nei suoi stretti parenti. La premascella conteneva cinque denti spessi e conici, lunghi circa il doppio della loro larghezza. La mascella probabilmente aveva oltre 30 denti pi\u00f9 sottili di quelli della premascella. I denti verso la parte anteriore della mascella erano pi\u00f9 spessi e pi\u00f9 separati, mentre quelli sul retro erano ravvicinati. I denti della mandibola erano pi\u00f9 numerosi, pi\u00f9 ravvicinati e molto pi\u00f9 piccoli di quelli della mascella superiore. Ce n'erano oltre 40 in totale, e i primi 7 erano pi\u00f9 grandi e ben distanziati. Tutti i denti possedevano uno smalto con pieghe simili a un labirinto, affini a quelli di altri \"labirintodonti\". Queste caratteristiche dentali hanno messo in luce alcune somiglianze con i denti di \"Calligenethlon\", un embolomero di dimensioni simili a \"Diplovertebron\".\nIl ventre era coperto da lunghe scaglie oblunghe con bordi arrotondati, mentre il dorso ne era privo. Si sono conservate varie ossa degli arti; stranamente, le ossa erano coperte da piccoli pori. L'omero aveva una forte cresta diagonale per met\u00e0 della sua lunghezza, simile a quella di \"Archeria\". Anche il bacino era abbastanza simile a quello di \"Archeria\" e \"Calligenethlon\", soprattutto l'ileo, che aveva una struttura tipica per gli embolomeri, con due punte a forma di bastoncino sopra un corto \"stelo\". La parte anteriore era corta, ma quella posteriore era molto lunga. Fri\u010d (1885) indic\u00f2 anche la presenza di un'interclavicola, ma \u00e8 possibile che quest'osso appartenesse a \"Gephyrostegus\". \nClassificazione.\n\"Diplovertebron punctatum\" venne descritto per la prima volta nel 1879 da Antonin Fri\u010d. \"Diplovertebron\" fu uno dei tanti tetrapodi fossili trovati nelle miniere di carbone ceche da Antonin Fri\u010d alla fine del XIX secolo. I suoi resti erano un assortimento di fossili disarticolati racchiusi in due lastre di carbone, che erano state designate Fr. Orig. 96 (per la lastra pi\u00f9 piccola) e Fr. Orig. 128 (per la lastra pi\u00f9 grande). D.M.S. Watson (1926) assegn\u00f2 altri due esemplari completi al genere. Uno di questi era gi\u00e0 stato designato come esemplare tipo del tetrapode rettiliomorfo \"Gephyrostegus\" da Otto Jaekel nel 1902, mentre il secondo esemplare, noto come DMSW B.65, era descritto nello studio di Watson. Uno studio successivo (Brough &amp; Brough, 1967), ripristin\u00f2 la validit\u00e0 di \"Gephyrostegus\", contrastando la decisione di Watson di aggiungere l'esemplare di Jaekel e DMSW B.65 al genere \"Diplovertebron\". \nLa confusione etimologica del genere \"Diplovertebron\" aument\u00f2 quando Richard Lydekker ribattezz\u00f2 \"Diplovertebron\" con il nome di Diplospondylus nel 1889, basandosi sul fatto che l'etimologia di \"Diplospondylus\" derivava interamente dal greco antico, mentre quella di \"Diplovertebron\" era un ibrido di greco e latino. Tuttavia, pochi altri paleontologi condividevano l'avversione di Lydekker nei confronti dei nomi ibridi.\nUn altro aspetto della storia di \"Diplovertebron\" che port\u00f2 ulteriore confusione riguarda l'etichettatura nelle illustrazioni litografiche originali di Fri\u010d. La tavola 53, l'illustrazione che mostrava resti della lastra pi\u00f9 grande di fossili di \"Diplovertebron\" (Fr. Orig. 128), fu accidentalmente etichettata come pertinente ai fossili della lastra pi\u00f9 piccola (Fr. Orig 96). Di conseguenza, molti paleontologi hanno frainteso la descrizione originale e hanno ignorato la lastra pi\u00f9 grande nelle loro descrizioni di \"Diplovertebron\", poich\u00e9 presumevano che fosse disponibile una sola lastra (Fr. Orig. 96). Vi erano solo alcune eccezioni a questo errore, ovvero Steen (1938) e Klembara e colleghi (2014). \nDiversi fossili cechi descritti da Fri\u010d come altri generi potrebbero effettivamente rappresentare ulteriore materiale di \"Diplovertebron\". Hemichthys problematica, un cranio di pesce descritto nel 1895, fu in seguito riconosciuto come un cranio di antracosauro. Klembara e colleghi (2014) hanno presentato una petizione per una ridescrizione di \"Hemichthys\", che consideravano \"nomen oblitum\". Allo stesso modo, una coda di embolomero con una densa squamatura lungo la parte inferiore fu chiamata Nummulosaurus kolbii nel 1901. Romer (1947) non riusc\u00ec a trovare alcuna prova che \"Nummulosaurus\" fosse differente da \"Diplovertebron\". Romer \u00e8 stato anche uno dei pochi paleontologi a considerare \"Diplovertebron\" un seymouriamorfo, piuttosto che un embolomero. Tuttavia, questo schema di classificazione si basava sui fossili di \"Gephyrostegus\", poich\u00e9 i due generi erano ancora considerati sinonimi nel 1947. \nAttualmente \"Diplovertebron\" \u00e8 considerato un rappresentante degli eogirinidi, una famiglia di embolomeri solitamente di grandi dimensioni e dalle abitudini strettamente acquatiche, i cui rappresentanti pi\u00f9 famosi sono per\u00f2 anch'essi poco noti e vittime di una classificazione confusa (\"Pholiderpeton\", \"Pteroplax\", \"Eogyrinus\"). In ogni caso, \"Diplovertebron\" sembrerebbe essere stato parte di un ramo collaterale, comprendente forme di piccole dimensioni e di abitudini maggiormente legate all'ambiente terrestre."}
{"id": "1275160", "revid": "229657", "url": "https://it.wikipedia.org/wiki?curid=1275160", "title": "Ikigami", "text": " \u00e8 un manga \"seinen\" scritto da Motor\u014d Mase e pubblicato aperiodicamente sul settimanale giapponese \"Weekly Young Sunday\". \nIl manga \u00e8 nato come \"one-shot\" nel 2004 per poi diventare un aperiodico dal 2005 al 2012.\n Il manga si \u00e8 concluso il 23 gennaio 2012 con il ventesimo episodio, raccolto nello stesso anno nel decimo e ultimo volume della serie.\nL'edizione italiana \u00e8 pubblicata da Planet Manga, divisione della Panini Comics, con cadenza aperiodica a partire dal 31 maggio 2007. Il decimo e ultimo volume \u00e8 stato pubblicato il 28 marzo 2013.\nUn film di produzione giapponese tratto dal manga \u00e8 stato realizzato nel 2008, con Sh\u014dta Matsuda che interpreta la parte di Kengo.\nTrama.\nIn una societ\u00e0 senza guerra, lo Stato condanna casualmente 1 cittadino su 1000 alla morte fra i 18 e i 24 anni. Il fine dichiarato \u00e8 l'aumento della \"produttivit\u00e0 sociale\" spingendo i giovani a vivere ogni giorno come fosse l'ultimo, e la \"Legge sulla Prosperit\u00e0 Nazionale\" pretende di realizzarlo attraverso l'inoculazione di letali nanocapsule, inserite a campione in un omonimo vaccino somministrato a ciascun cittadino al primo anno delle elementari, che esploderanno in una data predeterminata nella fascia d'et\u00e0 suddetta. Alla famiglia del condannato, considerato alla stregua di un eroe, lo Stato riconosce una \"pensione di prosperit\u00e0 nazionale\", salvo il caso in cui il giovane si dimostri indegno commettendo reati nelle 24 ore prima della morte.\nSuperata l'et\u00e0 di 24 anni, Kengo Fujimoto inizia la sua carriera come impiegato all'anagrafe del quartiere Musashigawa. Il suo compito \u00e8 notificare gli avvisi di decesso (\"ikigami\") agli ignari cittadini predestinati solo 24 ore prima del decesso programmato. La consegna degli avvisi scatena nelle vittime predestinate reazioni diverse unite dalla disperazione. Fujimoto tenter\u00e0 ripetutamente di accettare il proprio ruolo di messaggero di morte con motivazioni diverse, maturando di caso in caso un giudizio critico sulla legge e sul cinico apparato di cui fa parte.\nIn ogni tank\u014dbon vengono narrati fatti significativi della vita trascorsa e le ultime ventiquattro ore di due vittime, ovvero da quando ricevono l'avviso di decesso a quando muoiono.\nFilm.\nIl 27 settembre 2008 \u00e8 uscito nei cinema giapponesi il Live Action di questo manga, diretto da Tomoyuki Takimoto e alla cui stesura del soggetto ha collaborato lo stesso Motor\u014d Mase. Fra le 53 societ\u00e0 candidate alla produzione del film, \u00e8 stata scelta la TBS. Le riprese sono partite il 3 aprile 2008. La trama riprende tre storie del manga, per la precisione quelle di Tanabe Tsubasa (Un cantante di strada che decider\u00e0 di morire davanti alle telecamere), Takizawa Naoki (la cui madre sfrutter\u00e0 la condanna del figlio e il suo tentato suicidio come pubblicit\u00e0 per le elezioni comunali a cui partecipa) e di Iizuka Satoshi (che prima di morire doner\u00e0 le sue cornee alla sorella cieca, senza metterla al corrente di essere lui il donatore, e di essere destinato alla morte). Il film \u00e8 stato girato prevalentemente a Chiba e nei quartieri di Hachi\u014dji e Roppongi a Tokyo."}
{"id": "1275161", "revid": "177966", "url": "https://it.wikipedia.org/wiki?curid=1275161", "title": "Ponte Catena", "text": "Il ponte Catena \u00e8 un'opera infrastrutturale situata a Verona lungo il fiume Adige.\nStoria e descrizione.\nPonte Catena fu costruito tra il dicembre 1928 e l'ottobre 1929 su progetto dell'architetto torinese Mario Dezzuti, mentre i lavori furono affidati all'impresa veronese di Luigi Bertele. La funzione per cui fu pensato era quella agevolare il collegamento tra la strada per Brescia e quella per il Brennero, evitando che il traffico passasse per il centro della citt\u00e0. Col passare degli anni, tuttavia, la crescita della citt\u00e0 ha portato a inglobare quest'opera nel tessuto cittadino, per cui la principale funzione del ponte \u00e8 divenuta quella di collegare la circonvallazione delle mura (viale Cristoforo Colombo) con il quartiere di Borgo Trento (sorto nell'area un tempo detta \"Campagnola\").\nIl nome che si diede al ponte, \"Catena\", deriva dalla denominazione che presentava quell'area della citt\u00e0; in et\u00e0 medievale e moderna vi era infatti un sistema di accesso e controllo del traffico fluviale, che avveniva per mezzo di uno sbarramento notturno tramite catene che venivano agganciate, in mezzo al fiume, alla cosiddetta torre della Catena, ancora esistente, che per cinque secoli ha avuto il ruolo di impedire il passaggio alle imbarcazioni che tentavano di eludere il pagamento dei dazi.\nAl volgere della seconda guerra mondiale il ponte \u00e8 stato demolito dai soldati tedeschi in ritirata: la notte tra il 24 e il 25 aprile 1945, infatti, fecero esplodere l'arcata centrale, anche se pure le laterali divennero inagibili. Per questo motivo si dovette procedere alla completa demolizione e successiva ricostruzione ex novo. Vista l'importanza di quest'opera, i lavori partirono immediatamente al termine della guerra e il nuovo ponte fu aperto al traffico gi\u00e0 il 15 agosto 1946. Questa nuova infrastruttura \u00e8 sostanzialmente identica al precedente, se non per la mancanza delle decorazioni che, invece, ornavano il precedente.\nIl ponte \u00e8 caratterizzato da tre arcate, di cui quella centrale avente luce di 38,50 metri e quelle laterali di 34,50 metri; esso raggiunge cos\u00ec la lunghezza totale di 112,50 metri."}
{"id": "1275162", "revid": "1543377", "url": "https://it.wikipedia.org/wiki?curid=1275162", "title": "Monti di Visegr\u00e1d", "text": "I Monti di Visegr\u00e1d (ungherese: \"Visegr\u00e1di-hegys\u00e9g\") si trovano in Ungheria settentrionale, presso l'Ansa del Danubio. Fanno parte delle Montagne del Transdanubio, il punto pi\u00f9 alto \u00e8 il Dobog\u00f3-k\u0151 che misura 699 metri.\nGeografia.\nI Monti di Visegr\u00e1d si trovano a circa 30\u00a0km e nord-ovest di Budapest.\nEssi costituiscono il gruppo pi\u00f9 settentrionale delle Montagne del Transdanubio.\nNella valle che li separa dai monti B\u00f6rzs\u00f6ny scorre il Danubio che qui effettua una svolta di 90\u00b0, nota come \"ansa del Danubio\" passando dalla direzione ovest-&gt;est alla direzione nord-&gt;sud.\nI Monti di Visegr\u00e1d fanno parte, insieme ai contigui Monti Pilis e B\u00f6rzs\u00f6ny, del Parco Nazionale del Danubio-Ipoly.\nTurismo.\nSul Dobog\u00f3-k\u0151 ci sono due punti di osservazione che danno sul Danubio ed i monti B\u00f6rzs\u00f6ny. Nelle giornate limpide si riescono a vedere i Monti M\u00e1tra e, talvolta, anche i Monti Tatra in Slovacchia. Uno dei punti panoramici \u00e8 situato a circa tre minuti a piedi dalla fermata dell'autobus e il parcheggio. L'altro punto di osservazione \u00e8 un po' pi\u00f9 lontano, situato nella direzione opposta. Esso offre una vista della citt\u00e0 di Visegr\u00e1d.\nI Monti di Visegr\u00e1d ed il Dobog\u00f3-k\u0151 sono sul percorso del Sentiero Europeo E4."}
{"id": "1275163", "revid": "1702319", "url": "https://it.wikipedia.org/wiki?curid=1275163", "title": "Pieve di San Pietro di Offiano", "text": "La pieve di San Pietro di Offiano \u00e8 un edificio sacro che si trova in localit\u00e0 Offiano a Casola in Lunigiana.\nIn seguito a scavi condotti dal 1996 \u00e8 riemersa la struttura romanica, con tre absidi, costruite in bozze d'arenaria, mentre la parete di sinistra era costruita in pietra calcarea bianca, con altari in tufo. \u00c8 stata rilevata anche la preesistenza di edifici religiosi che rimandano all'alto Medioevo. Nel corso del XV secolo la pieve sub\u00ec una prima trasformazione che port\u00f2 alla collocazione di un fonte battesimale del 1452, conservato al Museo di Casola. Alla met\u00e0 del Settecento fu radicalmente modificata ed ebbe la forma barocca con cui appare oggi. Il terremoto del 1920 impose nuovi rifacimenti. Sulla facciata, in cui si impone il portale settecentesco in pietra, in basso a sinistra \u00e8 un piccolo frammento marmoreo che sembra rappresentare la figura di un pellegrino."}
{"id": "1275170", "revid": "3115", "url": "https://it.wikipedia.org/wiki?curid=1275170", "title": "Bambina", "text": ""}
{"id": "1275171", "revid": "287204", "url": "https://it.wikipedia.org/wiki?curid=1275171", "title": "Leonardo Nascimento de Ara\u00f9jo", "text": ""}
{"id": "1275174", "revid": "113635370", "url": "https://it.wikipedia.org/wiki?curid=1275174", "title": "Goscen", "text": "Secondo la tradizione biblica, Goscen (scritto spesso Goshen secondo la traslitterazione inglese) o Gosen era il nome della regione dell'antico Egitto dove s'insedi\u00f2 Giacobbe con la sua famiglia e le sue greggi, quando arriv\u00f2 da Canaan chiamato da suo figlio Giuseppe, allora ministro del faraone (Gn 46,34; 47,1.4.6.27; 50,8). \nIl racconto composito della Genesi su questo insediamento potrebbe riflettere pi\u00f9 di una tradizione.\nUna di esse, jahvista, ne attribuisce l'iniziativa a Giuseppe stesso che avrebbe poi abilmente indotto il suo Signore a confermare la scelta, che gi\u00e0 aveva fatto, del \u201cpaese di Gosen\u201d come luogo di insediamento dei suoi.\nLe altre, elohista e sacerdotale, attribuiscono al faraone il merito di avere spontaneamente offerto alla famiglia del suo ministro un territorio nel \u201cmeglio del paese d'Egitto\u201d, anacronisticamente indicato come il \u201cpaese di Ramses\u201d: cio\u00e8 quello nel quale alcuni secoli dopo Ramses II fece costruire la propria nuova capitale (Pi-Ramses; XIII secolo a.C.) e che \u00e8 identificabile con l'attuale Qantir. Secondo l'Esodo fra gli operai addetti ai cantieri della citt\u00e0 di Ramses lavoravano dei discendenti di Giacobbe-Israele in un'epoca molto posteriore all'arrivo di questi in Egitto.\nLa citt\u00e0 di Ramses ebbe vita breve per l'interrimento di uno dei rami del delta e la capitale venne in seguito spostata a Nord a Tanis, detta anche Zoan, e con questi nomi in testi biblici successivi venne indicata la terra d'Egitto in cui risiedettero gli ebrei.\nL'assimilazione del \u201cpaese di Ramses\u201d con il \u201cpaese di Gosen\u201d potrebbe indurre a situare quest'ultimo ai confini orientali del Delta del Nilo, sul quale il grande faraone della XIX dinastia ordin\u00f2 importanti lavori di sistemazione, fra la linea che congiunge Ramses (Qantir) a Zoan (Tanis) e quella oggi tracciata nell'istmo dal canale di Suez, a nord dei laghi Amari.\nBene irrigata e con ricchi pascoli, questa regione poteva permettere alla famiglia di Giuseppe di \u201cnutrirsi dei migliori prodotti\u201d del paese; ma, in quanto si collocava come una sorta di limite estremo dell'Egitto di fronte ai \u201cdeserti\u201d dell'est, consentiva di mantenere i nuovi arrivati isolati rispetto agli Egiziani dell'interno, contadini e cittadini che probabilmente non apprezzavano troppo quei pastori nomadi.\nQuando i servizi resi all'Egitto da Giuseppe vennero dimenticati, il faraone persecutore impose il lavoro forzato ai \"figli d'Israele\" proprio in questo territorio che \u201cne era ripieno\u201d: nei cantieri di Ramses a ovest e di Pitom a est.\nLa citt\u00e0 di Ramses, nel \"paese di Gosen\", scampato alle piaghe, probabilmente grazie alla presenza di tanti membri del \"popolo del Signore\", \u00e8 citata nell'Esodo come il punto di partenza dello straordinario evento.\nNomi biblici simili.\nIl \"paese di Gessen\", citato nel testo greco di Giuditta, fra i destinatari del messaggio di , si pu\u00f2 identificare certamente con il Gosen d'Egitto, secondo l'autore del racconto.\nInvece il Gosen citato dal libro di Giosu\u00e8 (Gs 15,51), in cui si riferisce la sua conquista da parte delle trib\u00f9 d'Israele va localizzato altrove; la localit\u00e0 da cui trae il nome, attribuita a Giuda nella suddivisione della Terra promessa, potrebbe avere occupato il sito dell'attuale Dhahiriya fra Ebron e Bersabea."}
{"id": "1275175", "revid": "2196166", "url": "https://it.wikipedia.org/wiki?curid=1275175", "title": "Chiesa di Santa Margherita (Regnano)", "text": "La chiesa di Santa Margherita \u00e8 un edificio sacro che si trova a Regnano, frazione del comune toscano di Casola in Lunigiana.\nLa chiesa - di cui rimane solo la struttura della facciata, dell'abside e di qualche parte di parete - \u00e8 di antica origine ed ha un paramento murario formato da bozze squadrate in bianca arenaria. Su quelle murature fu edificata successivamente la chiesa in grandi bozze d'arenaria. Poi l'aula fu raddoppiata e successivamente dotata di altari barocchi, finch\u00e9 il terremoto del 6-7 settembre 1920 non ne ha decretato la morte.\nDi quella chiesa resta solo il senso di un importante monumento e qualche reperto, fra cui un bel fonte battesimale conservato al Museo del territorio dell'Alta Valle Aulella di Casola."}
{"id": "1275176", "revid": "1543377", "url": "https://it.wikipedia.org/wiki?curid=1275176", "title": "Mafia (gioco)", "text": "Mafia (noto anche nelle varianti Strega, Lupi e contadini, Lupi del villaggio, Licantropi, Fortunella, Lupus in fabula, Lupus in tabula\",\" Lupus) \u00e8 un gioco di gruppo i cui giocatori sono cittadini di una citt\u00e0 immaginaria, divisi tra innocenti e mafiosi. I membri della Mafia assassinano ogni notte un abitante della citt\u00e0 cercando di non far cadere i sospetti su di loro mentre i cittadini innocenti cercano di individuare tra loro i colpevoli e giustiziarli.\nModalit\u00e0 di gioco.\nL'unica cosa necessaria per poter giocare \u00e8 un gruppo sufficientemente numeroso di giocatori, di solito 8-24 giocatori. Non \u00e8 necessario alcun altro materiale particolare ma a volte vengono usate delle carte. In genere \u00e8 presente un narratore o moderatore che non partecipa direttamente al gioco. Il narratore conosce i ruoli dei giocatori e gestisce le varie fasi del gioco narrando quanto succede. Gli altri giocatori sono seduti in cerchio intorno a lui.\nI ruoli vengono scelti all'inizio della partita, dal narratore oppure distribuendo delle carte. Durante la prima notte i mafiosi si \"svegliano\" e si guardano, venendo a conoscenza della reciproca identit\u00e0; di fronte agli altri giocatori essi appaiono come comuni cittadini.\nNel gioco si susseguono le fasi del giorno e della notte. Quando il narratore annuncia la notte i giocatori si \"addormentano\" abbassando la testa e chiudendo gli occhi dopodich\u00e9 la Mafia si sveglia e sceglie una vittima la cui morte viene appresa dai cittadini all'alba. A quel punto inizia la fase diurna: i cittadini iniziano un dibattito per decidere chi tra loro ritengono colpevole, una volta raggiunto il consenso della maggioranza l'accusato viene giustiziato e (a seconda della variante che si sta giocando) viene rivelato qual era il suo vero ruolo. I cittadini \"morti\" non possono pi\u00f9 interagire in alcun modo con il gioco in corso. Il gioco termina se tutti i membri della Mafia sono stati giustiziati oppure se almeno met\u00e0 dei giocatori superstiti sono mafiosi, in questo caso i cittadini innocenti non hanno pi\u00f9 alcun modo di vincere e il gioco viene considerato vinto dalla Mafia.\nVarianti.\nPer la stessa natura del gioco ne esistono numerose varianti, le quali possono complicare e modificare notevolmente le dinamiche del gioco. Possono per esempio essere introdotti nel gioco molti altri ruoli oltre a quelli classici. Il pi\u00f9 diffuso \u00e8 l'ispettore o detective, un cittadino innocente che ogni notte, dopo che la mafia si \"riaddormenta\", sceglie un giocatore: il narratore gli indica se questo \u00e8 o meno un mafioso ed egli dovr\u00e0 cercare di usare queste informazioni per guidare gli altri giocatori nelle loro scelte. Altri ruoli prevedono la presenza di persone che non possono essere uccise dai mafiosi (ma possono essere giustiziate).\nMolto diffuso \u00e8 anche la variante dei licantropi o lupi mannari, con un'ambientazione fantasy. Le modalit\u00e0 di gioco sono identiche ma invece dei mafiosi sono i lupi mannari che ogni notte sbranano un contadino innocente e al posto dell'ispettore pu\u00f2 esserci un veggente. In questa variante l'ambientazione \u00e8 quella di un tranquillo villaggio medievale che in un luned\u00ec di luna piena viene assalito dai lupi mannari. Nella notte vari personaggi compiono il loro ruolo mentre di giorno c'\u00e8 il consiglio del villaggio, in cui il personaggio con pi\u00f9 voti viene mandato al rogo. Nel villaggio per\u00f2 si possono aggiungere tanti altri personaggi, per rendere il gioco ancora pi\u00f9 intricato, cos\u00ec da dividere i giocatori in 2 fazioni, i buoni e i cattivi, e lo scopo del gioco diventa eliminare la fazione opposta. Tra i personaggi ricordiamo:\nVersioni commerciali comprendenti delle carte apposite con sopra raffigurati i vari personaggi. In Italia una versione chiamata \"Lupus in Tabula\" \u00e8 diffusa dalla casa editrice DaVinci Games. Esso riprende il tema dei lupi mannari e comprende numerosi ruoli aggiuntivi. In una sottovariante diffusa a Napoli la prima mattina senza morti si elegge un sindaco. \nVersioni \"live\", in cui la scansione del tempo nel gioco segue il ritmo della vita quotidiana, con il vantaggio di un maggior coinvolgimento dei giocatori, sono state proposte e sviluppate dagli studenti di vari Dipartimenti di Matematica, a partire da Parma e poi Pisa.\nOrigini.\nLa creazione di \"Mafia\" \u00e8 rivendicata dal russo Dimitry Davidoff nel 1986. Secondo alcune fonti per\u00f2 il gioco risalirebbe fino agli anni trenta sempre in Russia, ma potrebbe trattarsi di riferimenti al gioco di carte dell'Assassino. Dopo alcuni anni, nel 1998, il gioco venne giocato settimanalmente all'Universit\u00e0 di Princeton, dove vennero inventati ruoli nuovi. Andrew Plotkin sostiene di avere inventato il tema dei lupi mannari nel 1997."}
{"id": "1275184", "revid": "486946", "url": "https://it.wikipedia.org/wiki?curid=1275184", "title": "Ra\u00ec", "text": ""}
{"id": "1275185", "revid": "1573940", "url": "https://it.wikipedia.org/wiki?curid=1275185", "title": "Chiesa di Sant'Andrea (Casola in Lunigiana)", "text": "La chiesa di Sant'Andrea \u00e8 un edificio sacro che si trova nel borgo di Ugliancaldo a Casola in Lunigiana.\nStoria e descrizione.\nRisalente al Quattrocento, la chiesa ha subito numerosi rifacimenti nel corso dei secoli. In particolare, la facciata \u00e8 stata pi\u00f9 volte rifatta con ampio uso del marmo."}
{"id": "1275187", "revid": "292162", "url": "https://it.wikipedia.org/wiki?curid=1275187", "title": "Carini", "text": "Carini (\"Carini\" in ) \u00e8 un comune italiano di abitanti della citt\u00e0 metropolitana di Palermo in Sicilia.\n\u00c8 il quarto centro pi\u00f9 popolato della citt\u00e0 metropolitana e il ventiquattresimo della Sicilia. Si estende per circa 76,50\u00a0km\u00b2 e dista dal capoluogo circa 26\u00a0km. Confina a nordest con il comune di Capaci, ad est con il comune di Torretta, a sudest con il comune di Monreale, a sud con il comune di Montelepre e il comune di Giardinello, a sudovest con il comune di Partinico, ad ovest con il comune di Terrasini ed a nordovest con il comune di Cinisi, mentre il versante nord \u00e8 bagnato dal golfo di Carini.\nIl titolo di citt\u00e0 \u00e8 stato concesso con decreto del presidente della Repubblica il 20 gennaio 1998.\nGeografia fisica.\nIl territorio, prevalentemente pianeggiante, \u00e8 delimitato dai monti Pecoraro, Montagna Longa, Cerasia, Saraceno, Tre Pizzi e Colubrino, mentre il centro storico \u00e8 costruito sulla collina che sovrasta il territorio.\nIdrograficamente una vasta rete di valloni secondari permette alle acque piovane e di sorgente di raggiungere il mare attraverso tre valloni principali: V.ne del Ponte, V.ne delle Grazie, V.ne della Noce (oggi completamente interrato). Il confine meridionale \u00e8 attraversato in pi\u00f9 punti dal fiume Nocella, che si snoda all'interno e all'esterno del territorio comunale; analogo corso segue il torrente Ciachea sul confine est.\nStoria.\nIl toponimo \"Carini\" deriva da \"Hyccara\" (\u038e\u03ba\u03ba\u03b1\u03c1\u03b1 in greco antico), nome originario della citt\u00e0.\nLa fertilit\u00e0 delle terre di Carini e la sua conformazione territoriale hanno permesso la presenza dell'uomo, sin dalla Preistoria. La citt\u00e0 vanta una storia ultra-millenaria documentata da citazioni in opere e molteplici ritrovamenti.\nIl primo insediamento nel territorio sarebbe stato verosimilmente ad opera dei Sicani in un tratto di costa ad occidente di Palermo, che si estendeva nelle attuali zone della Chiusa Carrubba, Piraineto e Carbulangeli. Secondo Tucidide, \"Hyccara\" raggiunse il suo massimo splendore nella seconda met\u00e0 del V secolo a.C. Divenuta un importante emporio marittimo, fu molto frequentata dai Fenici che vi portarono numerosi prodotti e metalli sconosciuti in Sicilia. Scoppiata la guerra tra Atene e Siracusa, gli Ateniesi vennero in Sicilia chiamati da Segesta e Selinunte, nemiche di Siracusa. Nel 415 a.C. Nicia, al comando di 5.000 guerrieri Ateniesi, assal\u00ec e distrusse \"Hyccara\". I suoi abitanti furono fatti schiavi e venduti al mercato di Catania, e tra questi la fanciulla Laide, che in seguito sarebbe divenuta una celebre et\u00e8ra a Corinto.\nGli \"iccarini\" scampati all'eccidio e alla schiavit\u00f9, per ragioni di sicurezza edificarono la seconda \"Hyccara\" (chiamandola \"Iccara\") lontano dal mare vicino alla montagna, fra i boschi, nella localit\u00e0 oggi chiamata San Nicola, intorno al 370 a.C. Il territorio fu anche colonizzato e abitato da numerosi Cartaginesi, attratti dalla fertilit\u00e0 del suolo, a protezione del quale costruirono il cosiddetto \"Muro di Carini\". La pratica dell'agricoltura e del commercio port\u00f2 presto ricchezza a questa citt\u00e0, dove sorsero case sontuose, molte delle quali con pavimento a mosaico, di cui rimangono ancora oggi testimonianze. Sotto il dominio romano, dopo la sconfitta dei Cartaginesi (264 a.C.), segu\u00ec un lungo periodo di pace, nel corso del quale fior\u00ec in particolare l'agricoltura. Il primo importante evento, citato dagli storici di Roma, \u00e8 il soggiorno dell'imperatore Antonino Pio, ricordato da Plinio. Durante la persecuzione del Cristianesimo, molti abitanti pagarono il prezzo della loro fede, come attestano le numerose catacombe paleocristiane, site nell'area dove oggi sorge la frazione di Villagrazia. Sempre in quel periodo fu sede vescovile, come testimoniano alcune lettere di Papa Gregorio Magno indirizzate ai suoi vescovi.\nTra l'VIII ed il IX secolo d.C. Iccara sub\u00ec numerose incursioni saracene fino a quando venne definitivamente conquistata dagli Arabi insieme a tutta la Sicilia Occidentale. Secondo quanto si legge nel registro della \"Maramma\" della parrocchia Matrice, nell'anno 909 l'emiro Mulei Almoad concesse ai carinesi di ricostruire il loro paese l\u00e0 dove oggi esso sorge, col nome di \"Qarinis\". Al tempo stesso fu costruita una piccola chiesa sotto il titolo di San Giuliano, successivamente ingrandita sotto il titolo del Purgatorio, che fino al 1450 fu chiesa madre. Il periodo arabo fu, in generale, prospero per il territorio, grazie anche alla vicinanza di Palermo, la cui corrente di traffici era molto fiorente in quell'epoca. Cos\u00ec nel \"Libro di Ruggero\" del geografo Idrisi: \"Qarinis, terra graziosa, bella e abbondante\" (..) \"vi \u00e8 una fortezza nuova, fabbricata sopra un colle che domina l'abitato\".\nCon la conquista normanna, nel 1072, il conte Ruggero assegn\u00f2 la baronia di Carini a Rodolfo Bonello che fece edificare alla fine del sec. XI una fortezza che dominava il territorio. Lo stesso viaggiatore arabo Idrisi testimonia nel 1154 l'esistenza di questa costruzione. Sotto la dominazione sveva la borghesia dell'Universit\u00e0 di Carini ebbe quattro rappresentanti, a testimonianza dell'importanza che questa cittadina andava acquisendo. Nel periodo angioino la signoria della citt\u00e0 fu affidata a Palmerio Abbate, la cui famiglia rimase al potere fino al regno di Martino I. Nel 1397 si infeud\u00f2 il catalano Umbertino La Grua, il cui titolo venne ereditato dalla figlia Ilaria, che and\u00f2 in sposa a Gilberto Talamanca. Nacque in questo modo la dinastia Talamanca-La Grua che mantenne la baronia di Carini fino al XIX secolo. L'inizio del XV secolo segn\u00f2 un periodo di risveglio e di benessere per tutto il territorio. Sorsero molte costruzioni attorno al castello e ville nelle aree limitrofe. Fior\u00ec l'architettura laica ed ecclesiastica, mentre venne lentamente configurandosi un ceto borghese, grazie alla concessione di numerose enfiteusi e allo sviluppo dell'attivit\u00e0 commerciale. L'agricoltura si arricch\u00ec di oliveti, agrumeti e di colture particolari, come quella della \"cannamele\". Molti titolati della Palermo vicereale vennero a villeggiare nel territorio.\nNacque cos\u00ec, fra le altre, la borgata di Villagrazia. L'architettura del castello si accrebbe di numerosi interventi nelle varie fasi di ampliamento e trasformazione, anche se nell'anno 1563 un'ombra tragica si abbatt\u00e9 su di esso con la morte di Laura Lanza di Trabia, moglie di Vincenzo II La Grua, uccisa per mano del padre Don Cesare Lanza. L'evento rimase nella memoria popolare come \"L'amaro caso della baronessa di Carini\". Il legame dei La Grua con Carini cominci\u00f2 ad allentarsi alla fine del '700; poi, l'abolizione del feudalesimo (1812) e il trasferimento di Antonio Francesco La Grua a Parigi (1839), fecero s\u00ec che agli antichi signori rimanesse soltanto la propriet\u00e0 del Castello. Liberatosi della baronia, il Comune di Carini ebbe presto uno sviluppo nel campo della pubblica istruzione e della cultura, attrezzandosi, fra l'altro, di biblioteca e teatro. Al tempo stesso, l'incalzare degli eventi del nostro Risorgimento trov\u00f2 in questa citt\u00e0 terreno fertile e sorprendente partecipazione. Fu cos\u00ec che da Carini, il 4 aprile 1860, partirono ben 400 uomini alla volta di Palermo. Dopo l'unit\u00e0 d'Italia, la storia di Carini \u00e8 quella del frazionamento delle terre, soprattutto agrumeti e vigneti, ma anche quella che porta ai grandi flussi migratori. L'ultimo Ottocento \u00e8 tuttavia caratterizzato da una consistente regolarizzazione dell'impianto urbano, accompagnato dalla costruzione di bei palazzi e di fontane. La seconda met\u00e0 del Novecento \u00e8 invece l'era dell'industrializzazione che ha, come conseguenza, un consistente calo dell'attivit\u00e0 agricola.\nAssetto urbanistico.\nDal punto di vista urbanistico, Carini presenta un assetto medievale e un assetto moderno. Il primo ha come riferimento il castello, attorno al quale si estende l'antico borgo, con la chiesa di S. Giuliano, i magazzini baronali e l'edificio comunale. Il complesso era un tempo circondato da una cinta muraria, di cui la porta a sesto acuto antistante il convento di S. Vincenzo, oggi \u00e8 la sola testimonianza.\nIl secondo invece, nasce nel secondo dopoguerra quando, abbandonata quasi totalmente l'agricoltura, l'espansione della citt\u00e0 si \u00e8 spostata nella zona pianeggiante e periferica del territorio comunale.\nIl primo ampliamento del borgo si ha nel XV secolo, con l'urbanizzazione di \u201cPiano Cardoni\u201d, l'odierna piazza del Duomo, ma \u00e8 nel XVI secolo, in coincidenza con il risveglio dell'economia (soprattutto agricola) del territorio e con l'impulso dato da Vincenzo II La Grua all'immagine del feudo, che comincia il vero e consistente processo di urbanizzazione del territorio. Sorgono cos\u00ec, palazzi gentilizi, chiese e conventi e vengono effettuate le prime lottizzazioni destinate ad abitazioni civili.\nLa regolarizzazione cinquecentesca dell'impianto urbano porta alla prima definizione di assi portanti e del grande piano antistante il Duomo, inteso come centro della \u201cCroce delle strade\u201d. I nuovi assi stradali permettono la realizzazione di nuovi rioni nelle aree limitrofe la \u201cTerra Vecchia\u201d, che rendono il semplice borgo un'articolata cittadina. Con la costruzione, nel 1745, della \u201cvia Lunga\u201d (oggi corso Garibaldi), comincia l'espansione della citt\u00e0 nell'intera collina. Il processo di urbanizzazione della zona pianeggiante della citt\u00e0, avviene negli anni sessanta, favorito dalla costruzione di nuovi assi viari, che collegano la citt\u00e0 al capoluogo.\nAree archeologiche.\nData la storia della citt\u00e0 e i molteplici insediamenti nel territorio, Carini presenta numerose aree archeologiche, in cui sono stati ritrovati reperti di varie epoche storiche:\nDi notevole importanza sono le catacombe rinvenute nei pressi di Villagrazia di Carini, che si estendono per circa 3.500\u00a0m\u00b2 e confermano l'esistenza di una vasta comunit\u00e0 cristiana nel territorio e, probabilmente, di una sede vescovile.\nDi notevole interesse sono le numerose grotte distribuite nel territorio, che hanno permesso il ritrovamento di numerosi resti di fauna preistorica.\nRiserve naturali.\nRiserva naturale integrale Grotta di Carburangeli.\nLa riserva \u00e8 stata istituita dall'Assessorato Regionale al Territorio e Ambiente nel 1995 ed \u00e8 stata affidata in gestione al Comitato Regionale Siciliano di Legambiente.\nUbicata nella pianura costiera di Carini, nei pressi di \u201cVillagrazia di Carini\u201d, consiste in una cavit\u00e0 a sviluppo prevalentemente orizzontale, di circa 400 metri costituita da vani.\nDurante le campagne di scavo eseguite nel corso degli ultimi secoli all'interno della grotta di Carburangeli ed in altre cavit\u00e0 limitrofe, sono stati rinvenuti numerosi resti fossili appartenenti a specie animali estinte o scomparse dalla Sicilia come l'elefante, l'orso, la iena, il bisonte ed il cervo.\nRiserva naturale integrale Grotta dei Puntali.\nLa riserva \u00e8 stata istituita dall'Assessorato Regionale al Territorio e Ambiente nel 2001.\nLa grotta, che si apre nella roccia calcarea mesozoica delle falde di Monte Pecoraro, \u00e8 di elevato interesse paleontologico documentato da rinvenimenti che vanno dal paleolitico superiore all'et\u00e0 del bronzo.\nDal punto di vista naturalistico, il sito rappresenta un importante stazione per la sopravvivenza di una colonia polispecifica di chirotteri ed ospita una fauna cavernicola costituita da specie troglofile e troglossone.\nArchitetture religiose.\nDuomo di Carini.\nLa chiesa madre dedicata originariamente al SS. Sacramento, \u00e8 oggi intitolata a Maria SS. Assunta. Venne eretta alla fine del XV sec., incamerando l'Oratorio della Compagnia del Santissimo Sacramento e la cappella di S. Sebastiano. Diviene parrocchia nel 1523. La sua imponente struttura a croce latina \u00e8 divisa in tre navate da 12 colonne in pietra di \u201cBilliemi\u201d, conserva un numero straordinario di opere di alcuni fra i protagonisti dell'arte siciliana fra XVI e XVIII secolo, come una preziosa acquasantiera di marmo bianco finissimo con raffigurate le torri del castello, simbolo della citt\u00e0, di scuola gaginiana, datata 1496; un tabernacolo in marmo, anch'esso di scuola gaginiana, dove \u00e8 raffigurato l'\u201cEcce Homo\u201d con i simboli della passione e due angeli oranti. Si ammirano la grande tela dell'\u201cAdorazione dei Pastori\u201d datata 1575, del toscano Alessandro Allori (1535-1607) allievo del Bronzino; una lavagna dello Zoppo di Ganci (1570-1633), raffigurante il Crocifisso tra S. Francesco e S. Onofrio. Di autore ignoto \u00e8 invece il prezioso crocifisso ligneo (sec. XVI) circondato da un grande reliquiario della Croce dei Santi Martiri. Ad epoche pi\u00f9 recenti si riferiscono due grandi tele di Vito D'Anna (1718-1769), il grande maestro del \u2018700 siciliano, raffiguranti, rispettivamente, l'\u201cAddolorata\u201d e la \u201cVeronica\u201d.\nDei migliori allievi di Vito D'Anna sono altre importanti opere del Duomo; fra queste, gli affreschi (1795) della navata centrale, di Giuseppe Testa (1759-1815) e la tela raffigurante lo \"Sposalizio della Vergine\" di Antonio Manno (1739-1810). Dello stesso \u00e8 la tela dell'Assunzione, collocata sull'altare maggiore. Il campanile rifatto negli anni trenta aveva originariamente quattro pannelli in maioliche, raffiguranti: san Vito, l'Assunta, santa Rosalia e il SS. Crocifisso, datati 1715 e firmati da Ignazio Milone, che oggi si trovano sul lato esterno nord della chiesa.\nAdiacente alla chiesa si trova l'oratorio del S. Sacramento.\nSi tratta di un vero trionfo di stucchi attribuibili alla scuola di Giacomo Serpotta (1652-1732). All'ingresso troviamo un vero e proprio gioiello di pittura tardo-cinquecentesca di autore ignoto, raffigurante la Madonna del Monserrato. Nell'altare dell'oratorio domina una grande tela dell'\u201cUltima Cena\u201d attribuita a Pietro D'Asaro (1579-1647), detto il monocolo di Racalmuto. Nella volta il grande affresco del Trionfo della Fede.\nChiesa degli Agonizzanti.\nEretta nel XVII secolo \u00e8 un classico esempio di barocco. Un ricchissimo scenario di\nstucchi, con un movimento di putti di scuola serpottiana, avvolge il visitatore, mentre, su una quota pi\u00f9 bassa, due \u201cTeatrini\u201d a rilievo a tutto tondo propongono quadri di agonizzanti. Lungo le due pareti laterali, il dorato degli stucchi \u00e8 intervallato da affreschi raffiguranti momenti diversi della vita della Madonna, attribuiti a Filippo Tancredi (1655-1722) e in parte a Filippo Randazzo (1692-1742). Nella volta sovrasta il grande affresco dell'\u201cIncoronazione della Vergine\u201d. Altri dipinti su tela di bella fattura accrescono la godibilit\u00e0 dell'insieme, mentre il punto di fuga \u00e8 costituito da una bellissima tela raffigurante la \u201cMadonna degli Agonizzanti\u201d, che si ricollega bene a quella cultura fiamminga operante in Sicilia nella prima met\u00e0 del XVII sec. La chiesa probabilmente venne ultimata nel 1707 come riporta una lapide resecata collocata nel transetto.\nAltre chiese.\nLa chiesa del Rosario, con l'annesso convento dei Padri Domenicani, costituisce un grande complesso architettonico, con al centro un atrio. Pur essendo stata spogliata nel tempo delle sue opere migliori nella chiesa rimane un prezioso bassorilievo in marmo raffigurante la Madonna con Bambino, capolavoro di scuola gaginiana e la copia su tela della \u201cMadonna del Rosario\u201d di Vincenzo da Pavia.\nDi pochi anni dopo sono, del resto, la chiesa e il Convento del Carmine (1566-1571), di cui si ammira un bellissimo chiostro con al centro una fontana. L'interno della chiesa \u00e8 corredato di affreschi e tela di pregevole fattura e di una statua lignea dorata di Sant'Anna con la Madonna del XVII sec. Numerose le tele seicentesche. L'abside \u00e8 arricchita da affreschi monocromatici raffiguranti prelati.\nIl terzo monumentale complesso con grande chiostro all'interno \u00e8 quello della chiesa di San Vincenzo, collegato con il Convento delle Suore Domenicane (fine XVI sec.); oggi spogliata di molte opere d'arte. Dell'intensa operosit\u00e0 conventuale rimane oggi in Carini, come unica testimonianza, quella delle Suore del Collegio di Maria (XVIII sec.) La chiesa di Santa Caterina, annessa al collegio, \u00e8 ricca di affreschi di Giuseppe Testa, mentre fra le tele si ammira quella di Santa Caterina, opera di Antonio Manno (1733-1810). Testimonianze d'arte pi\u00f9 antiche, si trovano, nelle altre chiese minori. All'inizio del '900 Carini contava ben 20 chiese, fra queste, la chiesa di San Giuliano, detta oggi delle Anime Sante del Purgatorio (dedicata a S. Antonio eremita), fu matrice fino al 1450. Nonostante oggi sia in precarie condizioni, questa chiesetta ebbe un momento di rinnovato splendore nel \u2018700, quando si sovrapposero all'antico numerose tele, opere di artisti operanti nel territorio, soprattutto della scuola dei Manno.\nNella chiesa di San Giuseppe si ammira invece una statua lignea del Santo col Bambino del Bagnasco, mentre nella chiesa di Sant'Antonio (XVII sec.), successivamente dedicata a San Rocco, si apprezza un piccolo atrio dei Padri Conventuali. Alcuni ordini religiosi si avvicendarono nel passato, nella chiesa di San Lorenzo con annesso il convento, oggi trasformato in ospedale, probabilmente la pi\u00f9 antica del territorio (XI sec.)\nLa struttura attuale \u00e8 del 1610, quando i Padri Mercedari, trasferendosi dall'Eremo della Maddalena, vi fissarono la loro stazione. Fu Domenico Jannello ad ottenere una struttura che ampliata divenne l'attuale chiesa, per la quale Ottavio La Grua fece donazione. Nel 1660 la chiesa venne benedetta e consacrata. All'interno troviamo opere del XVIII sec. In sacrestia \u00e8 custodito un bellissimo Bambinello in legno e tele del XVII sec.\nIl complesso Villa Belvedere oggi sede del Centro di attivit\u00e0 francescane \u201cPadre M. M. Kolbe\u201d dotato fra l'altro di un grande anfiteatro all'aperto e di un auditorium, fu una stazione della via consolare Palermo-Trapani in epoca romana. In epoca normanna divenne villa reale arricchita da fontane, chioschi, boschetti e grotte artificiali. La struttura attuale risale al XVI secolo e si compone di tre plessi: Il castello(oggi deturpato da una costruzione moderna ad esso adiacente), la foresteria e la scuderia.\nArchitetture militari.\nCastello di Carini.\nL'edificio viene eretto tra la fine dell'XI e l'inizio del XII secolo, ad opera del primo feudatario normanno Rodolfo Bonello, guerriero al seguito del conte Ruggiero. Dagli scavi condotti nel corso del recente restauro, sia nel lato est che in quello nord, sono affiorate strutture murarie di epoche precedenti a quella normanna.\nIl castello, presenta una grande corte, dove si affaccia la struttura residenziale fatta principalmente in due elevazioni.\nIl piano terra \u00e8 composto: da una stanza con volta a crociera che contiene un muro a faccia vista che originariamente fungeva da muro esterno. In questo sono visibili delle finestre e una porta d'ingresso a sesto acuto con sguanci della vecchia struttura medievale; Un grande salone diviso da due arcate a sesto acuto con colonna centrale; La cappella privata dove si ammira un bellissimo tabernacolo ligneo del primo decennio del '600, con colonnine corinzie che scandiscono prospettivamente lo spazio.\nEsternamente alla cappella, un portale d\u00e0 accesso al bastione, dove sono visibili i resti di un muro perimetrale.\nIl secondo piano, raggiungibile esternamente da una scala in pietra di Billiemi, opera dell'architetto Matteo Carnalivari, \u00e8 composto: dal salone delle feste, classico esempio di sala quattrocentesca con soffitto ligneo cassettonato, camino impreziosito con lo stemma dei La Grua ed ampie finestre con sedili addossati e dalla zona notte, composta da ambienti affrescati, in cui si pu\u00f2 ammirare un bellissimo portone settecentesco decorato che caratterizza l'alcova.\nUna piccola scaletta circolare porta alle cucine, mentre un'altra attigua sale ai piani superiori. Dal lato ovest si accede ad una zona chiamata \"Foresteria\".\nPer una scala si accede alla torre o maschio del castello. La torre continua con un soppalco ligneo dal quale una bifora con lo stemma degli Abbate permette di osservare il lato sud del paese. Qui la volta \u00e8 a crociera con pennacchi terminanti anch'essi con pietra di Billiemi. Una scala, oggi non pi\u00f9 esistente, permetteva l'uscita verso i merli del torrione. Da una porta, caratterizzata da un'arcata a sesto acuto, si esce in un piccolo terrazzino, creato recentemente, che permette di osservare il panorama della citt\u00e0.\nMonumenti.\nLa fontana di Carini\nLa fontana \u00e8 stata costruita intorno al 1600 quando il paese era in piena espansione e collocata in Piazza Duomo. Nel corso degli anni il monumento ha subito diverse modifiche che l'hanno trasformata nella forma e nel numero dei cannoli. Inizialmente il monumento era costituito da un corpo centrale attorniato da una vasca e quattro cannoli dai quali usciva acqua freschissima. Intorno al 1700 si appura l\u2019aggiunta di un abbeveratoio e nell\u2019Ottocento la fontana si presenta con un corpo centrale monumentale completo di giochi d'acqua e arricchita tutt'intorno da 10 cannoli da cui usciva continuamente acqua. L\u2019ultimo intervento nei primi del 900 vede la progettazione di una nuova fontana. La realizzazione fu affidata all'ingegnere comunale Cottone. Gli ornamenti in bronzo furono realizzati dallo scultore Antonio Ugo mentre tutti i lavori bronzei vennero eseguiti dalla palermitana Fonderia Oretea\nInfrastrutture e trasporti.\nLa citt\u00e0 \u00e8 facilmente raggiungibile, in ogni suo punto, grazie alla rete stradale che l'attraversa. Conta tre svincoli autostradali (Carini, Villagrazia di Carini, Montelepre-Zucco) e l'attraversamento della S.S. 113, che permettono un semplice e rapido collegamento con il capoluogo, con l'aeroporto internazionale \u201cFalcone e Borsellino\u201d e con i comuni limitrofi del versante ovest. Le Strade Provinciali 1, 1 bis, 40, 3 e 3 bis permettono invece il collegamento con i comuni limitrofi del versante sud ed est.\nLa linea ferroviaria (Palermo - Trapani) presenta invece quattro stazioni nel territorio (Carini - Torre Ciachea, Carini \u2013 Centrale, Piraineto, Lo Zucco\u00a0\u2013 Montelepre).\nEconomia.\nAgricoltura e pesca.\nBench\u00e9 il settore primario nel comune \u00e8 stato prevalentemente abbandonato, ancora oggi vi sono coltivazioni e produzioni di agrumi (per lo pi\u00f9 limoni) e ulivi. In forma minore vi \u00e8 ancora una produzione di frutta secca come: noci, mandorle e fichi ma riguardano una produzione locale e non d'esportazione. La pesca, in passato rigogliosa, oggi \u00e8 prevalentemente di vendita locale o di tipo sportivo, anche a causa dell'impoverimento e inquinamento delle acque bagnati il territorio.\nIndustria.\nIl principale ed unico polo industriale di Carini, \u00e8 l'area ASI, localizzata nei pressi di contrada Ciachea. In passato fiorente (anche perch\u00e9 indotto dello Stabilimento Fiat di Termini Imerese), oggi vede il declino, specialmente dopo la chiusura di importanti plessi industriali come: Imesi - AnsaldoBreda, azienda italiana specializzata nella produzione di carrozze ferroviarie, nonch\u00e9 di tutte quelle industrie specializzate nella costruzione di parti auto. oggi l'area industriale vede maggiormente la costruzione di centri commerciali, magazzini di smisto e catene alimentari.\nFeste.\nIl patrono di Carini \u00e8 stato a lungo San Vito, fin quando Carini pass\u00f2 dalla diocesi di Mazara del Vallo a quella di Monreale, quando il Santissimo Crocifisso divenne l'effettivo patrono e viene festeggiato con una grande festa che dura tre giorni (12-13-14 settembre). Ogni anno, durante la Domenica delle Palme, per le strade di Carini si svolge la Via Crucis, spettacolo fatto dai semplici cittadini (e non da attori) che fa rivivere le ultime ore di vita di Ges\u00f9 (dall'Ultima Cena alla crocifissione).\nA Pasqua, il venerd\u00ec santo, si svolge una delle pi\u00f9 belle e suggestive processioni: l'urna con il Cristo Morto e la statua della Madonna Addolorata vengono portate a spalla dai Confratelli della Congregazione dei 33, i quali curano anche tutti i riti connessi alla Settimana Santa. Particolarmente emozionante \u00e8 il dondolio della vara che dura circa un'ora (dalle 24.00 all'1.00) per percorrere il breve tratto che dal Corso Umberto porta alla chiesa del Rosario.\nDurante la processione del venerd\u00ec santo, ai lati dell'urna del Cristo Morto e della vara della Madonna Addolorata vi sono da sempre i Carabinieri in GUS (Grande Uniforme Speciale), impiegati dalla locale Stazione di Carini, e in particolare sono tutti Carabinieri nativi di Carini, che per devozione a questa suggestiva processione, vengono in licenza da lontano o da paesi limitrofi, per partecipare, la sera del venerd\u00ec Santo di tutti gli anni a questo grande evento religioso.\nAltre manifestazioni folkloriche sono: San Giuseppe con le sue \"tavolate\", il Corpus Domini, giorno in cui sono allestiti decine di altari magnifici, la festa della Madonna del Carmine (terza domenica di luglio) con la festosa \"acchianata\", la processione della Madonna del Rosario (prima domenica di ottobre), la festa dei santi Cosma e Damiano, (seconda domenica di ottobre) che da alcuni anni \u00e8 gemellata con l'omonima festa di Sferracavallo, essa \u00e8 ormai la seconda festa, per numero di partecipanti, del paese.\nOgni anno, durante le feste natalizie, presso il Castello di Carini, si inscena il Presepe vivente, fatto dai cittadini della citt\u00e0. Nei giorni della novena di Natale, in chiesa Madre, si canta, la sera, \"u viaggiu dulurusu di Maria e lu so spusu\" un canto in siciliano, settecentesco, di Binidittu Annuleru.\nAltra suggestiva manifestazione era il vecchio Carnevale che si \u00e8 potratto sino alla fine degli anni 90 e che allietava l'intero paese con maschere e coriandoli per le strade. Il periodo di carnevale si svolgeva nel mese di febbraio e alle volte anche ai primi di marzo, di cui quattro gioved\u00ec compreso il gioved\u00ec grasso, quattro sabati e quattro domeniche, ed infine c'erano gli ultimi tre giorni. Il giorno il paese era anche stracolmo di persone vestite in maschera, girando per il paese con carretti attrezzati per l'occasione e facendo scherzi ai passanti. Le strade la sera e tutta la notte erano stracolme di persone vestite in maschera di ogni genere, venendo anche da Palermo e dai paesi limitrofi. Le persone addobavano le stanze delle abitazioni, garagi e sale per l'avvenimento con manifesti e tutto quello che serviva per il periodo di Carnevale, ricevendo la sera fino a notte inoltrata le persone in maschera.\nAltra manifestazione importante a Carini, era il Carnevale del Fanciullo che si svolgeva tutti gli anni, presso il vecchio ex Cinema Eden, attualmente intitolato \"Sala Totuccio Aiello\") in memoria di una grande persona del luogo. La manifestazione si svolgeva con tanti bambini che sfilavano nell'occasione mettendo all'opera il migliore costume di carnevale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 dal 27 settembre 1969, l\"'A.S.D. Citt\u00e0 di Carini\" che milita nel girone A siciliano di Prima Categoria. I colori sociali sono: il rosso e blu.\nPallavolo.\nLa principale squadra di pallavolo \u00e8 l\"'A.D. Polisportiva Laide\", storica societ\u00e0 presente da un trentennio nel panorama pallavolistico regionale. La stagione sportiva 2015/2016 si \u00e8 conclusa con la vittoria sia del campionato di I Divisione Maschile e la conseguente promozione al campionato regionale di serie D per la stagione 2016/2017. I colori sociali sono: Bianco e Blu.\nBibliografia.\nArchivio storico del Comune di Carini, delibere:\nDelibera n.28 del 21 Giugno 1921\nDelibera n.35 del 4 Settembre 1921\nDelibera n.19 del 22 Aprile 1923\nDelibera n.66 dell'11 Luglio 1926"}
{"id": "1275192", "revid": "22356", "url": "https://it.wikipedia.org/wiki?curid=1275192", "title": "Doedicurus", "text": ""}
{"id": "1275197", "revid": "287204", "url": "https://it.wikipedia.org/wiki?curid=1275197", "title": "Julio Baptista", "text": ""}
{"id": "1275198", "revid": "124123", "url": "https://it.wikipedia.org/wiki?curid=1275198", "title": "Ivan Festa", "text": "Biografia.\nInizia presto a recitare in teatro dove \u00e8 chiamato ad interpretare vari ruoli, dalle voci dei vicoli di Raffaele Viviani fino ad adattamenti di novelle di Luigi Pirandello, monologhi di Anton \u010cechov, di Adelbert von Chamisso o di Italo Svevo.\nNella sua carriera artistica importanti sono gli incontri con Mico Galdieri, ex presidente dell'Ente Teatrale Italiano, Ernesto Calindri e Giorgio Manacorda."}
{"id": "1275199", "revid": "729019", "url": "https://it.wikipedia.org/wiki?curid=1275199", "title": "Campionato del mondo di calcio da tavolo 2006 - Categoria femminile", "text": "Il Campionato del mondo di calcio da tavolo di Dortmund in Germania.\nFasi di qualificazione ed eliminazione diretta della Categoria femminile (17 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1275200", "revid": "287204", "url": "https://it.wikipedia.org/wiki?curid=1275200", "title": "Matinee", "text": ""}
{"id": "1275201", "revid": "2130303", "url": "https://it.wikipedia.org/wiki?curid=1275201", "title": "Pieve di Santa Maria Assunta (Comano)", "text": "La pieve di Santa Maria Assunta \u00e8 un edificio sacro che si trova in localit\u00e0 Crespiano a Comano.\nCome indica una lapide murata all'interno della sagrestia, la pieve fu ricostruita nel 1079 dal maestro costruttore Ottone assumendo l'aspetto romanico di cui conserva ancora tracce nella serie degli archetti pensili sulle pareti laterali. La pieve fu modificata in et\u00e0 rinascimentale; successivamente le capriate furono sostituite con volte a crociera e la chiesa assunse l'aspetto barocco che ancora appare fortemente. Queste modifiche ne hanno trasformato, per ragioni statiche, anche l'esterno dove sono stati costruiti bastioni di rinforzo delle pareti."}
{"id": "1275207", "revid": "599013", "url": "https://it.wikipedia.org/wiki?curid=1275207", "title": "Calvin Smith", "text": "Biografia.\nDurante la propria carriera ha conquistato anche il titolo olimpico della 4\u00d7100 metri nel 1984 ed il bronzo nei 100 m piani nel 1988; \u00e8 stato inoltre detentore del record mondiale dei 100 m piani, con il tempo di 9\"93 corso il 3 luglio 1983 a Colorado Springs.\nSuo figlio Calvin Jr., nato nel 1987, \u00e8 un quattrocentista da sub-45\"."}
{"id": "1275208", "revid": "599013", "url": "https://it.wikipedia.org/wiki?curid=1275208", "title": "Matin\u00e9e (disambigua)", "text": ""}
{"id": "1275212", "revid": "110157", "url": "https://it.wikipedia.org/wiki?curid=1275212", "title": "Chiesa di San Giorgio (Filattiera)", "text": "La chiesa di San Giorgio \u00e8 un edificio sacro che si trova a Filattiera.\nDescrizione.\nNella chiesa si conserva un documento epigrafico di eccezionale importanza, la cosiddetta Lapide di Leodegar, che nel commemorare la morte dell'alto personaggio (molto probabilmente un vescovo) avvenuta nel 752, ricorda il compito affidatogli: quello di estirpare dalla regione le pratiche pagane ancora in uso. \n&lt;br&gt;Nell'iscrizione della lapide \u00e8 riportato che Leodegar \"idola fregit\", cio\u00e8 \"ruppe gli idoli\"; questi idoli erano probabilmente alcune statue stele lunigianesi, datate et\u00e0 del bronzo e del ferro. \nLa chiesetta, con semplice impianto a una navata absidata (originariamente era a due navate), risale al XII secolo; coeva \u00e8 l'alta torre campanaria, in realt\u00e0 resto di una fortificazione posta di fronte alla facciata. Nel XIV secolo fu aggiunta una seconda navata, abbattuta agli inizi del XX secolo."}
{"id": "1275227", "revid": "1048993", "url": "https://it.wikipedia.org/wiki?curid=1275227", "title": "Wim Jansen", "text": "Carriera.\nGiocatore.\nClub.\nJansen trascorse la maggior parte della sua carriera nel club della sua citt\u00e0 natale, il dove rimase per 15 anni. Dal 1965 al 1980 gioc\u00f2 titolare nel club di Rotterdam, vincendo quattro campionati, una Coppa d'Olanda, una Coppa Uefa, la Coppa Campioni 1969-1970 e l'Intercontinentale del 1970.\nNel 1980 Jansen si trasfer\u00ec a giocare negli USA, con i Washington Diplomats. Dopo sole 27 partite per\u00f2 torn\u00f2 nei Paesi Bassi per giocare due stagioni nell'. Nel 1982 torn\u00f2 nuovamente a Washington per una stagione, prima di ritirarsi nel 1983.\nNazionale.\nFu anche titolare nella nazionale olandese per oltre un decennio, durante il quale collezion\u00f2 65 presenze e 1 gol; ha fatto parte dell' che raggiunse due finali consecutive al e a quello del 1978.\nAllenatore.\nDopo il ritiro Jansen inizi\u00f2 l'attivit\u00e0 di allenatore come assistente nel suo vecchio club del Feyenoord, fra il 1983 e il 1987. Dopo una stagione come allenatore nel club Belga del Lokeren, fu nominato direttore tecnico del club olandese di seconda divisione del SVV, con cui ottenne subito la promozione.\nNel 1991 torn\u00f2 al Feyenoord come allenatore, ma lasci\u00f2 il club nel 1993 dopo aver litigato con la dirigenza, e assunse il ruolo di secondo allenatore della Nazionale di calcio dell'Arabia Saudita alle spalle di Leo Beenhakker. Fra il 1994 e il 1997 fu anche allenatore del club Giapponese del Sanfrecce Hiroshima.\nIl 3 luglio 1997 Jansen fu nominato allenatore del , al posto di Tommy Burns. Sotto la sua guida la squadra vinse nuovamente il campionato scozzese, dopo 10 anni di dominio ininterrotto dei Rangers. Nonostante la vittoria del campionato e della League Cup diede le sue dimissioni da allenatore al termine della stagione per incopatibilit\u00e0 caratteriale con il General Manager Jock Brown.\nNel 2000 torn\u00f2 ad allenare nella J League sulla panchina degli Urawa Red Diamonds, dove rimase sino al 2003. Affetto da sindrome di Alzheimer, \u00e8 morto il 25 gennaio 2022 all'et\u00e0 di 75 anni."}
{"id": "1275228", "revid": "124123", "url": "https://it.wikipedia.org/wiki?curid=1275228", "title": "Nati il 2 gennaio", "text": ""}
{"id": "1275229", "revid": "124123", "url": "https://it.wikipedia.org/wiki?curid=1275229", "title": "Morti il 2 gennaio", "text": ""}
{"id": "1275231", "revid": "121170110", "url": "https://it.wikipedia.org/wiki?curid=1275231", "title": "Chiesa di San Giovanni Battista (Filattiera)", "text": "La chiesa di San Giovanni Battista \u00e8 un luogo di culto cattolico che si trova in localit\u00e0 Dobbiana a Filattiera, in provincia di Massa e Carrara.\n\u00c8 una piccola chiesa con la facciata romanica formata da grandi bozze squadrate di arenaria. All'interno ha un bell'aspetto barocco: sulla sinistra \u00e8 posta una grande tela del \"Volto Santo\", raffigurato anche nel marmo dell'altare, e in una bella statua. \n&lt;br&gt;La tradizione popolare vuole che l'immagine del \"Volto Santo\" sia giunta a Dobbiana per libera volont\u00e0 di due buoi non domati e aggiogati che, senza guida, si sarebbero mossi alla volta del paese e solo in esso si sarebbero fermati. La stessa leggenda giustifica il trasporto del \"Volto Santo\" da Luni a Lucca e indica la chiara influenza lucchese nella tradizione di Dobbiana.\nDa notizie ricavate dall'Archivio parrocchiale risulta che la chiesa sia stata costruita dai Pontremolesi nel 1426; ma certo non si tratta della chiesa primitiva. Si pu\u00f2 quindi far risalire la sua ricostruzione anche a date molto inferiori (cio\u00e8 verso l'anno 1000). \nLe linee strutturali rimesse in evidenza dai restauri fatti eseguire dal parroco don Walter Becchetti (1926 \u2013 1994) dimostrano che l'antica chiesa aveva struttura e pianta basilicale, era di forme romaniche, con tre navate e probabilmente tempiatura scoperta nell'interno. \nDallo stesso Archivio parrocchiale si apprende che nel 1698 la chiesa ricevette un restauro straordinario nel quale sub\u00ec modifiche (riduzione dell'altezza) forse della navata centrale e la sostituzione delle colonne o dei pilastri con gli archi delle navatelle. Cos\u00ec nella stessa circostanza furono consolidati i muri esterni con barbacani. Ne usc\u00ec quindi probabilmente la forma della chiesa attuale.\nMolto seguita \u00e8 la processione di Santa Croce, che si svolge due volte l'anno: il 14 settembre e il 3 maggio."}
{"id": "1275244", "revid": "729019", "url": "https://it.wikipedia.org/wiki?curid=1275244", "title": "Giovanni Chiassi", "text": "Biografia.\nFiglio di Gaetano, magistrato, e di Giuseppina Magnaguti, Giovanni Chiassi era il rampollo di un'agiata famiglia da poco trasferitasi a Mantova e proveniente da Castiglione delle Stiviere.\nAvviato agli studi di ingegneria, ben presto venne a contatto con le idee mazziniane, divenendo repubblicano e massone. Nel corso della Prima guerra d'indipendenza, il 24 aprile 1848, combatt\u00e9 a Governolo.\nA soli 17 anni si rec\u00f2 a Roma per difendere la Repubblica Romana agli ordini di Garibaldi che seguir\u00e0 nella successiva fuga, fino a San Marino.\nNel 1852 partecip\u00f2 alla congiura mantovana che porter\u00e0 alla feroce repressione ordinata dal maresciallo Radetzky. Chiassi, condannato a morte in contumacia, riusc\u00ec a fuggire in Svizzera e, poi, in Inghilterra.\nRientr\u00f2 a Mantova dopo l'amnistia concessa dall'Austria e nel 1857, presso l\u02bcuniversit\u00e0 di Pavia consegu\u00ec la laurea, con onore e lode, in ingegneria civile.\nAllo scoppio della seconda guerra di indipendenza si arruol\u00f2 nei Cacciatori delle Alpi con il grado di capitano.\nDurante la battaglia di San Fermo, si rese protagonista di un'azione ardita, quando presidiando una mulattiera secondaria con una mezza dozzina di Carabinieri genovesi, decise di impegnare un'intera colonna austriaca, che tentava di aggirare lo schieramento garibaldino per prenderlo alle spalle, riuscendo a fermarla fino all'arrivo dei rinforzi.\nNel luglio 1860 raggiunse Garibaldi in Sicilia, in tempo per partecipare allo sbarco sulle coste calabre e distinguersi nell'attacco che, nella notte tra il 21 e 22 luglio, port\u00f2 alla conquista-lampo di Reggio Calabria, meritandosi i gradi di tenente colonnello. Fu nominato capo di Stato Maggiore divisionale dell\u02bcEsercito meridionale, ma nel 1861 rientr\u00f2 a Mantova. Nel 1862 partecip\u00f2 alla spedizione conclusasi in Aspromonte. \u00c8 importante ricordare che in quest'occasione Chiassi, il 3 luglio 1862 a Palermo, fu affiliato alla massoneria di rito scozzese (nella Loggia \"I Rigeneratori del 12 gennaro 1848 al 1860 Garibaldini\", della quale era Maestro Venerabile Emanuele Sartorio) insieme agli altri componenti dello Stato Maggiore garibaldino (Giacinto Bruzzesi, Francesco Nullo, Enrico Guastalla, Giuseppe Guerzoni, Pietro Ripari, Giovanni Basso, Giuseppe Nuvolari, Gustavo Frigyesi ed altri ufficiali): fu lo stesso Garibaldi, nella veste di Gran Maestro, a firmare la proposta di ammissione regolare \u00abai misteri dell'Ord:. M:. in alcune delle RR:. LL:. poste sotto l'O:. di Palermo\u00bb. \u00abA tal fine e con gli alti poteri a me conferiti \u2013 aggiungeva \u2013 gli dispenso dalle solite formalit\u00e0\u00bb.\nNel 1865 venne eletto deputato, ma allo scoppio della terza guerra di indipendenza, lasci\u00f2 il parlamento per nuovamente unirsi alle truppe garibaldine, assumendo il comando del 5\u00ba Reggimento del Corpo Volontari Italiani.\nIl colonnello Chiassi mor\u00ec nel disperato tentativo di difendere l'abitato di Locca, nella prima fase della battaglia di Bezzecca. Pur ferito ad una coscia, Chiassi incitava il suo reggimento a contrastare ad oltranza l'avanzata delle preponderanti forze austriache, partecipando personalmente al combattimento. Una fucilata lo colp\u00ec in pieno petto ed il conterraneo medico Giovanni Buzzacchi, accorso ad assisterlo, subito comprese che la gravit\u00e0 della ferita non gli avrebbe lasciato scampo. Erano le 7.00 del 21 luglio 1866 e la notizia si diffuse rapidamente.\nAbituati a averlo sempre alla loro testa in ogni attacco, con un coraggio che spesso sfiorava la temerariet\u00e0, i garibaldini si erano convinti che il loro comandante fosse protetto da una superiore immunit\u00e0; saperlo colpito a morte, port\u00f2 lo scompiglio tra le file garibaldine che lasciarono Locca, ritirandosi in disordine verso Bezzecca. Alcuni commilitoni tentarono di trasportare Chiassi, ormai agonizzante, verso valle, ma il rincalzare degli austriaci li costrinse ad abbandonarne il corpo lungo il percorso. Fu decorato alla memoria della medaglia d'oro al valor militare e, in sua memoria, la cittadinanza castiglionese eresse un monumento che lo raffigura, inaugurato il 23 luglio 1871 con un discorso di Giuseppe Guerzoni."}
{"id": "1275250", "revid": "775504", "url": "https://it.wikipedia.org/wiki?curid=1275250", "title": "France 5", "text": "France 5 \u00e8 un canale televisivo pubblico francese a vocazione culturale ed educativa.\nStoria dell'emittente.\nLa Cinqui\u00e8me.\nIl canale nasce il 1\u00ba febbraio 1994 su decisione del governo di \u00c9douard Balladur e occupa le frequenze lasciate libere da La Cinq due anni prima e in parte occupate da Arte. Il governo la definisce come \"televisione del sapere, della formazione e del lavoro\", frase che riassume la mission del canale. Il 1\u00ba dicembre 1994, viene creato un gruppo d'interazione economica con La Sept-Arte a presidenza semestrale. La creazione di quest'emittente \u00e8 fortemente criticata dall'Assemblea Nazionale e dal Senato.\nIl 13 dicembre 1994 alle 18:00, La Cinqui\u00e8me inizia le sue trasmissioni, inaugurate con una festa solenne presso la piramide del Louvre. Dal giorno successivo l'emittente inizi\u00f2 a trasmettere dalle 7 alle 19, lasciando le restanti ore ad arte; questa condivisione porta l'Audimat a definire fino al 2011 le due reti con un generico \"quinta rete di trasmissione\".\nNel marzo 1997, il governo Jospin impose la fusione con La Sept-Arte. Il 31 gennaio 1998, l'emittente \u00e8 diffusa dalle 6 a mezzanotte senza interruzioni sul canale 45 di CanalSatellite, e sul canale 5 di TPS il 16 febbraio. Il 10 agosto 1999, l'emittente entra nel 25% del capitale di TV5, emittente francofona internazionale.\nL'integrazione nel gruppo France T\u00e9l\u00e9visions.\nIl 27 maggio 1999, l'Assemblea Nazionale adotta il progetto di raggruppare tutti i canali pubblici in una holding. Il 2 agosto 2000, La Cinqui\u00e8me \u00e8 integrata nel gruppo France T\u00e9l\u00e9visions. Sceneggiati e lungometraggi sono abbandonati a favore di magazine e documentari.\nLa Cinqui\u00e8me viene rinominata France 5 il 7 gennaio 2002 e assume un logo simile a quello degli altri canali pubblici.\nDiffusione.\nFrance 5 condivideva lo spazio con Arte in analogico sul satellite Atlantic Bird 3 su 12.606\u00a0MHz (ci\u00f2 accadeva anche nell'etere francese). La versione analogica in onda sul satellite Hot Bird \u00e8 stata spenta il 2 novembre 2004. In digitale, il canale \u00e8 in onda sul satellite Atlantic Bird 3, in chiaro, dal 2 marzo 2005, oltre che sul digitale terrestre francese e nel pacchetto satellitare a pagamento CanalSat, in onda su Astra."}
{"id": "1275257", "revid": "93556", "url": "https://it.wikipedia.org/wiki?curid=1275257", "title": "Famiglie di Araneae", "text": "Elenco alfabetico delle 128 famiglie dell'ordine Araneae classificate a gennaio 2021. In tabella viene riportato il nome della famiglia, il nome del descrittore, o dei descrittori, della famiglia stessa; l'anno in cui \u00e8 stata descritta per la prima volta, di quanti generi e specie \u00e8 composta; l'infraordine di appartenenza e un'immagine di una specie ove presente:\nDescrittori delle famiglie di Araneae.\nDi seguito l'elenco dei descrittori che hanno descritto pi\u00f9 di 2 famiglie e il numero delle famiglie descritte:"}
{"id": "1275259", "revid": "22416", "url": "https://it.wikipedia.org/wiki?curid=1275259", "title": "Ferrovia Villamassargia-Carbonia", "text": "La ferrovia Villamassargia\u00a0\u2013 Carbonia \u00e8 una linea ferroviaria situata in Sardegna, gestita dal gruppo Ferrovie dello Stato tramite la controllata RFI.\nUltimata negli anni cinquanta, la linea fa parte della rete complementare di RFI ed \u00e8 la pi\u00f9 recente tra le ferrovie costruite in Sardegna per il trasporto pubblico. Dal punto di vista tecnico, la linea \u00e8 lunga circa 22\u00a0km ed \u00e8 realizzata interamente a binario unico non elettrificato a scartamento ordinario (1435\u00a0mm); collega Carbonia a Villamassargia, la cui stazione \u00e8 attraversata anche dai binari della ferrovia Decimomannu-Iglesias, permettendo cos\u00ec il collegamento tra Cagliari e il centro sulcitano. Oltre ai due capolinea, nessun altro centro abitato \u00e8 servito dalla ferrovia, sebbene in passato fossero attive delle fermate collocate in alcune frazioni e localit\u00e0 del comune di Carbonia.\nStoria.\nI piani di costruzione di una linea ferroviaria per collegare Carbonia alla Decimomannu-Iglesias risalgono all'immediata vigilia della seconda guerra mondiale e divennero esecutivi nel 1940, anno di avvio dei lavori per la realizzazione della nuova strada ferrata. Il secondo conflitto mondiale blocc\u00f2 in seguito i lavori che, una volta ripresi, furono portati a compimento solo in parte rispetto al progetto originario che, oltre a collegare Carbonia con la dorsale iglesiente delle FS a Villamassargia, prevedeva che sulla linea si innestasse una diramazione da Piolanas a Portoscuso e al suo porto (Portovesme), oltre che un'eventuale estensione della linea sino a Sant'Antioco. L'intento del progetto era quello di permettere a passeggeri e merci in partenza da Carbonia di raggiungere Cagliari (o viceversa) in maniera pi\u00f9 rapida rispetto a quanto possibile all'epoca, con viaggiatori e merci costretti a raggiungere Iglesias coi treni delle Ferrovie Meridionali Sarde e da l\u00ec a prendere il treno per il capoluogo regionale nella confinante stazione FS. Questa linea assumeva in particolare importanza per il trasporto del carbone estratto nelle miniere sulcitane verso il capoluogo sardo.\nCostata circa 600 milioni di lire dell'epoca, la linea fu infine aperta al traffico nel novembre 1956 col viaggio inaugurale tra le stazioni di Villamassargia-Domusnovas e Carbonia effettuato alla presenza delle autorit\u00e0 statali e regionali. Da quest'ultimo scalo (successivamente ribattezzato \"Carbonia Stato\" per distinguerlo dall'omonima stazione FMS) tuttavia la linea proseguiva per alcune centinaia di metri, raggiungendo la miniera di Serbariu e i relativi impianti per il caricamento del carbone sui vagoni. Questa breve porzione di linea, una volta che la miniera cess\u00f2 la sua attivit\u00e0 estrattiva, venne poi utilizzata, come ricovero di rotabili accantonati, sino agli anni novanta. In seguito il passaggio a livello che permetteva di attraversare la via Roma fu asfaltato e parte dei binari fu rimossa durante i lavori per la realizzazione della nuova stazione di Carbonia.\nTra i due capolinea erano presenti in origine 3 fermate: Cixerri, Monte Arcau e Barbusi. Progressivamente tutte queste fermate sono state disabilitate al servizio viaggiatori: quella di Monte Arcau, dotata di un minuscolo fabbricato in abbandono, non \u00e8 stata pi\u00f9 utilizzata dai treni passeggeri dal 1987, rimanendo comunque attiva come localit\u00e0 di servizio. I treni viaggiatori hanno smesso di fermarsi dinanzi al fabbricato viaggiatori di Cixerri dal 14 dicembre 2008 e sorte analoga \u00e8 toccata alla fermata di Barbusi (quest'ultima impresenziata gi\u00e0 dal 1964), che non ha pi\u00f9 accolto treni viaggiatori dal 14 giugno 2009 e che \u00e8 stata dismessa nel 2011.\nNegli anni 2000 il comune di Carbonia ha portato avanti il progetto di costruzione di una nuova stazione passeggeri con caratteristiche di centro intermodale, cio\u00e8 punto di interscambio tra il trasporto passeggeri su ferro e su gomma. Ottenuti i finanziamenti dalla Regione Autonoma della Sardegna e dal Ministero dei trasporti, i lavori del nuovo capolinea di \"Carbonia Serbariu\" sono iniziati nel febbraio 2008. La nuova stazione carboniense, distante circa 700 metri dal fabbricato viaggiatori di Carbonia Stato (quest'ultima chiusa al servizio viaggiatori con l'apertura del nuovo impianto), \u00e8 stata inaugurata il 23 luglio 2011.\nAl di l\u00e0 di questo intervento, la linea segue lo stesso percorso dalla fondazione, pur essendo stati svolti nel corso degli anni vari interventi di manutenzione e migliorie agli impianti. Negli anni settanta la legge 309/74, che stabil\u00ec la chiusura della rete ferroviaria FMS, all'articolo 2 prevedeva che la Villamassargia-Carbonia venisse estesa sino a Sant'Antioco, con la conversione a scartamento ordinario della tratta delle Meridionali Sarde dal centro lagunare a Carbonia Stato, passando per l'ex snodo di San Giovanni Suergiu), e la conseguente realizzazione di un piccolo raccordo che unisse i due tracciati, peraltro poco distanti tra loro. Il progetto per\u00f2 non fu mai attuato, presumibilmente in quanto l'intero finanziamento venne interamente utilizzato per le autolinee delle FMS, sancendo di fatto il definitivo annullamento dell'estensione della Villamassargia-Carbonia.\nCaratteristiche.\nLa linea si estende per poco pi\u00f9 di 22\u00a0km ed \u00e8 realizzata a binario unico privo di elettrificazione. Il tracciato non presenta particolari difficolt\u00e0 per i treni, snodandosi in pianura con pendenze massime nell'ordine del 12\u2030 e su quote altimetriche modeste: il culmine, compreso nel tratto tra le fermate disabilitate di Cixerri e Monte Arcau, si trova infatti a quota 140\u00a0m s.l.m., mentre il punto pi\u00f9 basso, situato nell'area ferroviaria di Carbonia, prima dell'apertura dell'impianto di Carbonia Serbariu era la stazione di Carbonia Stato, situata a quota 79\u00a0m s.l.m. Nel tratto tra Villamassargia e Carbonia Stato la percentuale di tortuosit\u00e0 della ferrovia si attesta al 37%.\nDal punto di vista dell'armamento, la linea utilizza binari formati da rotaie Vignoles da 50\u00a0kg/m e da traverse in cemento armato precompresso. La linea dall'uscita dello scalo di Villamassargia all'ingresso di quello di Carbonia Stato \u00e8 completamente a binario unico, compresi i piazzali delle fermate intermedie, costituendo un'unica sezione di blocco. A causa della mancanza di punti di incrocio (manovra un tempo possibile a Cixerri e Barbusi quando queste erano dotate di pi\u00f9 binari), la linea non pu\u00f2 quindi essere impegnata contemporaneamente da due treni diretti in direzioni opposte, fatto che impone l'utilizzo di autocorse sostitutive in fasce orarie in cui la frequenza delle relazioni \u00e8 maggiore (come al mattino).\nPercorso.\nLa linea ha origine nella stazione di Villamassargia-Domusnovas, scalo di diramazione sulla Decimomannu-Iglesias, da cui la linea per Carbonia si distacca in direzione sud-ovest con una lieve ascesa nel tratto iniziale che si sviluppa in un'area rurale attraversata dal rio Cixerri. Dopo circa sei km viene raggiunto il primo degli scali intermedi (tutti in disuso), la fermata di Cixerri, nata come stazione, formalmente attiva come localit\u00e0 di servizio dal 2008.\nLasciata la fermata si raggiunge il culmine della linea (140 ) nei dintorni della frazione di Barega, da dove poi inizia una costante discesa verso il capolinea, passando per la fermata campestre di Monte Arcau (inutilizzata dagli anni ottanta) ai piedi dell'omonimo colle. Il sedime nel tratto successivo vede una maggiore tortuosit\u00e0 mentre si entra nella valle del rio Flumentepido, raggiungendo il dismesso scalo di Barbusi in localit\u00e0 Caput Acquas, anch'esso nato come stazione e poi ridotto a fermata, definitivamente chiuso nel 2011.\nIl tracciato da qui in poi vira in direzione sud-est verso Carbonia dopo alcuni tratti in trincea, scorrendo parallelamente a quello che era il tracciato della dismessa ferrovia San Giovanni Suergiu-Iglesias nel suo tratto finale (le due linee si affiancavano in localit\u00e0 Sirai nei pressi dell'omonima fermata FMS) e raggiungendo la stazione di Carbonia Stato, sino al 2011 capolinea del servizio passeggeri e ancora utilizzabile all'occorrenza per il servizio merci e per il rimessaggio dei rotabili. Il percorso prosegue negli ultimi 700 metri all'interno dell'area ferroviaria di Carbonia Stato, per giungere in raddoppio al capolinea di Carbonia Serbariu, inaugurato nel 2011 in quella che era una porzione del terminal merci di Carbonia Stato.\nIn origine i binari tuttavia si estendevano ancora per alcune centinaia di metri oltre il vecchio tracciato della via Roma, raggiungendo (sino al 1974) con un binario la stazione FMS carboniense per l'interscambio merci tra le due amministrazioni e terminando in raddoppio sotto le tramogge di carico del carbone della miniera di Serbariu, dove era posto l'asse estremo della ferrovia.\nTraffico.\nFacendo riferimento all'orario del primo semestre 2021, la ferrovia \u00e8 interessata a due relazioni passeggeri, entrambe effettuate con treni regionali:\nL'orario \u00e8 cadenzato dal 2011, con un treno in partenza ogni ora (nei feriali) verso Cagliari (con coincidenza a Villamassargia per i treni non diretti), con ulteriori corse al mattino e nel primo pomeriggio. Specularmente da Cagliari si ha una partenza ogni ora verso Carbonia (sempre con coincidenza a Villamassargia per le relazioni non dirette), con un incremento della frequenza nel primo pomeriggio.\nServizio turistico.\nDa maggio 2007 la linea viene utilizzata su richiesta anche per i treni turistici di Trenitalia provenienti da Cagliari, utilizzanti materiale d'epoca restaurato (una locomotiva Gruppo 740 e carrozze tipo \"terrazzini\"). La possibilit\u00e0 di invertire il senso di marcia di questi convogli \u00e8 garantita dalla presenza nell'area ferroviaria carboniense di una stella di inversione.\nServizio merci.\nUna delle ragioni legate alla nascita della ferrovia fu legata al migliorare il trasporto delle merci da e verso Carbonia, in particolare per quel che riguarda il carbone in passato estratto nelle miniere locali. Dopo la fine dell'attivit\u00e0 estrattiva, il traffico merci verso l'impianto di Carbonia Stato pur se su livelli minori si mantenne comunque piuttosto attivo sino alla fine del secolo (con punte di 3 treni settimanali e 145.000 tonnellate trasportate all'anno), per poi assistere ad un progressivo abbandono di questo tipo di servizio, poi dismesso a livello regionale nel 2008.\nMateriale di trazione.\nDal momento dell'attivazione per le relazioni passeggeri sulla ferrovia ampio peso ha avuto il materiale leggero, in particolare sulla linea questa tipologia di servizi sono stati effettuati per parecchi decenni in gran parte da automotrici, in particolare:\nNei primi anni di attivit\u00e0 i convogli ordinari, soprattutto per il servizio merci, utilizzavano la trazione a vapore, con locomotive appartenenti ai gruppi\nDal 1961 con l'avvio del passaggio al materiale diesel anche per le locomotive furono impiegate sulla linea locomotive dei gruppi:\nNella prima met\u00e0 degli anni ottanta furono immesse sulla linea nuove automotrici che in pochi anni sostituirono completamente le ALn 772 (25 esemplari furono peraltro accantonati per anni proprio nel raccordo tra Carbonia Stato e la Miniera di Serbariu prima della loro demolizione): nel 1981 vi fu l'introduzione sulla linea delle automotrici ALn 668(nella serie 3100-3200), nei primi anni affiancate alle ALn 772 superstiti, e dalla met\u00e0 del decennio dalle derivate ALn 663.\nL'utilizzo di materiale ordinario anche per il servizio passeggeri, in particolare sulla relazione \"diretta\" con Cagliari, sub\u00ec un incremento con l'introduzione sulla rete sarda dei treni in configurazione \"navetta\" nel 1983: questi convogli sono trainati da locomotive D.445, e rappresentano l'unico tipo di locomotiva impiegato sulla linea (al 2020) per il servizio viaggiatori.\nPer quanto concerne il materiale leggero alle ALn 668 e 663 si sono affiancati i Minuetto a trazione diesel dalla met\u00e0 degli anni duemila e gli Swing dal 2020. Infine sono in uso lungo la linea anche gli autotreni ATR 365."}
{"id": "1275270", "revid": "36426", "url": "https://it.wikipedia.org/wiki?curid=1275270", "title": "Costanzo I", "text": ""}
{"id": "1275272", "revid": "24443", "url": "https://it.wikipedia.org/wiki?curid=1275272", "title": "Pange Lingua", "text": ""}
{"id": "1275279", "revid": "1573940", "url": "https://it.wikipedia.org/wiki?curid=1275279", "title": "The Early Works", "text": "The Early Works \u00e8 una raccolta del gruppo musicale britannico Status Quo, pubblicata nel 1990 dalla Castle Communications.\nIl disco.\nSi tratta di una maxi-raccolta comprendente in ordine cronologico gran parte delle incisioni realizzate dal gruppo per la Pye Records, nel quinquennio 1966-1971.\nL'antologia mostra compiutamente il percorso musicale svolto dalla band di Francis Rossi: si comincia dai brani iniziali ispirati alla musica beat, per passare attraverso la ricerca del puro rock psichedelico, e giungere, nel periodo dei primi anni settanta, al pi\u00f9 duro hard rock."}
{"id": "1275283", "revid": "1035751", "url": "https://it.wikipedia.org/wiki?curid=1275283", "title": "Chiesa di Santa Margherita a Cancelli", "text": "La chiesa di Santa Margherita a Cancelli si trova nel comune di Reggello.\nDi antica fondazione ma pi\u00f9 volte rimaneggiata, nell'interno l'opera pi\u00f9 antica \u00e8 l'affresco raffigurante la \"Madonna col Bambino e i santi Antonio e Luigi\", attribuito a Paolo Schiavo o alla sua bottega, in cui il pittore, forse alla met\u00e0 del Quattrocento, mostra di aderire ancora solo parzialmente al linguaggio rinascimentale.\nIn chiesa si trova anche una grande \"Crocifissione\" trasferita dalla sala della Tinaia, e una tela ottocentesca raffigurante il \"Transito di Giuseppe\" di un artista vicino al figlinese Egisto Sarri.\nNella cappella della Compagnia, che ospitava la Compagnia del SS. Sacramento, \u00e8 conservato un affresco con la \"Crocifissione e santi\" (1516) nella quale appaiono gli echi della pittura di Andrea del Sarto.\nNegli archivi della chiesa \u00e8 stato recuperato il testo di una \"Lauda che si canta per uno fratello morto\", rara testimonianza di devozione popolare risalente al 1534."}
{"id": "1275287", "revid": "697352", "url": "https://it.wikipedia.org/wiki?curid=1275287", "title": "Campionato del mondo di calcio da tavolo 2006 - Categoria open", "text": "Il Campionato del Mondo di Calcio da tavolo di Dortmund in Germania.\nFasi di qualificazione ed eliminazione diretta della Categoria Open (17 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1275288", "revid": "256896", "url": "https://it.wikipedia.org/wiki?curid=1275288", "title": "I.S.E.F.", "text": ""}
{"id": "1275290", "revid": "773636", "url": "https://it.wikipedia.org/wiki?curid=1275290", "title": "Chiesa di San Michele a Caselli", "text": "La chiesa di San Michele a Caselli si trova nel comune di Reggello.\nStoria e descrizione.\nForse di origini longobarde, la sua austera struttura romanica \u00e8 stata completamente rinnovata nel tardo Seicento.\nL'interno a un'unica navata di armoniche dimensioni appare, dopo un recente restauro, come un raro e raffinato esempio di decorazione tardo barocca, unendo sculture, dipinti ovali di soggetto biblico ed eleganti decorazioni a stucco. Anche le tele degli altari rivestono un certo interesse, specie quella sull'altare di sinistra con la \"Nascita della Vergine\", datata 1616, di Domenico Soldini, caratterizzata da un tono narrativo e serenamente devoto, che indulge a qualche raffinata nota di costume nei particolari di vita domestica."}
{"id": "1275292", "revid": "103088585", "url": "https://it.wikipedia.org/wiki?curid=1275292", "title": "The View from the Hill", "text": "The View from the Hill \u00e8 il quarto disco solista di Justin Hayward, chitarrista e voce del gruppo rock inglese dei Moody Blues, pubblicato nel 1996."}
{"id": "1275294", "revid": "1035751", "url": "https://it.wikipedia.org/wiki?curid=1275294", "title": "Pieve di San Pietro a Pitiana", "text": "La pieve di San Pietro a Pitiana si trova nel comune di Reggello, in Italia.\nStoria e descrizione.\nLa sua fondazione, che la tradizione popolare attribuisce alla duchessa di Toscana Matilde di Canossa, \u00e8 forse anteriore all'anno Mille, anche se \u00e8 menzionata da un contratto del 1032 e da documenti del XII secolo che ricordano la sua appartenenza alla Diocesi di Fiesole. La Pieve ebbe una certa importanza specie a partire dal Quattrocento quando fu posseduta da Giovanni Cavalcanti che vi ospit\u00f2 nel 1469 anche Marsilio Ficino e Lorenzo il Magnifico. Poi per testamento dal 1497 entr\u00f2 a far parte dei beni dell'Ospedale di Santa Maria Nuova e nel 1784 di nuovo sotto la giurisdizione dei Vescovi di Fiesole.\nLa chiesa \u00e8 risalente all'et\u00e0 romanica ma unico resto visibile di quell'epoca \u00e8 la torre campanaria, che risulta gi\u00e0 esistente nel 1028, ma che nella forma attuale, simile a quello del Monastero di Rosano e di San Giovanni Battista a Remole, dovrebbe risalire ai primi decenni del XII secolo. La facciata si presenta di aspetto tardo rinascimentale, con un portico cinquecentesco. Prima dei pi\u00f9 recenti restauri essa presentava sopra il portico un piccolo oculo di fattura moderna al posto della ripristinata finestra cinque-secentesca. Nella porta centrale, di origine quattrocentesca, sono gli stemmi della famiglia Cavalcanti, e al centro c'\u00e8 la stampella simbolo dell'Ospedale di Santa Maria Nuova. All'interno la struttura a tre navate con presbiterio sopraelevato e cripta sub\u00ec una prima trasformazione a croce latina nel 1631 che fece scomparire le navate laterali, quella di destra inglobata nella Villa Guicciardini, la sinistra nella canonica. Nel 1888 l'interno ha sub\u00ecto un ulteriore restauro, che ha aggiunto decorazioni medievaleggianti al tetto a capriate e alle pareti, assumendo un aspetto decisamente ottocentesco. L'altare maggiore, ricomposto nel 1977, presenta un rilievo arcaizzante trecentesco rappresentante \"San Pietro\" \"benedicente\". \nA ricordare l'importanza che la pieve ebbe in epoca rinascimentale restano soprattutto le due importanti tavole di Ridolfo del Ghirlandaio ancora presenti in chiesa, commissionate dallo spedalingo di Santa Maria Nuova Leonardo Buonafede o per suo tramite e che in passato si aggiungevano ad una terza oggi mancante che corredava l'altare maggiore, la \"Madonna col Bambino e i Santi Michele, Pietro, Paolo e Maddalena\", commissionata da Michelangelo di Braccio Guicciardini ed oggi nella collezione Bathurst a Eastnor Castle in Inghilterra. In chiesa, alla parete del transetto destro \u00e8 una copia ridotta del dipinto. \nLa \"Madonna con il Bambino e i Santi Giovanni e Ignazio di Antiochia\" all'altare destro del transetto, probabilmente commissionata anch'essa da Michelangelo di Braccio Guicciardini, era stata venduta illegalmente dal parroco locale nel 1946 ed \u00e8 stata ritrovata nella bottega di un antiquario nel centro di Firenze il 27 dicembre del 1999 e ricollocata poco dopo. All'altare sinistro \u00e8 invece, sempre di Ridolfo, un\"'Annunciazione\" gi\u00e0 nella parete di fondo.\nAlla parete destra \u00e8 anche un tabernacolo quattrocentesco in pietra scolpito a eleganti fregi.\nA rendere pi\u00f9 imponente l'insediamento concorse anche la costruzione della grande villa che la stringe da un lato e che appartiene alla famiglia Guicciardini che aveva molte propriet\u00e0 fondiarie in zona. "}
{"id": "1275300", "revid": "73936", "url": "https://it.wikipedia.org/wiki?curid=1275300", "title": "Gian Alfonso Pacinotti", "text": ""}
{"id": "1275302", "revid": "6923", "url": "https://it.wikipedia.org/wiki?curid=1275302", "title": "Abisso (personaggio)", "text": "Abisso (\"Abyss\") il cui vero nome Nils Styger, \u00e8 un personaggio dei fumetti, creato da Todd DeZago (testi) e Scott Clark (disegni) nel 1997, pubblicato dalla Marvel Comics. La sua prima apparizione \u00e8 in \"Cable\" (vol. 1) n. 40 (febbraio 1997), mentre le sue origini vennero narrate in \"The Uncanny X-Men\" (vol. 1) n. 432 (ottobre 2003).\nBiografia del personaggio.\nAbisso \u00e8 un mutante originario dell'isola di Genosha che ha contratto il Virus Legacy. Il Charles Xavier lo ha ingaggiato, non solo per fare parte della fazione segreta \"Mutant Underground\", ma anche per fare da guardia del corpo alla scienziata Ren\u00e9e Majcomb, una ricercatrice che stava concentrando i suoi sforzi per trovare una cura al Virus Legacy. La Majcomb era per\u00f2 un bersaglio del programma governativo USA \"Operazione Tolleranza Zero\" da cui Abisso ha dovuto proteggerla assieme a Cable, Domino e Douglock.\nPrima di trasferirsi a Berlino riesce a guarire dal Virus Legacy. Nella capitale tedesca \u00e8 costretto a scontrarsi con il mutante Fever Pitch, ma prima di poterlo sconfiggere entrambi vengono catturati da X-Corps, il programma paramilitare guidato da Banshee. Quest'ultimo \u00e8 quasi ucciso dalla terrorista Mystica, ma Abisso riesce a salvarlo (nonostante X-Corps avesse fatto degli studi scientifici su di lui) assorbendo dentro di s\u00e9 Mystica e spedendola in un'altra dimensione.\nIn seguito scopre che \u00e8 il fratellastro di Nightcrawler e figlio di Azazel, un demone che aveva richiamato su Isla des Demonas diversi mutanti dotati di poteri di teletrasporto e capaci di viaggi dimensionali. I vari mutanti radunati vengono usati in un cerimoniale per aprire un varco tra la terra e la dimensione di Azazel, poich\u00e9 questi vorrebbe conquistare il nostro mondo. L'intervento degli X-Men e di Polaris non solo causano la sconfitta di Azazel, ma provocano una reazione di rigetto in Abisso, che cos\u00ec espelle tutto ci\u00f2 che aveva in precedenza assorbito.\nLa carriera mutante di Abisso finisce quando, come molti altri, perde i suoi poteri dopo House of M, nel cosiddetto \"M-Day\". Nonostante ci\u00f2 viene avvicinato da Elijah Cross di \"Cellula X\", un gruppo di terroristi che incolpa il governo USA della scomparsa del 90% dei mutanti. Cross gli consegna una strumentazione che gli permette di replicare i suoi poteri, che recupera in seguito grazie a Quicksilver. Abisso usa questi poteri per combattere contro X-Factor che stava indagando sulle azioni del gruppo di Cross, che muore durante uno scontro. Spaventato, Abisso fugge nella speranza di poter imparare a usare meglio i propri poteri.\nAltre versioni.\nCompare per la prima volta nella miniserie \"L'era di Apocalisse\", con un aspetto diverso, come uno dei quattro cavalieri di Apocalisse insieme a Sinistro, Mikhail Rasputin ed Olocausto. I suoi poteri mutanti sono identici a quelli visti in seguito, ma pi\u00f9 potenti. Risulta il pi\u00f9 giovane dei quattro e come Olocausto afferma di essere il figlio di En Saba Nur. Nell'ultimo volume della miniserie viene ucciso grazie al sacrificio di Banshee col quale aveva dei conti in sospeso.\nAltri media.\nAbisso, anche se con un aspetto diverso, \u00e8 un boss del videogioco \"X-Men Legends 2:L'era di Apocalisse\"."}
{"id": "1275306", "revid": "110157", "url": "https://it.wikipedia.org/wiki?curid=1275306", "title": "Live in San Juan Capistrano", "text": "Live in San Juan Capistrano \u00e8 un disco dal vivo di Justin Hayward, chitarrista e voce del gruppo rock inglese dei Moody Blues, pubblicato nel 1998."}
{"id": "1275307", "revid": "173469", "url": "https://it.wikipedia.org/wiki?curid=1275307", "title": "Maria Teresa Cybo-Malaspina", "text": "Come moglie di Ercole III d'Este, ultimo duca di Modena e Reggio degli Este e ultimo membro maschile del ramo diretto della sua dinastia, Maria Teresa fu anche duchessa consorte di Modena e Reggio (1780\u20131790).\nBiografia.\nMaria Teresa era la figlia primogenita di Alderano I Cybo-Malaspina, duca di Massa, e di Ricciarda Gonzaga (1698-1768), discendente dal ramo gonzaghesco dei conti di Novellara. Aveva due sorelle minori, andate spose a nobiluomini italiani.\nIn seguito alla prematura morte del padre, ancora bambina fu al centro di complicati accordi matrimoniali in quanto la sua dote comprendeva lo stato: il 10 novembre 1734 furono firmati i contratti matrimoniali con il principe Eugenio Giovanni Francesco di Savoia-Soissons, duca di Troppau e conte di Soissons, cadetto dei Savoia. Il futuro sposo, appena ventenne e quindi di dieci anni pi\u00f9 grande della principessa, mor\u00ec di sifilide a Mannheim esattamente quattordici giorni dopo.\nIn breve tempo iniziarono di nuovo lunghe consultazioni tra le dinastie italiane, straniere e l'Impero, al centro anch'esso di lotte per la successione a Carlo VI: tra tutti la spunt\u00f2 il duca di Modena e Reggio, Francesco III, che assicur\u00f2 allo stato un futuro sbocco sul Tirreno costringendo alle nozze il proprio figlio appena quattordicenne Ercole Rinaldo, successore al trono. Le nozze vennero celebrate per procura a Massa nel 1741 senz'alcuno sfarzo, sia per il disinteresse dello sposo che per le scarse risorse finanziarie cybee.\nIl matrimonio non fu affatto felice e ci\u00f2 porto la dinastia estense, per gli stessi motivi toccati in quel secolo ai Medici e ai Gonzaga di Mantova, a una rapida estinzione: dall'unione nacquero nei primi anni due figli, ma dopo aver adempiuto i propri obblighi coniugali lo sposo inizi\u00f2 a condurre una vita dissipata e corrotta, umiliando Maria Teresa con le sue relazioni aperte con amanti. Maria Teresa, obbligata a soggiornare a Modena, dove comunque poteva contare sulla stima e sull'affetto dei suoceri, mantenne l'abitudine di tornare in estate nella sua patria oltre gli Appennini per occuparsi dei suoi Stati di famiglia. I rapporti sempre pi\u00f9 deteriorati col marito portarono la coppia alla separazione definitiva.\nMaria Teresa si ritir\u00f2 a Reggio Emilia, allietata solo dalle visite dell'unica figlia Maria Beatrice e del genero Ferdinando d'Asburgo.\nGoverno illuminato.\nMaria Teresa, in linea con la sua epoca, pratic\u00f2 un governo \"illuminato\" dimostrando grandi capacit\u00e0 amministrative.\nNel 1757 riform\u00f2 l'economia carrarese tramite editti che concedevano gli agri marmiferi alle varie comunit\u00e0 paesane delle cave, fece proseguire e completare una strada che da Massa conducesse a Modena, l'odierna via Vandelli, cerc\u00f2 di creare a Massa un ospedale moderno e, in linea con il giuseppinismo dell'epoca, tent\u00f2 una riforma del clero locale in vista della creazione da parte del Papa di una diocesi che comprendesse solamente il territorio del ducato, allora accorpato nella diocesi di Luni.\nL'Accademia di Carrara.\nTra le molteplici opere di rinnovamento iniziate dalla Duchessa, una tra le principali \u00e8 sicuramente la fondazione di un'Accademia d'Arte a Carrara. Nel 1757, accogliendo il suggerimento di Giovanni Domenico Olivieri, scultore carrarese che aveva vissuto alla corte di Spagna e collaborato alla fondazione dell'Accademia di Madrid, Maria Teresa aveva promulgato gli statuti di un'Accademia intitolata a San Ceccardo (vescovo di Luni e patrono di Carrara), che avrebbe dovuto curare la preparazione alle delle tre arti principali, pittura, scultura e architettura. Esisteva ovviamente \"in loco\" una precedente tradizione di avviamento alla scultura, che avveniva favorita dalla antica metodo della \"bottega\": singoli privati avevano uno studio in Carrara -allora famoso come quello del Baratta al Baluardo- e si facevano mecenati dei propri allievi.\nIl primo tentativo rimase per\u00f2 lettera morta se, dodici anni dopo, il 26 settembre 1769 Maria Teresa, con un successivo chirografo, sancisse l'atto di fondazione ufficiale dell'Accademia di Belle Arti di Carrara, eliminando per\u00f2 dal suo statuto il corso di Pittura: furono infatti istituite le sole sezioni della Scuole di Scultura e di Architettura perch\u00e9 l'Accademia, cos\u00ec creata, promuovesse lo sviluppo di arti legate alla locale industria e il commercio del marmo. Il Direttore primario della Scuola di Scultura fu Giovanni Antonio Cybei; l'ispettore della Scuola di Architettura fu Filippo Del Medico, che progett\u00f2 anche la sede dell'Accademia (l'attuale Palazzo Rosso, che ospita ora la Biblioteca Civica locale), i cui lavori iniziarono nel 1771.\nNel 1781 Maria Teresa istitu\u00ec una tassa sui marmi per finanziare i costi della scuola ma la morte della fondatrice nel 1790, la lontananza dalla citt\u00e0 della nuova duchessa, che risiedeva a Milano con il marito e la bufera giacobina portarono in decadenza l'istituzione, che si riprese quando lo stile Impero prima e il neoclassicismo dopo riportarono in auge architetture e sculture marmoree. \nMor\u00ec nel 1790 e venne sepolta nella Basilica della Madonna della Ghiara di Reggio Emilia.\nDiscendenza.\nDopo la nascita dei primi due figli la coppia visse separata:"}
{"id": "1275308", "revid": "773636", "url": "https://it.wikipedia.org/wiki?curid=1275308", "title": "Chiesa di San Jacopo (Reggello)", "text": "La chiesa di San Jacopo si trova a Reggello.\nStoria e descrizione.\nVicino ad oratorio dell'Ospedale del Bigallo dedicato a San Lorenzo che sorgeva di fronte, nel 1594 il podest\u00e0 Simone di Lorenzo Altoviti volle fondare un oratorio pi\u00f9 grande che potesse servire ai bisogni spirituali di una comunit\u00e0 in crescita. La facciata \u00e8 molto semplice, con portale timpanato e piccola finestra ad occhio, mentre l'interno ad aula unica si presenta per\u00f2 nell'aspetto che le \u00e8 stato dato pi\u00f9 tardi, soprattutto nel Settecento.\nEssa conserva ancora, tra l'altro, una bella tela nel coro raffigurante la \"Vergine col Bambino e santi\" di Filippo Tarchiani formatosi nell'ambiente dei tardo-manieristi fiorentini e romani e che si dimostra incline a un purismo neo-cinquecentesco, che poi coniugher\u00e0 con un luminismo di origine caravaggesca. Anche in quest'opera, databile intorno al 1610, il tono devozionale si coniuga grandiosamente con forme nobili ed eleganti, dalle superfici compatte e lucide."}
{"id": "1275310", "revid": "1005847", "url": "https://it.wikipedia.org/wiki?curid=1275310", "title": "Ospitale di San Giacomo di Altopascio", "text": "L'ospitale di San Giacomo di Altopascio \u00e8 un edificio che si trova a Filattiera.\nL'ospitale \u00e8 indicato da una croce templare, rifatta sull'originale esposto fino a qualche anno fa e poi sostituita. L'edificio, che \u00e8 stato legato alla casa d'Altopascio fino ad epoca assai tarda, \u00e8 di un bel marmo e mostra un San Giacomo dinamico, in veste medievale e cio\u00e8 non come l'apostolo ma come il pellegrino; esso \u00e8 stato comunque rimaneggiato e trasformato nel tempo."}
{"id": "1275312", "revid": "1573940", "url": "https://it.wikipedia.org/wiki?curid=1275312", "title": "Chiesa di San Clemente a Sociana", "text": "La chiesa di San Clemente a Sociana si trova a San Clemente nel comune di Reggello (FI).\nLa chiesa si trova nella parte superiore della frazione, nella cosiddetta \"San Clemente Alta\", ed \u00e8 inserita nel Vicariato fiorentino. Nonostante sia nel Comune di Reggello dipende, per evidente vicinanza geografica, dalla propositura di Santa Maria Immacolata di Rignano sull'Arno.\nStoria.\nDell'edificio esistono notizie gi\u00e0 nel 1260, ma fu ricostruito intorno al 1580 e sub\u00ec interventi di restauro nel 1733 e nel 1877, tanto che oggi ben poco traspare della sua antica struttura.\nNel 1822 vi furono collocate due importanti sculture quattrocentesche: un bassorilievo in marmo che raffigura la \"Madonna col Bambino\" di Antonio Rossellino e una coppia di \"Angeli reggicandelabro\", sempre in marmo, di Mino da Fiesole. Fra i dipinti meritano una citazione la tavola con la \"Vergine Assunta e i santi Giovanni Evangelista, Francesco, Girolamo e Giovanni Battista\", di Girolamo Macchietti e aiuti di bottega (1577-1578), una pala di Domenico Buti dotata anche di cimasa, un tabernacolo con \"Cristo risorto\" nello sportello attribuito a Giovanni Brina, una \"Sacra famiglia\" di scuola toscana del XVIII secolo, un frammento di polittico della scuola di Agnolo Gaddi inserito in una mostra del XVI secolo."}
{"id": "1275325", "revid": "1035751", "url": "https://it.wikipedia.org/wiki?curid=1275325", "title": "Pieve di Sant'Agata in Arfoli", "text": "La pieve di Sant'Agata in Arfoli si trova nel comune di Reggello.\nStoria e descrizione.\nLe sue origini si fanno risalire ai Goti, cui si dovrebbe il nome \"arfoli\", che veneravano Agata, protettrice delle donne che allattano. \nLeggende popolari attribuiscono alla duchessa Matilde di Toscana un ruolo nella fondazione dell'edificio.\nArricchitasi nel XIII secolo di un piccolo chiostro, fu trasformata e ampliata a croce latina nel 1643 e modificata negli anni sessanta del Novecento. \nL'interno conserva una lastra di arenaria dell'VIII-IX secolo, decorata a bassorilievo con motivi di nodi e intrecci e con uccelli stilizzati, probabilmente colombe, che beccano uva e foglie e una che nutre un pulcino. Il pezzo, rinvenuto nei restauri del 1966, \u00e8 la pi\u00f9 importante testimonianza di scultura longobarda o carolingia nell'area fiorentina ad oggi conosciuta.\nAi due altari laterali sono due affreschi: quello a destra diviso in due scene di cui la superiore raffigura l\"'Annunciazione\" (1451), l'altro a sinistra attribuito a Raffaellino del Garbo, raffigura la \"Madonna in trono col Bambino, i Santi Antonio Abate e Sebastiano e il committente\" (1497). Nel presbiterio sono collocati gli affreschi staccati dal portico esterno con \"Storie di Sant'Agata\" (XIV-XV secolo).\nA lato della chiesa \u00e8 il chiostro, sul cui portale di ingresso \u00e8 una data poco leggibile, 122..., forse 1228.\nLa chiesa \u00e8 oggi amministrata dai padri sacramentini. "}
{"id": "1275326", "revid": "709565", "url": "https://it.wikipedia.org/wiki?curid=1275326", "title": "Satiri (Marvel Comics)", "text": "Satiri (\"Hellions\") \u00e8 il nome assunto da due gruppi di mutanti dell'universo Marvel, il primo venne creato da Chris Claremont (testi) e Sal Buscema (disegni) nel 1984 e pubblicato dalla Marvel Comics: la sua prima apparizione si ritrova nel numero 16 della testata \"New Mutants\" (prima serie) come antagonisti dei Nuovi Mutanti; il secondo e pi\u00f9 recente gruppo fu ideato da Christina Weir (testi) e Nunzio DeFilippis per il numero 10 della seconda serie di \"New Mutants\".\nPrima formazione.\nI primi Satiri erano stati reclutati da Emma Frost affinch\u00e9 lavorassero per il Club infernale, erano composti da:\nEmma Frost li addestr\u00f2 nell'uso dei propri poteri nella sua Massachusetts Academy perch\u00e9 intendeva usarli per dare sempre pi\u00f9 potere al Club infernale e per accrescere la sua importanza all'interno dell'organizzazione. Molti di loro vennero uccisi da Trevor Fitzroy.\nTuttavia Tarot riapparve nella terza reincarnazione dei Satiri guidata da King Bedlam e comprendente Magma, Feral e i nuovi arrivati \"Switch\" (in grado di entrare nel corpo di un altro mutante, che inconsapevolmente va a occupare il suo, nei suoi paraggi) e \"Paradigm\" (un cinese volutamente infettatosi con il Virus Phalanx e molto simile al secondo Warlock).\nNel mezzo di questi due gruppi aveva operato per pochissimo tempo una seconda formazioni di Satiri creata dal malvagio Emplate per distruggere i membri di Generation X. Tutti i membri di questa squadra sono svaniti nell'oblio, mentre King Bedlam e Tarot sono stati privati dei poteri durante Decimation, mentre le loro forze hanno dato vita al pericoloso \"Collettivo\".\nI Satiri in \"New X-Men\".\nNell'ambito della pubblicazione dei fumetti dei New X-Men, curati dagli autori Christina Weir e Nunzio De Filippis, venne decisa la riorganizzazione del corpo studentesco dello Xavier Institute, con la formazione di numerosi gruppi di studenti, guidato ciascuno da un Tutor tra gli X-men. Lo scopo di questa divisione era mirato a garantire l'addestramento e l'insegnamento necessari, affinch\u00e9 in un futuro i ragazzi diventassero X-Men anch'essi. In qualit\u00e0 di Tutor di uno di questi gruppi, Emma Frost selezion\u00f2 alcuni studenti e li battezz\u00f2 Satiri, in memoria del gruppo di suoi vecchi allievi, perlopi\u00f9 ormai deceduti. Oltre a ci\u00f2, Emma contribu\u00ec anche nella scelta di alcuni dei loro nomi in codice.\nQuesta squadra \u00e8 composta da:\nI Satiri vinsero il torneo tra le squadre studentesche, le quali vennero per\u00f2 sciolte dopo gli eventi apportati da \"House of M\", in cui la maggior parte dei mutanti perse i propri poteri; Icarus e Tag inoltre restarono uccisi a causa degli interventi antimutanti dei seguaci del reverendo Stryker. Ora i restanti Satiri sono entrati a far parte dei New X-Men, capitanati da Surge."}
{"id": "1275329", "revid": "106908", "url": "https://it.wikipedia.org/wiki?curid=1275329", "title": "Ordinanze di Saint-Cloud", "text": "Le Ordinanze di Saint-Cloud, o Ordinanze di Luglio, sono un insieme di decreti, emanati da Carlo X, il 25 luglio 1830 dal castello di Saint-Cloud, alla presenza dei ministri del Governo Polignac, che le sottoscrissero. Pubblicate all'indomani, 26 luglio esse scatenarono la reazione degli operai tipografici di Parigi e dei deputati liberali, maggioranza alla Camera dei deputati, dando inizio alla cosiddetta Rivoluzione di Luglio.\nAntefatti.\nIl ministero \u2018liberale\u2019 del Martignac.\nCon le elezioni del 17 e 24 novembre 1827, i liberali divennero maggioranza alla Camera dei deputati. Nonostante che nulla lo obbligasse e malgrado le proprie convinzioni, Carlo X, si adegu\u00f2 affidando, il 5 gennaio 1828, la guida del ministero al semi-liberale visconte di Martignac. Il suo ministero fece votare qualche legge liberale ma, non fu capace di arrestare la montata del liberalismo. Messo in minoranza su una legge di riorganizzazione degli enti locali, si dimise. Si era, tuttavia, trattato solo di una occasione come un'altra per rovesciare un governo che si appoggiava su una maggioranza raccogliticcia, in un parlamento ormai spaccato fra 'dottrinari' ed \"ultra-realisti\" (oltre ai pochi radicali).\nLa costituzione del ministero Polignac.\nCarlo X si dichiar\u00f2 \u00abstanco degli abusi dei liberali\u00bb e decise di imporre le proprie scelte senza tener conto della maggioranza parlamentare: l'8 agosto 1829, nomin\u00f2 ministro degli esteri il principe di Polignac, suo confidente e leader del 'partito' ultra'. Polignac emerse rapidamente come la figura leader del ministero. Nel novembre 1829, divenne, finalmente, primo ministro.\nSi inaugurarono, quindi, mesi di viva tensione parlamentare, che il governo cerc\u00f2, invano, di attenuare, senza, per\u00f2, offrire poco o nulla in cambio.\nL'oggetto del contendere.\nNiente permette di affermare che, come sostenuto dall'opposizione, Carlo X e Polignac abbiano voluto un ritorno all\u2019\"Ancien R\u00e9gime\" di prima del 1789: ad essere contrapposte nel 1829-30 erano due concezioni della monarchia costituzionale, ovvero due diverse interpretazioni della Carta del 1814.\nIl discorso della corona.\nIl 2 marzo 1830, alla apertura della sessione parlamentare, di fronte alle due Camere riunite, Carlo X aveva insistito sulla propria \u00abrisoluzione di mantenere la pace pubblica\u00bb.\nIl 16 marzo, la Camera reag\u00ec adottando una mozione, ricordata come \"Indirizzo dei 221\", che insisteva sul necessario \u00abconcorso permanente dei desideri politici del vostro governo con i desideri del vostro popolo\u00bb quale \u00abcondizione indispensabile della regolare condotta degli affari politici\u00bb: una vera e propria mozione di sfida nei confronti del ministero Polignac.\nIl 18 marzo essa venne presentata a Carlo X, alle Tuileries, da una delegazione di deputati. Carlo X rispose: \u00abavevo diritto di contare sul concorso delle due camere\u00bb e rimand\u00f2 la delegazione.\nLa crisi politica.\nLa prima dissoluzione della Camera.\nLa crisi era nei fatti e Carlo X stabil\u00ec di forzarla, pur rimanendo, formalmente, nei limiti del dettato della Carta.\nCominci\u00f2 immediatamente all'indomani, 17 marzo, emettendo un'ordinanza che aggiornava la sessione dei lavori parlamentari al 1\u00ba settembre. Si trattava di una mossa conforme all'Art 50 della Carta, che non prevedeva limitazioni, bens\u00ec l'unica tutela di doverla riconvocare entro tre mesi: un tempo che Luigi XVIII aveva ritenuto, evidentemente, sufficiente ad appianare molti contrasti. Quel che mancava, in questo caso, era un possibile terreno di intesa fra due posizioni, quella dei liberali e degli \"ultra\" ed a prescindere dalla rispettiva fondatezza, decisamente estremiste. Ed infatti non si addivenne ad alcun compromesso.\nA quel punto, Carlo X stabil\u00ec di seguire per intero il percorso segnato dall'Art. 50: il 16 maggio 1830 dissolse l'assemblea, contando sul giudizio del popolo per ricostituire una maggioranza a lui favorevole. Ma, nella sorpresa generale, i liberali vinsero le elezioni del 23 giugno e del 19 luglio. In soprannumero, i liberali si videro attribuire 274 seggi, ossia 53 pi\u00f9 di quanti ne avessero prima della dissoluzione.\nL'ostinazione di Carlo X.\nSin qui Carlo X aveva seguito il percorso \u2018costituzionale\u2019 indicato dal fratello e predecessore Luigi XVIII. Ma nulla era disposto nel caso in cui le elezioni non avessero sanato il contrasto per cui dare applicazione all'Art. 50. Ne seguiva, giurisprudenzialmente e logicamente, la necessit\u00e0 di dichiarare un vincitore, e chiudere il contrasto.\nMa questa non era l'opinione del sovrano, il quale era dominato da ben altri pensieri: lui stesso fratello minore di Luigi XVI, il re ghigliottinato, ricordava bene come quest'ultimo avesse perso il trono proprio a causa di un eccesso di accomodamento nei confronti di una maggioranza recalcitrante. Un esempio ben presente alla sua mente, tanto da fargli pronunciare le famose parole:\nAl ministero riunito dichiar\u00f2:\nI successi di politica estera.\nNella sua ostinata determinazione, la corte era sostenuta dai contemporanei successi di politica estera. Sin dagli ultimi mesi del governo Martignac, infatti, il Regno aveva inaugurato una aggressiva politica militare: prima in Grecia, con l'invio di un nutrito corpo di spedizione francese, che diede un decisivo contributo alla liberazione della Grecia.\nNon contento, per\u00f2, Polignac progett\u00f2 una seconda spedizione militare, questa volta su Algeri: i due fronti erano, in qualche modo, collegati, in quanto le relazioni fra Parigi ed il locale bey (teorico suddito della cosiddetta Sublime Porta) erano gravemente peggiorate a seguito dell'intervento in Grecia. Tanto che le due spedizioni potevano essere considerate come parte del medesimo conflitto.\nIl 9 luglio giunse a Parigi la notizia del grande successo militare della conquista di Algeri, liberata appena il 5 luglio: venne comandato il \"Te Deum\" in tutte le chiese di Francia, alla presenza dello stesso sovrano, in Notre-Dame l'11 luglio.\nIl successo, unito alle rassicurazioni offerte dal prefetto di polizia che \"Parigi non si muover\u00e0\", confortarono il sovrano ed i suoi ministri a forzare l\u2019\"impasse\" politica interna.\nDue erano gli effetti negativi di tale esito: l'ostilit\u00e0 del governo di Londra (alle cui domande di chiarimenti Carlo X fece rispondere con arroganza), che vedeva di cattivo occhio ogni rafforzamento altrui nel Mediterraneo. Eppoi l'assenza dalla capitale del ministro della guerra, maresciallo Bourmont, a capo della spedizione. Ma, nelle circostanze date, non si attribu\u00ec ai due fattori la loro reale importanza.\nUn tentativo conciliativo degli orleanisti.\nDi fronte ad un simile rafforzamento della posizione della corte e del governo, la maggioranza liberale alla Camera dei deputati presero a proporre un atteggiamento maggiormente conciliativo: i deputati liberali pi\u00f9 vicini al duca d\u2019Orl\u00e9ans proposero di sostenere il ministero, insieme ad un inasprimento alla legge elettorale ed alle leggi sulla stampa. Chiedendo, in compenso, l'ingresso al governo di tre ministri liberali. Un'iniziativa resa pi\u00f9 credibile dall'esito di una visita che il 21 luglio il marchese di S\u00e9monville, gran referendario della Camera dei Pari, rese all'Orl\u00e9ans: il primo gli prospett\u00f2 di prendere il posto del sovrano e questi la rifiut\u00f2. Un comportamento che, tenuto conto delle consolidate ambizioni del duca, venne spiegato con una implicita sanzione al comportamento dei \u2018suoi\u2019 deputati.\nSi trattava di una proposta decisamente ragionevole e, ci\u00f2 che pi\u00f9 importa, coerente con la prassi consolidata del Regno: i capi del \u2018partito\u2019 \"ultra\" Vill\u00e8le e Corbi\u00e8re, ad esempio, erano entrati nel, il 21 dicembre 1820 erano entrati nel pi\u00f9 moderato secondo governo Richelieu, consentendo a quest'ultimo di rafforzare la propria base parlamentare e preparando la strada al successivo ministero Vill\u00e8le, entrato in carica il 14 dicembre 1821.\nPolignac, in ogni caso, non raccolse: dimostrando, qui massimamente, le proprie intenzioni \u2018fondamentaliste\u2019 che infine portarono alla ultima caduta della casa di Borbone.\nL'opposizione liberale.\nNemmeno fra i deputati a sinistra di quelli vicini all'Orl\u00e9ans, tuttavia, si prendeva in considerazione il ricorso alla piazza: la gran parte dei deputati liberali, espressione dell'aristocrazia e della grande borghesia, tenevano ai privilegi offerti loro dalla vigente legge elettorale censitaria e non erano affatto \u2018democratici\u2019. Essi temevano un'insurrezione popolare quanto e forse pi\u00f9 della corte, non avendo i mezzi per gestirla. A cosa corrispondessero le intenzioni dei pi\u00f9 esagitati di loro, si vide il 10 luglio, allorch\u00e9 una quarantina di deputati e di pari di Francia, riuniti presso il duca de Broglie, promisero di rifiutare il voto sul bilancio. Ovvero la massima minaccia concepita da uno dei teorici \u2018estremi\u2019 del liberalismo, il Constant.\nEd \u00e8 su questa base che \u00e8 possibile valutare decisamente estremista la posizione del Polignac, nonch\u00e9 decisamente improprie le preoccupazioni di Carlo X riguardo ai paragoni con Luigi XVI e la \"carretta\" della ghigliottina: la lezione della Grande Rivoluzione condizionava ancora non solo gli \"ultra\", bens\u00ec anche i liberali. I desideri dei quali erano decisamente lontani dal ritorno al Terrore od alla dittatura militare del Bonaparte.\nLa Ordinanze.\nIl ricorso all'Art. 14 della Carta.\nProprio a partire dal 10 luglio, il sovrano ed i suoi ministri presero a predisporre, nel pi\u00f9 grande segreto, la prossima mossa. Essi stabilirono (malgrado le riserve del guardasigilli Guernon-Ranville) di potersi servire di un ultimo appiglio 'costituzionale': l'Art. 14 della Carta, che recitava:\nDunque, l'intero potere esecutivo apparteneva al monarca, il quale, parimenti, conservava il potere di iniziativa legislativa. Dopodich\u00e9 (artt. 17-18) \"tutte le leggi debbono essere discusse e votate liberamente dalla maggioranza di ciascuna delle due camere\". Ma con una essenziale riserva, contenuta nell'ultimo comma del precedente art. 14:\nSi trattava di una riserva particolarmente estesa (in pratica un diritto di supplenza legislativa) in quanto non condizionata ad alcuna successiva sanzione parlamentare e limitata unicamente alla condizione che essa intervenga \"per la sicurezza dello Stato\". Ma non si lasciava ad intendere se \"per\" andasse inteso come \"quando sia in pericolo\" o \"nell'interesse\". N\u00e9 a chi spettasse giudicare in merito, bench\u00e9, stante il generale tono della Carta, vi fossero pochi dubbi sulla totale autonomia, in merito, del sovrano.\nVale la pena di ricordare come proprio tale questione fu, nel novembre-dicembre 1830, alla base del processo ai ministri di Carlo X, che port\u00f2 alla condanna dell'intero ministero: la Camera dei pari li giudic\u00f2 colpevoli di aver abusato dello strumento dell'ordinanza ex-art. 14. In quella occasione si giudic\u00f2 propria l'interpretazione del 'quando sia in pericolo'.\nLa sei Ordinanze.\nLa discussione era apparsa, sino a quel momento, di lana caprina, in quanto mai Luigi XVIII o Carlo X vi avevano fatto ricorso. La prima occasione venne, appunto, quel 25 luglio 1830, quando Carlo X riun\u00ec il Ministero Polignac nella propria residenza estiva al castello di Saint-Cloud, nell'immediata periferia occidentale di Parigi. E qui registr\u00f2 la loro firma a sei ordinanze, dette, appunto, \"Ordinanze di Saint-Cloud\".\nIl merito dei provvedimenti nella tradizione \u2018costituzionale\u2019 del Regno.\nNel merito, nessuno di tali provvedimenti investiva un capitolo di decisione eccezionale:\nTutti i precedenti interventi, tuttavia, avevano goduto di sanzione parlamentare (salvo, ovviamente, lo scioglimento della Camera). Ci\u00f2 che era decisamente nuovo, nelle ordinanze, era che, per la prima volta, il sovrano prescindeva da detta sanzione, richiamando un articolo, l'Art. 14 appunto, sin l\u00ec mai applicato. Per giunta, per la prima volta dalla antica \u2018\"Chambre introuvable\"\u2019, il sovrano agiva contro gli interessi della maggioranza eletta. E pure l\u00ec v'era una differenza di non poco conto, in quanto quella antica dissoluzione era stata fatta in danno di una maggioranza \"ultra\", quindi, per sua natura, aliena da tentazioni ribelli nei confronti della corona.\nLa grave lesione degli interessi della maggioranza liberale.\nI provvedimenti, quindi, non erano tanto lesivi della lettera della Carta, quanto della prassi, saggiamente instaurata da Luigi XVIII e, sino al 1829, saggiamente seguita dal fratello e successore.\nPer giunta, le Ordinanze risultavano gravemente lesive degli interessi di due solide componenti della societ\u00e0 francese: anzitutto la maggioranza della Camera, che si vedeva certamente preclusa da una successiva vittoria elettorale. Poscia la stampa di opposizione, che si sapeva destinata a subita chiusura. Non stupisce, quindi, che siano stati proprio gli operai tipografici a reagire per primi, avviando quella sollevazione che si trasform\u00f2, causa negligente preparazione delle orze preposte all'ordine pubblico, nella grande Rivoluzione di Luglio.\nConseguenze: la rivoluzione di luglio.\nLe sei ordinanze furono sottoscritte domenica 25 luglio. Quel giorno, alle 11 di sera, il guardasigilli Chantelauze fece consegnare il testo al redattore capo de \"Le Moniteur\", il foglio ufficiale, comandandone la stampa quella notte, in vista della pubblicazione per l'indomani, luned\u00ec 26 luglio 1830.\nLa repressione cominci\u00f2 menomata dal ritardo con cui il prefetto di polizia e le autorit\u00e0 militari vennero informati della pubblicazione: solo a cose fatte il ministero assunse le necessarie, severe, misure di resistenza. Scoppiata la rivolta, Polignac si distinse respingendo i tentativi di conciliazione (i quali, comunque, avrebbero comportato un sostanziale accoglimento dell'Indirizzo dei 221 e delle tesi liberali), ma dovette, infine, cedere. E Carlo X part\u00ec per l'esilio."}
{"id": "1275337", "revid": "287204", "url": "https://it.wikipedia.org/wiki?curid=1275337", "title": "Associazione Calcio Fiorentina 1926-1927", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1926-1927.\nStagione.\nDomenica 29 agosto 1926, in uno studio notarile, venne redatto l'atto costitutivo dell'Associazione Calcio Firenze, in seguito alla fusione tra le due maggiori squadre di Firenze: la Palestra Ginnastica Fiorentina Libertas e il Club Sportivo Firenze. La prima maglia ufficiale era inquartata bianca e rossa, colori di Firenze e dei club da cui \u00e8 originata la Fiorentina, costituendo cos\u00ec il simbolo dell'unione tra le vecchie rivali; i pantaloncini e i calzettoni erano invece di colore nero. Venne inoltre utilizzata una seconda maglia a strisce verticali biancorosse. Come terreno di gioco venne scelto lo Stadio Velodromo Libertas di Via Bellini, l'impianto della Libertas. La rosa della nuova societ\u00e0 era composta da calciatori provenienti dai due club, in particolare dalla Libertas, con l'inserimento in stagione in corso di alcuni elementi facenti parte delle giovanili gigliate come Romeo I, Romeo II e Nichele.\nIl 20 settembre si tenne il primo incontro della nuova squadra, un'amichevole informale contro il Signa, che batt\u00e9 per 1-2 i biancorossi; la formazione gigliata era composta da Sbrana, Posteiner, Benassi, Focosi, Tuti, Segoni, Salvatorini, Baldini, Barigozzi, Baccilieri, Bandini. Per questa prima partita venne utilizzata una maglia in tinta unita colore rosso scuro. Il 29 settembre la Fiorentina disput\u00f2 un'altra amichevole, questa volta ufficiale, pareggiando allo stadio Libertas contro la Sampierdarenese per 2-2.\nGrazie al piazzamento della Libertas nella Seconda Divisione 1925-1926, nella sua prima stagione la societ\u00e0 pot\u00e9 iscriversi al girone C di Lega Nord della Prima Divisione, la seconda serie nazionale; il primo incontro ufficiale di campionato si tenne nello stadio di via Bellini il 3 ottobre 1926 contro il Pisa, terminato con una vittoria per 3-1, con primo gol della storia segnato da Rodolfo Volk. Sebbene la nuova societ\u00e0 fosse registrata al torneo come \"Associazione Calcio Firenze\", per la prima gara di quel primo campionato la societ\u00e0 assunse la denominazione di \"Associazione Fiorentina del Calcio\" per la maggiore assonanza con il nome completo della Libertas, in virt\u00f9 del maggiore apporto di questo club nella fusione, divenendo nel 1927 \"Associazione Calcio Fiorentina\".\nDopo un buon inizio di campionato, il club, che comprendeva giocatori provenienti dalle due vecchie societ\u00e0 allenati da K\u00e1roly Csapkay, ebbe un periodo di flessione con quattro sconfitte consecutive, terminando questa prima stagione di formazione al sesto posto su dieci squadre; con 11 reti, il capocannoniere della squadra fu Rodolfo Volk, un fiumano che si faceva chiamare Bolteni non avendo avuto le necessarie autorizzazioni dai vertici militari per evitare la leva militare. Il 21 aprile 1927 si tenne il primo incontro internazionale dei gigliati, un'amichevole contro il Lugano terminata 3-1."}
{"id": "1275338", "revid": "121117856", "url": "https://it.wikipedia.org/wiki?curid=1275338", "title": "Pieve di Santo Stefano (Filattiera)", "text": "La pieve di Santo Stefano si trova in localit\u00e0 \"Sorano di Filattiera\" ed \u00e8 una delle pi\u00f9 importanti pievi romaniche della provincia di Massa Carrara. \nStoria.\nLa Pieve di Santo Stefano a Sorano \u00e8 situata sul fondovalle del Magra, lungo la via Francigena. \n&lt;br&gt;L'area aveva ospitato una fattoria romana, abitata forse dalla Gens Suria (I secolo a.C.). Pi\u00f9 tardi fu costruito un castello a presidio della linea difensiva bizantina, il \"Kastr\u00f2n Soreon\", ricordato dal geografo imperiale del VII secolo Giorgio Ciprio). \nPrima dell'attuale Pieve probabilmente in questo luogo esisteva un'altra chiesa altomedievale (VIII-IX secolo) dalla quale potrebbe provenire quell'epigrafe detta di Leodegar (752 d.C.) che \u00e8 oggi nella Chiesa di San Giorgio a Filattiera.\nSanto Stefano di Sorano viene citata alla fine del X secolo da Sigeric, arcivescovo di Canterbury, che transit\u00f2 in questa localit\u00e0 nel suo viaggio di ritorno da Roma.\nLa Pieve venne edificata in forme romaniche fra l'XI e il XII secolo, nell\u2019ambito della riorganizzazione ecclesiastica della Diocesi di Luni, di cui questa chiesa rappresenta forse la pi\u00f9 importante dipendenza in Lunigiana.\nLa chiesa \u00e8 attestata per la prima volta fra le Pievi confermate nel 1148 da papa Eugenio III al vescovo della Diocesi di Luni; \u00e8 poi menzionata in tutti i principali documenti legati alla Diocesi di Luni. \nVivr\u00e0 il suo periodo di massimo splendore fino al XIV secolo, quando inizia ad essere abbandonata e viene gradualmente trasformata in cappella cimiteriale.\nArchitettura.\nTutto l\u2019edificio \u00e8 realizzato con una tecnica molto particolare, con ciottoli di fiume non squadrati e collocati in opera legati con malta. Le coperture sono in lastre di ardesia.\n&lt;br&gt;La pianta \u00e8 di tipo basilicale a tre navate (le laterali in parte riadattate a cappelle in epoca moderna), senza transetto; la navata centrale \u00e8 di dimensioni maggiori delle altre due ed il presbiterio \u00e8 leggermente sopraelevato. \nSulla facciata a salienti si notano un rosone a quattro lobi e alcune aperture tamponate nella muratura. All'angolo sinistro \u00e8 uno dei contrafforti esterni di sostegno.\nNella contro facciata interna di sinistra, in un angolo, sono esposte le statue stele denominate \"Sorano I\" e \"Sorano V\", recentemente rinvenute nell\u2019area della chiesa.\n&lt;br&gt;Il sobrio interno riceve luce dalle poche aperture nell'alto della navata centrale.\nGrandi archi a doppia ghiera poggiano su pilastri rotondi con bassi capitelli, alcuni dei quali recano lettere incise. Sul lato sinistro alcuni archi in muratura del XVIII secolo sono inseriti tra quelli romanici.\n&lt;br&gt;L'apparato decorativo interno \u00e8 limitato ad alcune immagini; da notare in particolare una figura mostruosa sul lato sinistro della parte alta della navata centrale.\nLa parte architettonicamente pi\u00f9 interessante della Pieve \u00e8 costituita dalle tre absidi: lesene e archi incorniciano la profonda strombatura delle finestre. Un piccolo campanile a vela arricchisce questa zona dell'edificio. Accanto, ma separato, \u00e8 il possente campanile, forse in origine torre di difesa, la cui sommit\u00e0 era aperta da ampie finestre ad arco, oggi chiuse.\nUn accurato e ampio restauro concluso nell'anno 2000 ha restituito l\u2019aspetto originario all'edificio. \nDurante i lavori di restauro sono anche state ritrovate fondamenta di epoche precedenti e tombe ben conservate. Si suppone che una di queste sia di Leodegar, il primo vescovo che arriv\u00f2 nella valle di Lunigiana e che \"idola fregit\", cio\u00e8 distrusse le statue pagane e introdusse la religione cristiana."}
{"id": "1275339", "revid": "287204", "url": "https://it.wikipedia.org/wiki?curid=1275339", "title": "Pierre Menue", "text": "Il Pierre Menue (\"Aiguille de Scolette\" in francese), che tradotto significa \"pietra minuta\", \u00e8 una montagna delle Alpi Cozie.\nDescrizione.\nLa Pierre Menue si trova lungo la linea di confine tra l'Italia e la Francia. Raggiungendo l'altezza di 3.506\u00a0m resta la seconda vetta in ordine di altezza delle Alpi Cozie dopo il Monviso e le sue cime satelliti. Dal versante italiano la vetta domina il paese di Bardonecchia nella Val di Susa, presentandosi come una elegante piramide di roccia.\nAscesa alla vetta.\nL'ascesa alla vetta, da tutti i suoi versanti, pu\u00f2 essere impegnativa ed \u00e8 di carattere alpinistico.\nLa via normale \u00e8 in genere considerata quella che passa per il Colle della Pelouse e percorre poi la cresta sud-ovest e il versante occidentale."}
{"id": "1275341", "revid": "117274910", "url": "https://it.wikipedia.org/wiki?curid=1275341", "title": "Meucci", "text": ""}
{"id": "1275342", "revid": "24443", "url": "https://it.wikipedia.org/wiki?curid=1275342", "title": "Aiguille de la Scolette", "text": ""}
{"id": "1275343", "revid": "486946", "url": "https://it.wikipedia.org/wiki?curid=1275343", "title": "Scabb Island", "text": ""}
{"id": "1275346", "revid": "1699816", "url": "https://it.wikipedia.org/wiki?curid=1275346", "title": "Hit Album", "text": "Hit Album \u00e8 un album rarit\u00e0 del gruppo inglese Status Quo, uscito nel 1987.\nIl disco.\nPubblicato sulla scia del grande successo commerciale ottenuto dal recente album \"In the Army Now\", il disco \u00e8 una vera e propria antologia dei maggiori successi ottenuti dalla band britannica tra il 1972 al 1986.\nNon contiene inediti."}
{"id": "1275347", "revid": "599013", "url": "https://it.wikipedia.org/wiki?curid=1275347", "title": "Chiesa di San Gimignano di Alebbio", "text": "La chiesa di San Geminiano \u00e8 un edificio di culto cattolico situato nella frazione di Alebbio, nel comune di Fivizzano, in provincia di Massa-Carrara. La chiesa \u00e8 sede dell'omonima parrocchia del vicariato di Fivizzano della diocesi di Massa Carrara-Pontremoli\nStoria e descrizione.\nLa chiesa romanica \u00e8 orientata ed edificata in grandi bozze d'arenaria, con una struttura con tre absidi poste a croce e un campanile imponente. L'interno \u00e8 stato totalmente rifatto.\nNarra la leggenda che S. Geminiano, di ritorno dall'Oriente, passando per quei luoghi, essendo assetato chiese dell'acqua a una vecchietta. Costei gli avrebbe donato la poca acqua che aveva e il santo le avrebbe ricambiato il favore facendo sgorgare dal terreno una fontana, che ancor oggi si trova dietro l'abside della chiesa."}
{"id": "1275350", "revid": "242434", "url": "https://it.wikipedia.org/wiki?curid=1275350", "title": "Chiesa di San Gemignano", "text": "Diverse chiese sono dedicate a San Gemignano o San Gimignano:"}
{"id": "1275353", "revid": "773636", "url": "https://it.wikipedia.org/wiki?curid=1275353", "title": "Badia di San Pietro a Cerreto", "text": "La badia di San Pietro a Cerreto si trova nel comune di Gambassi Terme, a pochi chilometri dal fiume Elsa, confine col comune di Certaldo, in provincia di Firenze, diocesi di Volterra.\nStoria.\nLa prima testimonianza su questa abbazia risale all'ottobre 1059 quando la chiesa di San Pietro venne donata da Bonizza di Petronilla al monastero di Camaldoli. Dopo avere ricevuto questo omaggio i camaldolesi edificarono presso la chiesa un eremo, tutto questo nel periodo che va dal 1059 al 1072.\nNel 1073 il vescovo volterrano Erimanno cedette all'abate di Camaldoli, Rustico, anche la vicina badia a Elmi. L'abbazia venne coinvolta negli scontri che contrapposero il vescovo Pagano e il comune di San Gimignano, scontri che procurarono ingenti danni come documentato da un atto del 1230.\nNelle decime del 1276 il monastero ottenne l'esenzione dal pagamento, altrimenti avrebbe dovuto pagare 42 lire e 4 soldi. Nel XIV secolo l'importanza dell'abbazia crebbe a tal punto che i monaci della vicina badia a Elmi risiedevano stabilmente nel monastero di \"Sancti Petri de Cerreto\". Fino al 1421 rimase di propriet\u00e0 dei Camaldolesi, in quell'anno il papa Martino V la un\u00ec al monastero di Santa Maria degli Angeli insieme a tutte le sue dipendenze.\nIn occasione della visita apostolica del 1576 risulta che presso il cenobio vivevano un abate coadiuvato da tre sacerdoti.\nIl monastero venne soppresso con una bolla di papa Innocenzo X il 15 ottobre 1652. Il patronato fu lascito al monastero degli Angeli che aveva l'obbligo di garantire le funzioni religiose.\nSoppresso il monastero rimase in attivit\u00e0 solo la chiesa che nel 1924 risulta i patronato regio. Diverso il destino del complesso abbaziale che divenne una fattoria e in seguito private abitazioni; \u00e8 stato restaurato e consolidato pi\u00f9 volte a partire dagli anni'70 del XX secolo.\nArchitettura e patrimonio artistico.\nLa chiesa abbaziale presenta una pianta rettangolare con abside, in origine le sue dimensioni erano maggiori poi \u00e8 stata ridotta in lunghezza a partire dalla tribuna.\nChiesa abbaziale.\nEsterno.\nLa facciata della chiesa abbaziale \u00e8 interamente intonacata e non presenta nessun elemento di interesse, eccetto lo stemma in pietra dei camaldolesi. Della tribuna rimangono resti di muratura ai lati dell'abside della quale rimane solo il basamento semicircolare realizzato con grossi conci di arenaria. La parte sinistra della tribuna oggi fa da base al campanile a vela. Nella parete esterna sinistra si trova una monofora, oggi tamponata, che mostra un archivolto monolitico. In prossimit\u00e0 della zona presbiterale si trova la met\u00e0 di un portale con arco a tutto sesto in arenaria.\nIl fianco settentrionale \u00e8 caratterizzato da notevoli segni di cedimenti strutturali che in passato devono aver richiesto numerosi interventi di consolidamento.\nInterno.\nL'interno presenta una copertura a capriate lignee, le quali si appoggiano su otto paraste che hanno capitelli in arenaria decorati con figure fitomorfe.\nTracce camaldolesi sono presenti nella chiesa (busti dipinti dei Camaldolesi) che custodisce un dipinto di Francesco Soderini, datato 1726, rappresentante la \"Vergine col Bambino tra i Santi Monaca e Agostino\", concesso dalle Gallerie fiorentine in cambio dell\"'Incoronazione della Vergine\" di Lorenzo Monaco, attualmente agli Uffizi: la pala, eseguita nel 1414 per il monastero fiorentino di Santa Maria degli Angeli, fu trasferita a Badia a Cerreto probabilmente alla fine del Cinquecento, fino alla sua restituzione.\nMonastero.\nI locali dell'ex-monastero oggi sono stati trasformati in private abitazioni.\nInteressante \u00e8 il chiostro che presenta due ordini di colonne in cotto: le colonne inferiori hanno un basamento e capitelli troncoconici, molto simili a quelli visibili nel chiostro della chiesa dei Santi Tommaso e Prospero a Certaldo, e poggiano su archi in mattoni con chiave in arenaria mentre tra quelli superiori \u00e8 da segnalare una colonna dotata di capitello ungulato decorato alla base da motivi geometrici, molto simile ai capitelli della pieve di Cellole, e tutti sostengono una tettoia in legno; tutte le aperture sono interamente tamponate."}
{"id": "1275354", "revid": "410660", "url": "https://it.wikipedia.org/wiki?curid=1275354", "title": "Italia ai campionati del mondo di atletica leggera 2007", "text": "La squadra italiana ai campionati del mondo di atletica leggera 2007, disputati ad Osaka dal 25 agosto al 2 settembre, \u00e8 stata composta da 36 atleti (21 uomini e 15 donne). L'unica rinuncia \u00e8 stata quella di Ester Balassini. Il direttore tecnico della nazionale \u00e8 stato Nicola Silvaggi.\nLa squadra ha conquistato tre medaglie (due argenti e un bronzo) e si \u00e8 classificata 23\u00aa nel medagliere, mentre nella classifica dei finalisti si \u00e8 piazzata 16\u00aa con 31 punti (sette piazzati tra i primi otto nelle varie discipline)."}
{"id": "1275357", "revid": "1645873", "url": "https://it.wikipedia.org/wiki?curid=1275357", "title": "Distretto di Cayo", "text": "Il distretto di Cayo \u00e8 un distretto del Belize. Il capoluogo \u00e8 la citt\u00e0 di San Ignacio.\nNel distretto si trovano Belmopan, la capitale del Belize, e il Parco nazionale di Chiquibul, il pi\u00f9 grande del Paese.\nNel territorio del distretto si trova anche la riserva forestale Mountain Pine Ridge."}
{"id": "1275358", "revid": "158286", "url": "https://it.wikipedia.org/wiki?curid=1275358", "title": "Chiesa di San Gimignano", "text": ""}
{"id": "1275362", "revid": "110157", "url": "https://it.wikipedia.org/wiki?curid=1275362", "title": "Kitzeck im Sausal", "text": "Kitzeck im Sausal \u00e8 un comune austriaco di 1 246 abitanti nel distretto di Leibnitz, in Stiria."}
{"id": "1275364", "revid": "767487", "url": "https://it.wikipedia.org/wiki?curid=1275364", "title": "Lang (Austria)", "text": "Lang \u00e8 un comune austriaco di 1 281 abitanti nel distretto di Leibnitz, in Stiria."}
{"id": "1275367", "revid": "36426", "url": "https://it.wikipedia.org/wiki?curid=1275367", "title": "Chiesa di San Venanzio (Fivizzano)", "text": "La chiesa di San Venanzio \u00e8 un edificio di culto cattolico situato nella frazione di Cerignano, nel comune di Fivizzano, in provincia di Massa-Carrara. La chiesa \u00e8 sede dell'omonima parrocchia del vicariato di Fivizzano della diocesi di Massa Carrara-Pontremoli.\nStoria e descrizione.\nMenzionata a partire dalla fine del XIII secolo, \u00e8 una chiesa romanica costruita a filari di bozze di calcare bianco, con un bel portale laterale e un frammento architettonico romanico murato.\nA fianco la canonica e la torre presentano la bella muratura tipica degli edifici civili quattrocenteschi dell'area, che dipendeva da Firenze. All'interno l'altare, in marmi policromi, reca lo stemma Malaspina."}
{"id": "1275368", "revid": "110157", "url": "https://it.wikipedia.org/wiki?curid=1275368", "title": "Lebring-Sankt Margarethen", "text": "Lebring-Sankt Margarethen \u00e8 un comune austriaco di 2 075 abitanti nel distretto di Leibnitz, in Stiria; ha lo status di comune mercato (\"Marktgemeinde\")."}
{"id": "1275371", "revid": "124437181", "url": "https://it.wikipedia.org/wiki?curid=1275371", "title": "Leibnitz", "text": "Leibnitz (in sloveno \"Lipnica\") \u00e8 un comune austriaco di 12\u00a0176 abitanti nell'omonimo distretto (del quale \u00e8 capoluogo e centro maggiore), in Stiria; ha lo status di citt\u00e0 capoluogo di distretto (\"Bezirkshauptstadt\"). Il 1\u00ba gennaio 2015 ha inglobato i comuni soppressi di Kaindorf an der Sulm e Seggauberg."}
{"id": "1275373", "revid": "110157", "url": "https://it.wikipedia.org/wiki?curid=1275373", "title": "Leutschach", "text": "Leutschach \u00e8 una frazione di 567 abitanti del comune austriaco di Leutschach an der Weinstra\u00dfe, nel distretto di Leibnitz (Stiria). Gi\u00e0 comune mercato autonomo, il 1\u00ba gennaio 2015 \u00e8 stato fuso con gli altri comuni soppressi di Eichberg-Trautenburg, Glanz an der Weinstra\u00dfe e Schlo\u00dfberg per costituire il nuovo comune mercato (\"Marktgemeinde\"), del quale Leutschach \u00e8 capoluogo."}
{"id": "1275377", "revid": "110157", "url": "https://it.wikipedia.org/wiki?curid=1275377", "title": "Oberhaag", "text": "Oberhaag \u00e8 un comune austriaco di 2 209 abitanti nel distretto di Leibnitz, in Stiria."}
{"id": "1275380", "revid": "767487", "url": "https://it.wikipedia.org/wiki?curid=1275380", "title": "The Other Side of Status Quo", "text": "The Other Side of Status Quo \u00e8 un album rarit\u00e0 del gruppo inglese Status Quo, uscito nel 1990.\nIl disco.\nIl disco raccoglie una buona quantit\u00e0 di brani incisi e pubblicati come \u201clato B\u201d di vari singoli incisi dalla band nel corso degli anni, qui in gran parte riediti per la prima volta. Il materiale incluso spazia nel periodo che va tra il 1973 ed il 1989."}
{"id": "1275381", "revid": "110157", "url": "https://it.wikipedia.org/wiki?curid=1275381", "title": "Obervogau", "text": "Obervogau \u00e8 una frazione di 862 abitanti del comune austriaco di Stra\u00df in Steiermark, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Stra\u00df in Steiermark assieme agli altri comuni soppressi di Spielfeld e Vogau."}
{"id": "1275383", "revid": "287204", "url": "https://it.wikipedia.org/wiki?curid=1275383", "title": "Associazione Calcio Fiorentina 1927-1928", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1927-1928.\nStagione.\nPer la stagione 1927-1928, la Fiorentina prese parte al girone D di Lega Sud di Prima Divisione; da questa annata, il club gigliato gioc\u00f2 con le maglie a strisce biancorosse, parallelamente a quelle inquartate, regalategli dalla Colligiana, memore della fratellanza guelfa tra Colle Val d'Elsa e Firenze. Per tentare la promozione in massima serie, venne modificata pesantemente la rosa della Fiorentina, introducendo alcuni giovani delle giovanili come Carmelo e Bruno De Santis.\nNel torneo nazionale la Fiorentina fu una delle protagoniste, contendendo al Liberty Bari il primato della classifica. Numerose furono le vittorie, come il 3-0 al Tivoli, il 5-1 con il Savoia, 8-0 ancora con il Tivoli nella partita di ritorno, e 4-1 contro il Savoia nel ritorno; l'ultima partita contro il Bari risult\u00f2 decisiva per l'andamento del campionato, terminata con la sconfitta per 3-5 che consegn\u00f2 il primo posto alla squadra pugliese. Con il secondo posto a 18 punti a pari merito con la , il Presidente della FIGC decide di organizzare uno spareggio per l'ammissione in Divisione Nazionale, concluso 3-3 a Firenze e con la vittoria gigliata a Terni per 1-0.\nIn questo torneo la societ\u00e0 fu protagonista del Caso Savoia-Fiorentina; il club venne giudicato colpevole di omessa denuncia di corruzione e di essersi accordato con il Savoia per vincere lo scontro diretto della partita di ritorno dietro compenso, incentivandolo poi a giocare lealmente contro il Bari nel turno successivo. La federazione decise di non assegnare i due punti alla Fiorentina, sanzionando entrambe le societ\u00e0 con pesanti multe (1000 lire al club gigliato) e squalificando alcuni dirigenti, come il fiorentino Agostini, a eccezione del presidente Luigi Ridolfi."}
{"id": "1275386", "revid": "110157", "url": "https://it.wikipedia.org/wiki?curid=1275386", "title": "Pistorf", "text": "Pistorf \u00e8 una frazione di 1 402 abitanti del comune austriaco di Gleinst\u00e4tten, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gleinst\u00e4tten."}
{"id": "1275390", "revid": "110157", "url": "https://it.wikipedia.org/wiki?curid=1275390", "title": "Ragnitz", "text": "Ragnitz \u00e8 un comune austriaco di 1 461 abitanti nel distretto di Leibnitz, in Stiria."}
{"id": "1275393", "revid": "38120", "url": "https://it.wikipedia.org/wiki?curid=1275393", "title": "Clan/Fuoco", "text": ""}
{"id": "1275395", "revid": "110157", "url": "https://it.wikipedia.org/wiki?curid=1275395", "title": "Ratsch an der Weinstra\u00dfe", "text": "Ratsch an der Weinstra\u00dfe \u00e8 una frazione di 638 abitanti del comune austriaco di Ehrenhausen an der Weinstra\u00dfe, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Berghausen, Ehrenhausen e Retznei per costituire il nuovo comune mercato (\"Marktgemeinde\")."}
{"id": "1275399", "revid": "287204", "url": "https://it.wikipedia.org/wiki?curid=1275399", "title": "Felix Morisseau-Leroy", "text": "\u00c8 stato il primo autore ad utilizzare significativamente il creolo haitiano in maniera pressoch\u00e9 esclusiva nelle proprie opere.\nNato a Grand-Gosier, studi\u00f2 prima a Jacmel, poi a Port-au-Prince, per laurearsi alla Columbia University di New York in letteratura. Le sue opere furono considerate sovversive da \"Papa Doc\" Duvalier, suo ex compagno di scuola, che nel 1959 lo esili\u00f2. Dapprima Moriso (com'\u00e8 pi\u00f9 conosciuto) si stabil\u00ec in Francia, coi leader del movimento della \"Negritudine\", per trasferirsi poi in Africa. Dapprima in Ghana, dove insegn\u00f2 per sette anni, poi in Senegal. Nel 1979 si trasfer\u00ec a Miami, in Florida, dove \u00e8 morto nel 1998. La citt\u00e0 gli ha dedicato una via nel quartiere di Little Haiti.\n\u00c8 stato il padre del movimento noto come \"Rinascimento creolo\", che ha portato al riconoscimento del creolo haitiano come lingua ufficiale del paese."}
{"id": "1275401", "revid": "1989894", "url": "https://it.wikipedia.org/wiki?curid=1275401", "title": "Hannes Kirchler", "text": "Biografia.\nL'adolescenza.\nDa adolescente, ha praticato contemporaneamente vari sport: calcio, come difensore centrale nella squadra di calcio del Maia Alta, pallamano, come mezzala sinistra nel Merano Handball e atletica leggera, come lanciatore.\nTre allenamenti giornalieri in tre differenti discipline erano diventati troppi, e dovendo effettuare una scelta, scelse il lancio del disco.\nLancio del disco.\nGli inizi (1997-2004).\nCresciuto nella SC Merano, allenato agli inizi da Karl-Heinz Huber, \u00e8 passato poi sotto la guida di Norbert Menz e infine di Franco Mareso.\nBuon prospetto in et\u00e0 giovanile, era stato reclutato dai Carabinieri gi\u00e0 nel 2000.\nLo stesso anno, nel mese di agosto, si ruppe per\u00f2 il tendine rotuleo del ginocchio sinistro, fermandolo nell'attivit\u00e0 agonistica per un intero anno.\nDopo aver recuperato la forma, nella stagione 2002 si \u00e8 stabilizzato su buone misure, conquistando anche il terzo posto ai campionati nazionali, quell'anno a Viareggio.\nNel 2003, dopo il terzo posto ai campionati nazionali invernali, si merita la prima convocazione in nazionale alla Coppa Europa invernale di lanci, dove conclude la gara in sedicesima posizione con la misura di 58,22 metri.\nDal 2004 si \u00e8 affidato alla guida tecnica di Silvano Simeon, gi\u00e0 in precedenza suo allenatore nei raduni federali.\nSar\u00e0 proprio nella stagione 2004 che riusc\u00ec a superare per la prima volta il muro dei 60 metri, al Meeting 1\u00ba maggio di Palmanova, con un lancio a 60,75 m.\nSul finire del mese di maggio riusc\u00ec a incrementare ulteriormente la sua prestazione portando il proprio personale a 62,13 metri.\nDal 2013 il suo nuovo allenatore diventa Diego Fortuna ex compagno di squadra C.S. Carabinieri e uno dei pi\u00f9 importanti discoboli italiani di sempre e quinto posto ai Campionati europei di Budapest 1998.\nL'affermazione (2005-2009).\nNel 2005, dopo la sua partecipazione in Coppa Europa invernale di lanci, che lo vide concludere in settima posizione, il suo lancio a 62,72 metri, ottenuto a Milano il 1\u00ba giugno, lo fece entrare per la prima volta nelle prime 50 posizioni della graduatoria mondiale dell'anno.\nPoco dopo riusc\u00ec finalmente ad affermarsi a livello nazionale conquistando il suo primo titolo italiano.\nIl 30 giugno partecip\u00f2 ai XV Giochi del Mediterraneo senza per\u00f2 ottenere nessuna misura valida.\nDopo la deludente gara in Coppa Europa invernale di lanci, che lo vide terminare la gara in diciottesima posizione, con un lancio di soli 56,67 metri, durante la stagione 2006 riusc\u00ec ancora a superare la quota dei 62 metri.\nIl 29 giugno, a Malaga, ottenne uno dei suoi migliori risultati in carriera, finendo a un passo dal podio in Coppa Europa, a pochi centimetri dallo spagnolo Mario Pestano.\nViste le ottime prestazioni dell'anno e il fresco secondo titolo italiano, si merit\u00f2 la partecipazione ai Campionati europei di G\u00f6teborg.\nSceso in pedana non riuscir\u00e0 a fare meglio di 56,78 metri, misura che lo relegher\u00e0 in diciannovesima posizione.\nNella stagione 2007 conquist\u00f2 per la prima volta anche il titolo nazionale invernale. Il 17 marzo prese parte alla Coppa Europa invernale di lanci concludendo quarto con la misura di 61,58 metri.\nNei mesi di maggio e giugno riusc\u00ec a migliorare sensibilmente le sue prestazioni prima al Meeting Werfertage di Halle con un lancio a 63,29 metri, e poi a Bolzano dove colse un eccellente 65,01 metri, quarta miglior prestazione italiana di sempre nel lancio del disco, a soli 9 centimetri dal risultato del suo allenatore Silvano Simeon.\nForte di questi risultati, venne portato in Coppa Europa, dove colse la seconda posizione portando punti importanti per il ritorno in Super League della nazionale Italiana.\nNel mese di luglio fu chiamato a rappresentare l'Italia anche a Campionati del mondo di Osaka dove, pur lanciando oltre la fettuccia dei 60 metri, concluse solo ventunesimo.\nA ottobre, termina la sua stagione con il quinto posto ai Giochi mondiali militari di Hyderabad, in India.\nNella stagione 2008, dopo l'undicesimo posto in Coppa Europa invernale di lanci, viene portato in Coppa Europa dove conclude sesto con un lancio a 59,00 metri.\nVincitore del titolo italiano con un lancio a 61,09 metri, partecipa per la prima volta a un'edizione delle Olimpiadi, a .\nSceso in pedana si fermer\u00e0 molto lontano dalle posizioni utili per il passaggio alla finale.\nNella stagione 2009, anche se riesce a esprimersi ancora su buoni livelli, superando i 63 metri a Donnas il 12 luglio, non viene convocato ai mondiali di Berlino.\nParteciper\u00e0 comunque, come rappresentante della nazionale italiana, ai XVI Giochi del Mediterraneo dove arriv\u00f2 quarto a pochi centimetri dalla medaglia di bronzo.\nTermina la stagione il 9 settembre con i quinto posto al D\u00e9caNation, con un buon lancio a 61,01 metri.\nLe delusioni (2010-2013).\nNel 2010, ai campionati nazionali invernali viene sopravanzato da Giovanni Faloci e Marco Zitelli.\nDurante tutta la stagione gli verr\u00e0 preferito il pi\u00f9 giovane Faloci, anche se sar\u00e0 Kirchler a vincere il titolo nazionale all'aperto.\nAnche nella stagione 2011 si ripeter\u00e0 la stessa situazione con Kirchler per\u00f2 spodestato anche a livello nazionale.\nSul finire del mese di luglio prese parte ai Giochi mondiali militari dove per\u00f2 arriv\u00f2 solo sesto con un lancio a 57,46 metri.\nNella stagione 2012 decise d'intraprendere una sessione di allenamento negli Stati Uniti.\nNei mesi trascorsi negli \"States\" riusc\u00ec a trovare buone prestazioni superando la quota dei 62 metri al Triton Invitational di La Jolla.\nTornato in Europa per\u00f2 non riuscir\u00e0 a esprimersi ancora su quelle misure arrivando addirittura terzo ai campionati nazionali.\nNella stagione 2013 prende parte per la prima volta in carriera a un meeting di lancio del disco al coperto, a V\u00e4xj\u00f6 in Svezia.\nNell'occasione riuscir\u00e0 a lanciare fino alla misura di 59,13 metri.\nDopo alcune buone prestazioni a livello nazionale, giunto ai campionati italiani dovette accontentarsi della seconda posizione, battuto da Giovanni Faloci.\nIl ritorno (2014-2015).\nNella stagione 2014, dopo il settimo posto in Coppa Europa invernale di lanci, viene convocato dalla nazionale Italiana a un raduno negli Stati Uniti insieme ai discoboli Giovanni Faloci, Federico Apolloni e al pesista Daniele Secci.\nNell'occasione riuscir\u00e0 a distinguersi nelle varie gare disputate lanciando con regolarit\u00e0 oltre ai 62 metri, raggiungendo la misura di 63,33 metri a Chula Vista il 24 aprile.\nForte di questo ritrovato stato di forma, viene convocato agli Europei a squadre dove conclude con un buon settimo e ottimo risultato a 61,14 metri.\nIl 20 luglio, a Rovereto, conquista il suo settimo titolo nazionale assoluto con la misura di 62,73 metri, dedicando la vittoria a Silvano Simeon, suo vecchio allenatore deceduto nel dicembre 2010.\nGrazie a questa prestazione, e forte delle ottime prestazioni ottenute durante tutto l'anno, si \u00e8 assicurato la partecipazione ai Campionati europei di Zurigo.\nIl 12 agosto prende parte ai campionati europei di Zurigo. In qualificazione conclude ventiduesimo con la misura di 59,24 metri.\nIl 4 luglio 2015 a Imperia, vince la gara con la misura di 61,39 m.\nLa prima finale: Campionati europei Amsterdam (2016-oggi).\nIl 15 giugno 2016 a Tarquinia, si avvicina ai 65 m, con un lancio di 64,97 m, sfiorando il primato personale.\nIl 5 dicembre 2020 annuncia il suo ritiro dall'attivit\u00e0 agonistica, all'et\u00e0 di 41 anni.\nAttivit\u00e0 extrasportive.\nLa sua grande passione, al di fuori dello sport, \u00e8 la musica: chitarra e vocalist in un gruppo \u201cmetal rock\u201d che ha gi\u00e0 fatto uscire due CD (\u201cClose to Life\u201d e \u201cAngry Rooster\u201d, che \u00e8 anche l'originale denominazione del complesso, in pratica \u201cIl Gallo Inc...to\u201d).\nCampionati nazionali.\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\n2018"}
{"id": "1275407", "revid": "1404372", "url": "https://it.wikipedia.org/wiki?curid=1275407", "title": "Retznei", "text": "Retznei \u00e8 una frazione di 429 abitanti del comune austriaco di Ehrenhausen an der Weinstra\u00dfe, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Berghausen, Ehrenhausen e Ratsch an der Weinstra\u00dfe per costituire il nuovo comune mercato (\"Marktgemeinde\")."}
{"id": "1275410", "revid": "599013", "url": "https://it.wikipedia.org/wiki?curid=1275410", "title": "Elisa Rigaudo", "text": "In carriera nelle rassegne internazionali ha vinto l'oro nella 20\u00a0km di marcia su strada agli Europei under 23 di Amsterdam 2001, nella classifica a squadre della Coppa Europa di marcia a \u010ceboksary 2003 ed ancora nella marcia 20\u00a0km su strada ai Giochi del Mediterraneo di Almeria 2005; ha vinto 3 volte la medaglia d'argento nella classifica a squadre di Coppe internazionali di marcia: Coppa del mondo a Torino 2002 e Coppa Europa a Miskolc 2005 e Murcia 2015.\nHa ottenuto anche 5 volte la medaglia di bronzo, sempre nella marcia 20 km: nella Coppa Europa di marcia a Miskolc 2005, agli Europei di , ai Giochi olimpici di , nella Coppa Europa di marcia di Olh\u00e3o 2011 e ai Mondiali di Taegu, dopo la squalifica di un\u2019atleta russa.\nHa vinto 14 titoli italiani assoluti e detiene 5 record nazionali promesse.\nMarciatrice italiana pi\u00f9 titolata di lei ai campionati italiani assoluti (tra gare indoor e quelle outdoor) resta soltanto Ileana Salvador con 15 successi, almeno uno in ognuna delle 4 distanze di marcia (3000 m indoor, 5000 e 10000 m outdoor, 20\u00a0km su strada).\nDetiene la 4\u00aa migliore prestazione italiana all time sui 3000 m di marcia indoor (dopo Eleonora Anna Giorgi, Ileana Salvador e Annarita Sidoti) e la 5\u00aa sui 20\u00a0km di marcia su strada (dopo Giorgi e Elisabetta Perrone).\nBiografia.\n\u00c8 nativa di Robilante dove tutt'ora vive.\nGli inizi, le prime gare ai campionati italiani assoluti e le prime esperienze in rassegne internazionali.\nMarciatrice, iniziata alla marcia nel 1992 (12 anni categoria Ragazze) dal suo primo allenatore Mario Bianco.\n1997, dodicesimo posto nei 5\u00a0km agli assoluti di Milano; 1998, nona e sesta rispettivamente su 5 e 10\u00a0km outdoor; 1999, agli assoluti indoor sesta nei 3\u00a0km ed agli assoluti settima sui 5\u00a0km.\nNel 2000 diventa atleta a tempo pieno allenata da Sandro Damilano presso la Scuola mondiale di marcia di Saluzzo fino al 2013. Arriva quinta nei 3\u00a0km agli assoluti indoor.\nIl primo risultato importante \u00e8 la vittoria del titolo continentale agli Europei under 23 sui 20\u00a0km ad Amsterdam (Paesi Bassi) nel 2001 (alle Universiadi di Pechino in Cina non aveva finito la gara), ma gi\u00e0 nella categoria juniores si era distinta: settima a sorpresa nel 1998 ai Mondiali francesi di Annecy, l'anno dopo fu forse tradita dal primo esperimento personale di preparazione in altura (Sestriere) agli Europei juniores di Riga (Lettonia, dove era attesa tra le pretendenti al podio e giunse sesta\n2002: l'ingresso nelle Fiamme Gialle e l'esordio con la Nazionale assoluta.\nNel 2002 ha vinto la medaglia di bronzo agli assoluti sui 20\u00a0km di marcia su strada (4\u00ba posto nei 3\u00a0km agli assoluti indoor).\nNello stesso anno riceve un richiamo pubblico dalla IAAF per positivit\u00e0 alla caffeina, sostanza poi rimossa dalle liste, ad un controllo dopo i Campionati di societ\u00e0 di marcia. Il mese successivo entra a fare parte del Gruppi Sportivi Fiamme Gialle. \u00c8 la prima donna italiana ad essere arruolata dalla Guardia di Finanza.\nSempre nel 2002 esordisce nella sua regione, il Piemonte, con la Nazionale assoluta nella Coppa del mondo di marcia gareggiando a Torino ed arrivando sul traguardo al 16\u00ba posto e vincendo la medaglia d'argento nella classifica a squadre.\n2003-2008: i primi titoli italiani assoluti, le olimpiadi di Atene, l'oro ai Giochi del Mediterraneo, il bronzo continentale e quello olimpico.\nNel 2003 vince il suo primo titolo italiano assoluto nella marcia 20\u00a0km su strada, dopo essere stata vicecampionessa sia sui 3\u00a0km indoor che nei 5\u00a0km outdoor; sempre nel 2003 giunge 13\u00aa nella Coppa Europa di marcia a \u010ceboksary in Russia (oro nella classifica a squadre) e l'esordio nella \u201cgrande atletica\u201d a Parigi durante i Mondiali dove si classifica in 10\u00aa posizione. L'anno successivo, 2004, dopo un inizio di stagione travolgente vince il IAAF Race Walking Challenge, giunge al quinto posto nella Coppa del mondo di marcia a Naumburg in Germania (sesta nella classifica a squadre) e si presenta alle Olimpiadi di Atene come favorita all'oro che per\u00f2 non arriva, tradita forse dall'emozione giunge 6\u00aa al traguardo. Sempre nel 2004 centra un tris di titoli italiani assoluti: 3\u00a0km indoor, 5\u00a0km outdoor e 20\u00a0km su strada.\nI risultati pi\u00f9 importanti arrivano pi\u00f9 tardi; nel 2005 la prima medaglia internazionale con l'oro ai Giochi del Mediterraneo di Almeria (in precedenza bronzo nell'individuale nella Coppa Europa di marcia a Miskolc in Ungheria ed argento nella classifica a squadre e poi settima posizione ai Mondiali finlandesi di Helsinki); nel 2006 arriva il bronzo continentale agli Europei di G\u00f6teborg in Svezia (in precedenza decimo posto nella Coppa del mondo di marcia in Spagna a La Coru\u00f1a ed ottava nella classifica a squadre) e nel 2008 la medaglia pi\u00f9 importante della carriera, il bronzo olimpico nella 20\u00a0km di Pechino sotto una pioggia incessante (sempre nel 2008 era stata ventesima nella Coppa del mondo di marcia a in Russia a \u010ceboksary e settima nella classifica a squadre).\nSette titoli italiani assoluti, con tre doppiette, tra il 2005 ed il 2008: doppietta nel 2005 (3\u00a0km indoor e 20\u00a0km su strada); campionessa assoluta al coperto nei 3\u00a0km nel 2006; altra doppietta nel 2007 (3\u00a0km indoor e 5\u00a0km outdoor), un'altra doppietta nel 2008 (3\u00a0km indoor e 20 su strada).\n2007, prima arriva al quarto posto nella Coppa Europa di marcia tenutasi a Leamington Spa in Gran Bretagna (quinta nella classifica a squadre) e poi si ritira ai Mondiali di Osaka in Giappone.\n2009-2017: la doppia gravidanza, il 14\u00ba titolo italiano assoluto, la squalifica mondiale a Pechino, le Olimpiadi di Rio e il ritiro.\nNel 2009 al coperto vince il titolo assoluto indoor nella marcia 3\u00a0km e poi outdoor fallisce l'appuntamento ai Mondiali tedeschi a Berlino giungendo stremata al traguardo e conquistando la 9\u00aa piazza. Dopo essere diventata mamma il 26 settembre del 2010 alla fine dell'anno riprende gli allenamenti. Il 22 maggio 2011 a Olh\u00e3o (Portogallo) rientra alle competizioni e ottiene il terzo posto in Coppa Europa di marcia (quinta nella classifica a squadre).\nIl 27 aprile del 2010 \u00e8 andata in onda su Rai 1 dal Teatro delle Vittorie in Roma una puntata del programma televisivo \"I Soliti ignoti\" condotto da Fabrizio Frizzi, in cui lei era presente in veste di medagliata olimpica, bronzo nella marcia 20\u00a0km su strada a Pechino 2008.\nNonostante sia tornata ad allenarsi da poco, ai Mondiali di Taegu (Corea del Sud), arriva al quarto posto nella marcia 20\u00a0km, suo miglior piazzamento in un mondiale. A distanza di otto anni, a causa della squalifica per doping comminata dalla IAAF alle atlete russe Ol'ga Kanis'kina e Anisja Kirdjapkina, che avevano concluso la gara rispettivamente al primo e terzo posto, ha ottenuto la medaglia d'argento.\nNel 2012 nei 20\u00a0km di marcia su strada, arriva settima sia nella Coppa del mondo di marcia a Saransk in Russia (quinta nella classifica a squadre) sia a Londra in occasione delle Olimpiadi, il migliore risultato al femminile ottenuto nell'atletica in questa edizione dei Giochi. \nNel 2013 vince prima il titolo italiano assoluto sui 10\u00a0km, si ritira nella Coppa Europa di marcia a Dudince in Slovacchia e poi arriva l'appuntamento con il Mondiale di Mosca (Russia) dove dopo una gara in testa chiude al 5\u00ba posto dietro a due russe ed altrettante cinesi, che nel 2019 \u00e8 stato trasformato in 4\u00ba posto a seguito della squalifica di un'atleta.. Il 7 settembre del 2014 diventa mamma per la seconda volta.\nDal 2014 al 2016 \u00e8 stata allenata da Patrizio Parcesepe.\nNel 2015 vince a Torino il suo 14\u00ba titolo italiano assoluto, arriva ottava nella Coppa Europa di marcia a Murcia (Spagna) e vince l'argento nella classifica a squadre, poi partecipa ai Mondiali cinesi di Pechino dove viene squalificata per la prima volta in carriera.\nIl 7 maggio del 2016 disputa i Mondiali a squadre di marcia tenutisi in Italia a Roma: conclude la prova individuale al quarto posto, la migliore tra le italiane in gara sui 20\u00a0km; invece nella classifica a squadre termina al sesto posto in classifica.\nIl 19 agosto affronta, sempre la 20\u00a0km di marcia, ai Giochi olimpici di Rio de Janeiro (Brasile): nell\u2019occasione giunge al traguardo in undicesima posizione, seconda tra le italiane dopo Antonella Palmisano (quarta).Per la Rigaudo \u00e8 stata la quarta Olimpiade disputata in carriera, tutte quante portate a termine.\nIl 23 febbraio del 2017 annuncia il suo ritiro."}
{"id": "1275412", "revid": "767487", "url": "https://it.wikipedia.org/wiki?curid=1275412", "title": "All That Counts Is Love", "text": "All That Counts Is Love \u00e8 una canzone incisa dalla rock band inglese Status Quo, pubblicata come singolo nel novembre del 2005.\nLa canzone.\nConnotato da dolci melodie ed un testo ottimista e delicato, anche questo pezzo viene scritto per gli Status Quo dall'amico John David, bassista della Dave Edmunds' Band.\nSecondo singolo estratto dall'album \"The Party Ain't Over Yet\", il brano va al n. 29 delle classifiche inglesi."}
{"id": "1275414", "revid": "110157", "url": "https://it.wikipedia.org/wiki?curid=1275414", "title": "Sankt Andr\u00e4-H\u00f6ch", "text": "Sankt Andr\u00e4-H\u00f6ch \u00e8 un comune austriaco di 1 742 abitanti nel distretto di Leibnitz, in Stiria."}
{"id": "1275419", "revid": "110157", "url": "https://it.wikipedia.org/wiki?curid=1275419", "title": "Sankt Georgen an der Stiefing", "text": "Sankt Georgen an der Stiefing \u00e8 un comune austriaco di 1 502 abitanti nel distretto di Leibnitz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato le localit\u00e0 di Hart bei Wildon e Grundst\u00fcck, gi\u00e0 frazioni del comune soppresso di Stocking."}
{"id": "1275421", "revid": "124916867", "url": "https://it.wikipedia.org/wiki?curid=1275421", "title": "Episodi di X-Files (prima stagione)", "text": "La prima stagione della serie televisiva X-Files \u00e8 andata in onda negli Stati Uniti dal 10 settembre 1993 al 13 maggio 1994 su Fox. In Italia la stagione \u00e8 stata trasmessa dal 29 giugno 1994 al 1\u00ba ottobre 1995 su Canale 5. Nella sua prima trasmissione italiana non \u00e8 stato seguito l'ordine cronologico originale degli episodi.\nAl di l\u00e0 del tempo e dello spazio.\nTrama.\nL'agente Speciale Dana Scully, laureata in medicina e istruttrice all'accademia dell'FBI in Virginia, riceve l'istruzione di presentarsi dal superiore Scott Blevins a Washington. Blevins ordina a Scully di investigare e invalidare un progetto non assegnato denominato X-Files, un luogo di sepoltura per misteriosi e irrisolti casi dell'FBI, collegati al paranormale. A Scully viene spiegato di contattare Fox Mulder, un agente il cui obiettivo primario, perseguito quasi con ossessione, \u00e8 quello di risolvere gli X-files, che se non fosse per lui sarebbero completamente dimenticati. Mulder mostra un particolare interesse verso una serie di morti misteriose disseminate attraverso tutti gli Stati Uniti legate tra loro da un indizio comune: due strani segni rossi sul corpo delle vittime. Mulder e Scully si recano cos\u00ec a Bellefleur, in Oregon, per indagare sul decesso di Karen Swenson, una studentessa delle superiori morta misteriosamente e il cui cadavere \u00e8 marcato da due segni rossi. Gli agenti fanno cos\u00ec riesumare il corpo di Ray Soames, un compagno di classe di Karen. Tuttavia, quando viene aperta la bara di Ray, viene ritrovata al suo interno una carcassa che non sembra umana. Il corpo assomiglia a quello di una scimmia; i raggi X rivelano inoltre un oggetto metallico non identificato impiantato nella cavit\u00e0 nasale della creatura. Mulder e Scully interrogano Billy Miles e Peggy O'Dell, due compagni di Karen e Ray, che si trovano in un istituto dopo essere rimasti feriti in un incidente stradale. Billy Miles \u00e8 ridotto ad uno stato semi vegetativo, mentre Peggy O'Dell \u00e8 costretta su una sedia a rotelle. Peggy diventa improvvisamente violenta e, nel tentativo di calmarla, si scoprono due segni rossi sulla sua pelle. Mentre esaminano il luogo dove Karen Swenson era andata incontro al suo destino, Mulder e Scully affrontano un detective che ordina loro di lasciar perdere. I due acconsentono, ma mentre viaggiano lungo la Statale, vengono investiti da una strana luce proveniente dal cielo. La luce cattura l'energia della loro auto, costringendola quindi a fermarsi. Mulder guarda il suo orologio e si accorge che ha fatto un salto di nove minuti. I due agenti tornano al loro motel, dove Mulder racconta a Scully che il suo interesse verso gli X-Files \u00e8 da ricondurre alla storia della sua infanzia, quando sua sorella, che aveva all'epoca otto anni, era stata rapita dalla loro camera. Mulder racconta anche che non \u00e8 stato in grado di ricordare nulla dell'accaduto finch\u00e9 non si \u00e8 sottoposto ad una seduta sotto ipnosi anni dopo. Una telefonata anonima avverte gli agenti che Peggy O'Dell \u00e8 stata uccisa mentre correva per la strada. Mentre indagano sull'incidente, Mulder e Scully vengono a sapere che l'edificio in cui hanno effettuato l'autopsia sul cadavere misterioso \u00e8 andato bruciato e che tutte le prove raccolte nelle indagini sono andate perdute. Gli agenti parlano con Theresa, figlia del medico legale che aveva originariamente effettuato le autopsie sulle vittime. La ragazza ammette di portare anche lei i segni rossi sulla pelle e descrive come una luce accecante apparve nel cielo una sera che lei era in giro in compagnia dei suoi amici Billy Miles e Peggy O'Dell. Mulder ipotizza che Billy Miles sia sotto il controllo di una forza aliena; secondo lui \u00e8 stato Billy a uccidere Peggy O'Dell. Gli agenti ritornano nella foresta, sperando di trovare nuove prove. Il detective Miles cerca di fermarli, quando sia lui che Mulder vedono Billy trasportare Theresa nel folto del bosco, dove erano stati ritrovati gli altri cadaveri. Una misteriosa luce circonda Billy e un forte vento soffia intorno a lui. Subito dopo la luce e il vento scompaiono e Billy rimane vicino a Theresa non sapendo dove si trovi o come sia arrivato l\u00ec. I segni rossi sulla sua pelle sono scomparsi. Tornata a Washington, Scully consegna il suo rapporto. Con molta sorpresa da parte dei suoi superiori, l'oggetto metallico estratto dal corpo non era andato perduto insieme alle altre prove. Scully lo aveva con s\u00e9, trasformandolo nell'unica prova fisica di ci\u00f2 che era accaduto ed era stato scoperto da lei e da Mulder. L'oggetto metallico viene preso dall'Uomo Che Fuma e archiviato vicino a tanti altri simili in un enorme magazzino nei sotterranei del Pentagono.\nIl prototipo.\nTrama.\nMulder e Scully indagano sulla scomparsa del Tenente Colonnello Robert Budahas, un pilota collaudatore militare che ha avuto un episodio psicotico ed \u00e8 stato ricoverato in ospedale. Mulder sospetta che Budahas abbia incontrato lo stesso destino di sei altri piloti che sono misteriosamente svaniti dalla base aerea di Ellens mentre partecipavano ai voli di test di un aereo sperimentale. Mulder suggerisce a Scully che la scomparsa pu\u00f2 essere classificata come paranormale e quindi ricadere negli X-Files. Mulder viene avvicinato da un uomo misterioso, denominato Gola Profonda, che gli consiglia di lasciare perdere l'indagine. Mulder e Scully ignorano il consiglio e interrogano la signora Budahas che descrive il comportamento imprevedibile del marito, strane eruzioni cutanee della pelle e l'avversione a discutere del lavoro sui progetti militari top secret. Gli agenti teorizzano che i piloti possano essere stati associati al Progetto Aurora, un nome in codice dato ai test segreti del Pentagono per una navicella spia sub orbitale. Aiutati dai suggerimenti del reporter Paul Mossinger e di Ladonna, gli agenti si appostano vicino ad un recinto che delimita l'area della base. Quella notte Mulder e Scully vedono con stupore due oggetti brillanti che scivolano nel cielo notturno ad un'incredibile velocit\u00e0. Gli agenti si danno all'inseguimento quando due adolescenti, Emil e Zoe, vengono scoperti ad arrampicarsi sino ad un buco dal lato opposto del recinto. all'improvviso un elicottero dalla base cala sul gruppo. Il quartetto scappa e si rifugia in un ristorante dove Zoe ed Emil raccontano le loro osservazioni sullo spettacolo di luce. Mulder dice a un'incredula Scully che i militari possono volare con aerei costruiti usando della tecnologia proveniente da un UFO. La signora Budahas telefona agli agenti al loro albergo quando suo marito improvvisamente riappare. Ma il Tenente Colonnello non ricorda nessun dettaglio che abbia a che fare col suo passato da militare. Mulder crede che la memoria di Budahas sia stata cancellata selettivamente in qualche modo e che lui, come gli altri piloti mancanti che hanno pilotato l'aereo misterioso, \u00e8 stato psicologicamente incapace di trattare lo stress ricevuto durante i voli. Gli agenti vengono avvicinati da uomini che requisiscono le prove che hanno raccolto e ordinano loro di lasciare la citt\u00e0. Ma Mulder ritorna alla base, usando Emil e Zoe come guide, e si arrampica attraverso il buco nel recinto. Solo nella base, Mulder viene scoperto da un UFO e catturato dalla sicurezza della base. Viene quindi sedato e operato. Scully scopre che Mossinger lavora per la base militare e, in un estremo tentativo di liberare Mulder, lo prende come ostaggio tenendolo sotto tiro e riesce ad ottenere lo scambio dei prigionieri. Ma quando le viene consegnato Mulder, lo trova incapace di ricordare il suo incontro con l'UFO e quello che gli \u00e8 accaduto durante la permanenza nella base, a causa del trattamento a cui lo hanno sottoposto. Tornati a Washington, Mulder viene avvicinato nuovamente da Gola Profonda mentre fa footing e questi lo avverte che gli agenti hanno scelto un percorso molto pericoloso e che le loro vite sono in pericolo ora che conoscono la verit\u00e0 sull'esistenza di vita extraterrestre.\nOmicidi del terzo tipo.\nTrama.\nL'agente dell'FBI Tom Colton descrive a Scully una serie di omicidi che crede siano stati commessi da un serial killer. Le vittime sono state tutte uccise all'interno di stanze chiuse a chiave o impenetrabili. Ad ognuna \u00e8 stato asportato il fegato. Malgrado il disagio di Colton, Mulder partecipa alle indagini. L'agente trova una strana impronta digitale umanoide nell'ufficio di massima sicurezza dove l'uomo d'affari George Usher \u00e8 stato assassinato e la collega con le tracce di una serie di omicidi simili di cui aveva letto in uno x-file. Gli omicidi sono avvenuti negli Stati Uniti con periodicit\u00e0 regolare di trent'anni almeno a partire dal 1903. In ogni avvenimento, vengono uccise cinque vittime a cui viene asportato il fegato.\nInvece di unire le forze, Mulder e Scully decidono di prendere vie differenti per indagare sul caso: Scully il tradizionale; Mulder il meno ortodosso. Scully partecipa ad un appostamento sulla scena dell'assassinio di Usher, dove per\u00f2 Mulder \u00e8 sicuro che l'assassino non torner\u00e0, poich\u00e9 ha gi\u00e0 vinto la sfida di battere quel sistema di sicurezza. Ma mentre i due agenti parlano, Mulder si accorge che qualcuno sta strisciando all'interno di un condotto dell'aria. Il sospetto, un addetto al controllo animali di nome Eugene Tooms, viene preso in custodia. Tooms passa il test della verit\u00e0, ad eccezione delle domande poste da Mulder riguardo alla sua et\u00e0 e viene liberato, nonostante Mulder sospetti che sia lui l'assassino. Usando un computer, manipola l'immagine delle impronte digitali di Tooms, le allunga e le compara all'impronta umanoide trovata sul luogo del delitto: le impronte combaciano. Scully si interessa alla questione e fa di nuovo squadra con Mulder.\nTooms intanto riesce ad entrare in una villetta passando dal caminetto, grazie alla sua capacit\u00e0 di allungare e snellire in maniera inumana il suo corpo elastico. Una volta dentro, attacca e uccide il proprietario di casa.\nScully e Mulder proseguono le loro indagini su Tooms e scoprono che il suo appartamento non \u00e8 mai stato abitato. Scully ripercorre le tracce di Frank Briggs, lo sceriffo che ha investigato sui cinque assassini avvenuti nel 1933. Briggs racconta come ha seguito le tracce degli assassinii fino al giorno presente e di come non \u00e8 mai stato in grado di provare il suo sospetto su Tooms: eppure le foto del 1933 ritraggono l'indiziato con un aspetto praticamente identico al Tooms attuale. Gli agenti, grazie al vecchio sceriffo, trovano un edificio abbandonato che Tooms una volta ha dato come il suo indirizzo. Al suo interno scoprono una piccola stanza contenente dei trofei presi da ciascuna scena del delitto durante il secolo. Mulder ipotizza che Tooms possa essere una mutazione genetica che si iberna per decadi e mangia fegati umani per alimentarsi. Mentre lasciano la stanza, Tooms si procura la collana di Scully. Colton intralcia le indagini di Mulder e Scully richiamando i due agenti che erano stati incaricati di sorvegliare la casa di Tooms, che quindi \u00e8 libero di arrivare a casa di Scully indisturbato. Mulder arriva all'edificio, scopre che non c'\u00e8 nessun agente e si avventura all'interno. Trova la collana di Scully posta con gli altri trofei e capisce che la collega \u00e8 in pericolo: corre all'appartamento di lei giusto in tempo per aiutarla a difendersi da Tooms che l'aveva aggredita. Tooms viene messo in carcere e comincia a costruire un nuovo nido.\nRicomparsa.\nTrama.\nIn una remota regione lungo le sponde del Lago Okobogee nell'Iowa, una misteriosa luce brillante discende dal cielo serale. Ruby Morris, una ragazza adolescente, svanisce dal suo giaciglio mentre suo fratello Kevin cerca freneticamente di chiamare sua madre. Mulder chiede che l'FBI si interessi della sparizione di Ruby Morris dopo aver letto dell'accaduto da un periodico. Scully e Blevins notano una somiglianza tra il caso e l'incontro che ha avuto Mulder nella sua infanzia nel quale sua sorella \u00e8 stata rapita presumibilmente da alieni. Mulder dice a Scully che il Lago Okobogee \u00e8 un UFO hot spot e presenta molti articoli di giornale scritti negli ultimi anni come prova. Un articolo descrive un avvistamento fatto da alcune ragazze scout, una delle quali viene identificata come Darlene Morris: la stessa Darlene Morris, madre della ragazza scomparsa. Gli agenti si recano nell'Iowa per approfondire le indagini. Darlene sostiene che a rapire la figlia siano stati gli alieni, insistendo nel dire che la scomparsa non ha nulla a che vedere col suo divorzio. Mulder interroga Kevin Morris, fratello minore di Ruby, che non riesce a ricordare quello che \u00e8 accaduto la notte dell'incontro. Ma gli strani disegni, che Kevin fa guardando la TV non sintonizzata su nessun canale, catturano l'interesse di Mulder, che li spedisce via fax a Washington per delle analisi. Scully e Mulder vengono contattati da una giovane ragazza che tiene segreta la sua identit\u00e0. La ragazza afferma che un ragazzo di nome Greg Randall ha messo incinta Ruby e che la coppia progettava di fuggire insieme. Si scopre che i segni tracciati da Kevin Morris sono parte di una trasmissione binaria di un satellite top secret della difesa. Il ragazzo viene preso in custodia dall'agente Holtzman dell'NSA e quindi liberato. Altri segni binari disegnati da Kevin vengono trovati in casa dei Morris durante una retata, ma una volta convertiti al computer, si scoprono essere di varia natura, non concernente programmi della Difesa: ci sono da passaggi di Shakespeare, ad un frammento di concerto di Brandenburg. Mulder crede che il ragazzo sia divenuto un condotto per le trasmissioni degli alieni.\nGli agenti tornano sul luogo del rapimento e trovano tracce di un calore intenso oltre al corpo di Greg Randall seppellito in una tomba poco profonda. Mulder scopre un appunto scritto a mano nel portafoglio di Randall, un appuntamento con un dottore. La scrittura coincide con quella della ragazza misteriosa incontrata precedentemente. Grazie al dottore, la identificano come Tessa Sears e scoprono che lei, e non Ruby, era stata messa incinta da Greg Randall. La Sears ammette di aver ucciso Greg quando ha scoperto che aveva una relazione con Ruby. Ma insiste nel dire di non avere assassinato Ruby. Scully e Mulder ritornano alla casa dei Morris e la trovano abbandonata. Trovano inoltre un grande ritratto di Ruby formato su pi\u00f9 fogli pieni soltanto di numeri binari. Gli agenti ritornano al lago Okobogee. Mulder trova Kevin galleggiante in una nebbia strana. Un gruppo di motociclisti irrompe nello spiazzo tra gli alberi e Mulder fa appena in tempo a proteggere Kevin. Poco dopo si sentono le urla di Darlene Morris: il corpo privo di sensi di Ruby \u00e8 ricomparso l\u00ec vicino.\nRistabilita la calma, in ospedale, Darlene impedisce a Mulder di parlare con la figlia, sostenendo che Ruby fosse semplicemente scappata via con dei motociclisti.\nQuella notte, Scully ascolta un nastro di una sua seduta di ipnosi, nella quale Mulder, in trance, descrive il rapimento di sua sorella e la sua convinzione che un giorno sarebbe tornata incolume.\nIl Diavolo del Jersey.\nTrama.\nMulder e Scully indagano sull'orrendo assassinio di Roger Crockett, un senzatetto che \u00e8 stato attaccato e parzialmente mangiato in un'area boschiva fuori Atlantic City. Mulder crede che la morte sia collegabile a un incidente analogo accaduto nel New Jersey nel 1947, nel quale un automobilista \u00e8 stato attaccato e mangiato da una creatura semiumana mentre stava tentando di aggiustare uno pneumatico forato. Gli agenti si recano all'obitorio di Atlantic City per raccogliere pi\u00f9 informazioni. L\u00ec si scontrano col detective Thompson, l'ufficiale della polizia locale incaricato delle indagini, che rifiuta l'intervento dell'FBI per un caso sotto sua giurisdizione. Stizzito, Mulder decide di proseguire l'indagine per conto proprio. Interroga il ranger Brullet, che ha scoperto il corpo, e un senzatetto di nome Jack che ha visto una strana presenza muoversi nei vicoli abitati dai clochard. Entrambi credono che Crockett sia stato ucciso dal diavolo del Jersey, una creatura leggendaria semiumana che erra nelle campagne del New Jersey.\nNel frattempo Scully partecipa alla festa di compleanno del suo figlioccio, dove incontra Rob, un bell'uomo divorziato.\nMulder si apposta nel vicolo che gli \u00e8 stato indicato da Jack. Quella notte la creatura fa un'apparizione, ma prima che Mulder riesca a vedere distintamente di cosa si tratti, la polizia sopraggiunge e lo arresta, scambiandolo per un vagabondo. Nella prigione Mulder si scontra di nuovo con Thompson e lo accusa di nascondere la creatura in segreto con lo scopo di non sconvolgere il turismo di Atlantic City. Scully tira fuori di prigione Mulder e i due si recano all'Universit\u00e0 del Maryland, dove il dottor Roger Diamond, antropologo, conferma la teoria di Mulder che ci sia una piccolissima possibilit\u00e0 che un essere umano nato e cresciuto al di fuori della societ\u00e0, possa regredire a uno stato primitivo.\nScully, nel frattempo, continua a vedersi con Rob.\nIl ranger Brullet trova un altro corpo nel sottobosco, ma questa volta il cadavere appare essere semi animale. Mulder teorizza che due creature come quella avrebbero potuto vagare per la campagna. Lui, Scully, Diamond e il ranger setacciano l'edificio abbandonato dove Mulder, la notte in cui \u00e8 stato arrestato, aveva visto scomparire l'essere. La polizia per\u00f2 interviene anche questa volta. Mulder riesce ad incontrare il Diavolo del Jersey, che si scopre essere femmina. Nel trambusto creato dalla polizia, per\u00f2, la ragazza primitiva attacca e ferisce Mulder per poi scappare nei boschi. La polizia la rintraccia e la uccide, prima che Mulder e gli altri possano fare alcunch\u00e9.\nDall'autopsia si pu\u00f2 asserire che la creatura femmina abbia appena partorito, portando Mulder a concludere che sia venuta in citt\u00e0 in cerca di cibo per il suo piccolo dopo che il suo compagno \u00e8 morto.\nTempo dopo, un bambino selvaggio vaga per i boschi del New Jersey.\nCome un'ombra.\nTrama.\nDegli ufficiali di una misteriosa agenzia governativa interrogano Mulder e Scully circa il ritrovamento di due cadaveri maschili. Le vittime sembrano morte a causa dello schiacciamento delle loro gole dall'interno del corpo. Quando gli ufficiali rifiutano di fornire altre informazioni sul caso, Mulder omette di conoscere X-Files simili a questo caso, come poi spiega a Scully. Mulder attribuisce i decessi alla psicocinesi, l'abilit\u00e0 di una forza psichica di manipolare la materia. Senza aiuto da parte degli ufficiali governativi, Mulder e Scully cominciano un'indagine per conto proprio e, dalle impronte digitali delle vittime prese di nascosto da Mulder, risalgono alla loro identit\u00e0, quindi ai dati sul loro omicidio. I due si recano quindi a Filadelfia e collaborano con la polizia locale sulla scena del delitto. Mulder nota una telecamera della sicurezza di una banca l\u00ec vicino, che potrebbe aver registrato l'accaduto. Effettivamente, nelle riprese compaiono i due uomini assassinati, mentre aggrediscono una donna, che dai tabulati della banca, apprendono essere Lauren Kyte: un'impiegata dell'Htg Industrial Technologies. Lauren, interrogata, afferma che gli uomini hanno cercato di derubarla ma che lei \u00e8 riuscita a difendersi, scappando incolume. Un'ombra nella registrazione fa pensare alla presenza di un'altra persona che per\u00f2 Lauren si rifiuta di riconoscere. Uscendo a mani vuote, gli agenti entrano in macchina e si preparano a partire, quando, improvvisamente, il veicolo parte da solo in retromarcia a piena velocit\u00e0. Corrono gi\u00f9 per una strada e si scontrano con un altro veicolo. Fortunatamente tutti ne escono incolumi, con solo qualche lieve ferita. Mulder crede che Lauren sia in qualche modo responsabile dell'accaduto. Mentre sorveglia la casa di Lauren, Mulder fotografa accidentalmente una strana figura evanescente alla sua finestra. Usando un computer, si ricollega quell'immagine al defunto capo di Lauren, Howard Graves.\nLauren decide di dimettersi dal lavoro, che le fa sentire troppo la mancanza del defunto capo. Il socio di Howard Graves, Robert Dorland cerca di trattenerla e le fa delle avance, ma strane forze invisibili intervengono a proteggere la donna. Dorland la lascia andare, con qualche minaccia.\nSuccessivamente due scagnozzi entrano in casa di Lauren e tentano di ucciderla, ma prima che questi la possano anche solo toccare, la forza misteriosa interviene ancora e li uccide. Mulder e Scully arrivano subito dopo, Mulder appena in tempo per vedere il corpo di uno dei due scagnozzi galleggiare per aria. Lauren viene interrogata e finalmente confessa la verit\u00e0: il suo capo, Howard Graves, da morto, le ha fatto intendere di essere stato assassinato dal socio Robert Dorland, che lo riteneva un pericolo, perch\u00e9 contrario alla scelta della Htg Technologies di vendere armi a dei terroristi isfahan. Adesso, lo spirito di Graves la segue e protegge.\nMulder e Scully tornano a collaborare con i due misteriosi agenti, che li avevano introdotti al caso. l'FBI irrompe all'Htg Technologies, nel tentativo di trovare prove che testimonino la vendita di armi illegali ai terroristi, tentativo che per\u00f2 pare vano. La forza eterea di Graves torna a materializzarsi davanti a Lauren, Dorland e Mulder, e segnala un punto nel muro nell'ufficio di Dorland, dove \u00e8 nascosto un floppy disk contenente le informazioni sulle armi.\nL'ufficio del pubblico ministero usa le nuove prove per perseguire Dorland.\nMacchina mortale.\nTrama.\nMulder e Scully vengono contattati dall'agente speciale Jerry Lamana, ex collega di Mulder, che sta cercando di recuperare credito dopo un errore fatto nel corso di un'indagine importante. \u00c8 stata assegnata a Lamana l'indagine relativa all'assassinio di Benjamin Drake, il CEO di una compagnia di Fortune 500 chiamata Eurisko. Drake \u00e8 stato fulminato mediante un'elaborata trappola che si compiva attraverso il COS (Central Operating System), un computer che controlla e gestisce ogni dettaglio dell'edificio della sede centrale dell'Eurisko. Le indagini si dirigono quindi alla ricerca di qualcuno con le conoscenze informatiche necessarie per disattivare o controllare il COS. Gli agenti apprendono da Peterson, l'ingegnere che gestisce il sistema, che una delle poche persone con queste capacit\u00e0 \u00e8 Brad Wilczek, il trentenne fondatore della compagnia e nemico di Drake. Mulder e Scully entrano in contatto con Wilczek, scoprendo che \u00e8 l'autore del COS e che gestisce anche la propria casa con un sistema analogo.\nUsando un analizzatore vocale, Scully ricollega la voce di Wilczek a quella della telefonata che Drake ha ricevuto appena prima di venire ucciso, ottenendo cos\u00ec una prova importante contro il programmatore.\nLamana si reca all'edificio dell'Eurisko per effettuare l'arresto di Wilcze, ma viene intrappolato in ascensore e ucciso dal COS. Il computer \u00e8 ormai fuori controllo anche per lo stesso Wilczek, che non riuscendo a connettersi al sistema da casa propria, si era recato in tutta fretta nella sala di controllo all'Eurisko. Dopo l'omicidio di Lamana, Wilczek viene arrestato. Mulder si reca a casa del programmatore e ci trova altri agenti, che lo allontanano: la Difesa ha preso in mano il caso. Mulder viene a conoscenza da Gola Profonda, che Wilczek aveva ottenuto rilevanti risultati sull'intelligenza artificiale, lo sviluppo di una macchina in grado di apprendere, di estremo interesse per la Difesa. Sebbene Wilczek venga arrestato per le morti di Drake e Lamana e firmi una confessione, Mulder \u00e8 convinto della sua innocenza e lo va a trovare in carcere. Wilczek ammette a Mulder di aver confessato i delitti che non ha compiuto per non cadere nelle mani della Difesa ed essere costretto a programmare per scopi militari. Drake, che era intenzionato a tagliare i fondi di gestione del COS e di ordinarne la chiusura del progetto, \u00e8 stato ucciso dal COS, che ha agito per difendere se stesso.\nCon l'arresto di Wilczek, il COS resta attivo e potenzialmente pericoloso. Mulder convince il programmatore a sviluppare un virus per disattivare il sistema. Armati del virus, Mulder e Scully riescono ad entrare nell'edificio dell'Eurisko, anche se il COS anticipa ogni loro mossa e rivolge i sistemi di sicurezza e controllo dell'edificio contro di loro. Mentre Scully cerca un passaggio tramite le condutture dell'aria condizionata, Mulder, con l'assistenza di Peterson, riesce ad arrivare alla stanza di controllo principale e a ottenere l'accesso al computer, ma mentre sta per inserire il disco col virus nel computer, Peterson estrae la pistola e gli intima di farsi da parte. Peterson ammette di appartenere al Dipartimento della Difesa e di lavorare da anni nel tentativo di ottenere l'accesso alla macchina. Nel frattempo per\u00f2 Scully entra in scena armata a sua volta e prende il controllo della situazione: Peterson lascia cadere la sua arma. Mulder inserisce il disco del computer ed il virus distrugge completamente il COS.\nMulder incontra nuovamente Gola Profonda, che gli spiega come Wilczek sia rimasto nelle mani della Difesa, intento in un braccio di ferro per non dover lavorare per loro.\nMorte tra i ghiacci.\nTrama.\nL'Arctic Ice Core Project, una spedizione scientifica sovvenzionata dal governo degli Stati Uniti ha la missione di trivellare le profondit\u00e0 del ghiaccio artico per studi geoclimatici. Dopo una settimana di silenzio dalla base artica, \u00e8 arrivata una registrazione che ritrae uno degli scienziati in stato confusionale, che ripete la frase \"noi non siamo chi siamo\". L'uomo viene coinvolto in una colluttazione e la registrazione si interrompe. Mulder e Scully vengono assegnati al caso e partono per la base. I due entrano a far parte di una spedizione assieme al geologo Denny Murphy, al medico Lawrence Hodge e alla tossicologa Nancy Da Silva. Con loro, parte Bear, pilota d'aereo: un uomo ruvido che porta un artiglio d'orso intorno al collo. Quando il gruppo arriva a destinazione, vengono rinvenuti i cadaveri di tutti gli scienziati della missione, morti in maniera violenta. Mentre vengono fatti rilevamenti e fotografie, un cane improvvisamente compare dall'oscurit\u00e0 e attacca Mulder. Bear interviene a difenderlo, ma nel tirar via l'animale viene morso. Il cane viene sedato. Scully e Hodge scoprono dei bubboni neri sulla pelle del cane e delle abrasioni, subito dopo notano qualcosa che si muove all'interno del corpo dell'animale. Durante gli esami sul cane e sul ghiaccio che era stato estratto nella spedizione precedente, scoprono una forma di vita sconosciuta, simile a una tenia. Una differenza importante tra la profondit\u00e0 del ghiaccio prevista e quella rilevata nei carotaggi fa pensare Mulder e Murphy alla possibilit\u00e0 che un meteorite si sia schiantato sulla Terra proprio in quella posizione migliaia di anni fa. Mulder ricollega le caratteristiche del verme di resistere a temperature bassissime e in un ambiente ricco di ammoniaca, a delle teorie di vita extra-terrestre. Dall'analisi dei cadaveri, Scully sostiene che gli scienziati della spedizione precedente sia siano uccisi l'un l'altro.\nBear scopre su di s\u00e9 dei bubboni simili a quelli visti sul cane e rifiuta di farsi toccare, quando gli altri decidono di farsi analisi del sangue e delle feci per scoprire eventuali infezioni prima di tornare nel mondo civilizzato. Ne segue una lite, gli altri si coalizzano ed atterrano Bear; Hodge scopre e rimuove chirurgicamente uno dei parassiti dal suo corpo. Quando il verme viene rimosso, Bear muore. Scully trova vermi simili in tutti i cadaveri, in genere nella zona dell'ipotalamo, e Hodge teorizza che il parassita si nutra del composto chimico che controlla il comportamento aggressivo. Questo spiegherebbe come i componenti della prima squadra di geofisici siano stati spinti ad uccidersi gli uni contro gli altri.\nLa paranoia si insinua nel gruppo, l'atmosfera diventa tesa: Mulder potrebbe aver contratto il virus dal cane, Scully e Hodge durante l'asportazione del verme dal corpo di Bear. Una tempesta taglia i contatti con il resto del mondo. Durante la notte Mulder sente un rumore e, durante un'ispezione, scopre il corpo di Murphy all'interno del frigorifero, con la gola tagliata. Gli altri sopraggiungono e sospettano che Mulder, non pi\u00f9 in s\u00e9, sia l'assassino. Lo rinchiudono all'interno della stanza degli approvvigionamenti. Mentre compie un esperimento con Hodge, Da Silva accidentalmente mischia i campioni di sangue di due diversi soggetti infetti. Scully osserva il vetrino e con grande sorpresa scopre che gli organismi parassiti, se messi a contatto tra loro, si attaccano ed uccidono gli uni con gli altri. Viene fatto un esperimento inoculando un secondo verme nell'orecchio del cane, che dopo pochi istanti torna normale. Scoperta la cura, si preparano ad applicarla a Mulder, che per\u00f2, dopo un'ulteriore analisi compiuta da Scully, pare non infetto. Gli altri due per\u00f2 non si fidano e cercano di introdurre il verme nel corpo di Mulder con violenza. Hodge si ferma appena in tempo, quando vede qualcosa muoversi sotto la pelle del collo della Da Silva e si rende conto che lei, e non Mulder, \u00e8 autrice dell'assassinio di Murphy. Riescono a curare la tossicologa.\nIl gruppo viene salvato e riportato nella civilt\u00e0. Mulder annuncia che ritorner\u00e0 all'avamposto, debitamente attrezzato, per potere fare altri esami sulla forma di vita sconosciuta, ma Hodge lo mette al corrente del fatto che i militari hanno appiccato fuoco a tutta la base.\nSabotaggio alieno.\nTrama.\nMichelle Generoo, comandante delle comunicazioni del controllo missione del programma Space Shuttle, si accorda per un incontro segreto con Mulder e Scully. Mostra un'analisi ai raggi X della valvola dell'unit\u00e0 di energia ausiliaria dello Shuttle, che crede sia stata manomessa. Una missione dello shuttle \u00e8 stata interrotta a soli tre secondi dal lancio a causa del malfunzionamento della valvola, evitando per poco un disastro. Michelle Generoo non sa dire niente della provenienza dell'immagine incriminante, n\u00e9 di come una valvola fatta di un materiale estremamente resistente sia potuta essere manomessa. La NASA attribuisce il malfunzionamento ad un semplice guasto meccanico. Temendo che la NASA abbia trascurato la possibilit\u00e0 di un sabotaggio per non ritardare il lancio, Michelle ha deciso di proseguire per conto proprio, spinta anche da ragioni personali: uno dei piloti dello shuttle in partenza \u00e8 il suo fidanzato e il lancio si ripeter\u00e0 a giorni. Gli agenti incontrano il tenente colonnello Marcus Aurelius Belt, uno dei primi astronauti che volarono sul Gemini Otto e direttore del programma Space Shuttle, nonch\u00e9 idolo d'infanzia di Mulder. Belt insiste che a causa di una stretta sicurezza e delle sofisticate tecnologie coinvolte, sarebbe impossibile per chiunque sabotare la missione manomettendo la valvola in questione.\nMulder e Scully assistono al nuovo lancio dello shuttle dalla sala di controllo. Tutto sembra essere in regola e gli agenti si allontanano da Houston, ma quando la navicella raggiunge l'orbita intorno alla Terra, compare un nuovo problema tecnico. Michelle avverte i due agenti e insieme corrono di ritorno al Controllo Missione in auto. Michelle perde il controllo del suo veicolo quando un banco di nebbia si trasforma in una faccia sinistra, che si dirige a tutta velocit\u00e0 verso il suo parabrezza. Un'immagine simile a quel volto \u00e8 stata fotografata in un ammasso roccioso sulla superficie di Marte, assimilabile a un enorme monumento costruito da mani sconosciute. Mulder e Scully soccorrono Michelle e ritornano con lei al Controllo Missione. L\u00e0 trovano i tecnici intenti nella risoluzione del problema. L'emergenza \u00e8 importante: dalla Terra non riescono a controllare efficacemente la rotazione dello shuttle, la cui parte esposta al Sole rischia di surriscaldarsi e prendere fuoco. Belt ordina di interrompere i segnali in modo che gli astronauti da soli possano gestire la nave e risolvere il problema. L'operazione \u00e8 rischiosa, si rischia infatti di perdere definitivamente la connessione con la navicella, ma tutto va a buon fine.\nBelt, in una conferenza stampa, omette completamente i problemi che la missione sta correndo. Mulder comincia ad avere dei sospetti sul suo idolo che, spinto dalla necessit\u00e0 di preservare l'immagine della agenzia spaziale per non vederne tagliare i fondi, potrebbe mettere altri fini prima della salvezza degli astronauti.\nDurante la notte, la forza del volto misterioso esce dal corpo di Belt e vola via dalla finestra.\nUn'altra emergenza coinvolge lo shuttle: stavolta una perdita di ossigeno. Michelle gestisce la situazione fino all'arrivo di Belt, recuperato da Mulder e Scully nel suo appartamento. Belt ordina agli astronauti dello Shuttle di indossare la tuta spaziale e di portare a termine la missione, mettendo in secondo piano la loro vita. Mulder e Scully si mettono alla ricerca nell'archivio della NASA di prove per dimostrare che Belt era a conoscenza delle manomissioni al volo in questione e a voli precedenti. Mentre le trovano, arriva dalla navicella alla sala di controllo una comunicazione degli astronauti, in preda al panico, che affermano di vedere una presenza misteriosa, simile ad un fantasma. Belt incontr\u00f2 quello stesso essere durante una missione da astronauta e per anni la forza dal volto di Marte lo ha posseduto.\nBelt entra in crisi e viene trovato dagli altri, in lacrime, sotto la sua scrivania. Mulder riesce ad estorcergli le informazioni necessarie per portare in salvo la navicella e, con un pronto intervento, Michelle riesce a cambiare la traiettoria e salvare l'equipaggio dello Shuttle.\nBelt, in ospedale, torna a vedere la forza misteriosa e salta fuori dalla sua finestra d'ospedale, uccidendosi. Mulder crede che Belt abbia lottato per anni con la forza che lo possedeva, costringendolo a sabotare diverse missioni spaziali. Era stato lui a mandare le prove del sabotaggio a Michelle, perch\u00e9 lei intervenisse.\nCaccia all'alieno.\nTrama.\nIl colonnello Calvin Henderson viene allertato dal Centro di Sorveglianza Spaziale degli Stati Uniti, dopo che \u00e8 stato rintracciato dai radar un oggetto non identificato. L'UFO ha eseguito manovre impossibili per i mezzi aerei conosciuti ed \u00e8 precipitato a Townsend, Wisconsin. Mulder viene a conoscenza dell'accaduto da Gola Profonda e apprende che Henderson \u00e8 uno dei principali esperti in recuperi dell'aeronautica militare. Durante la Guerra Fredda Henderson \u00e8 stato incaricato di prevenire che la tecnologia degli aerei americani abbattuti cadesse in mani sovietiche. Ora, \u00e8 a capo di una squadra di recupero disastri. Il governo mette in sicurezza il luogo del disastro come area di quarantena, giustificandosi ufficialmente con la scusa di uno spargimento di un composto chimico tossico. Mulder riesce ad eludere le unit\u00e0 militari che proteggono l'area e scatta delle foto sul luogo dell'impatto, dove uomini in tuta antiradiazioni stanno eseguendo delle bonifiche. Mulder viene per\u00f2 scoperto e messo agli arresti, i negativi delle sue foto distrutti; discute con Henderson, che insiste nel voler affermare una versione alternativa di quel che \u00e8 successo. Durante la notte, conosce il suo vicino di cella, anche lui l\u00ec per essersi infiltrato nella zona: Max Fenig, membro del NICAP, un'organizzazione che segue le tracce di avvistamenti UFO. L'indomani Scully arriva sul posto per prelevare Mulder e portarlo alla sede dell'FBI: quando McGrath \u00e8 venuto a conoscenza del fatto che si \u00e8 infiltrato in una zona militare, agendo senza i permessi e senza l'autorizzazione dell'FBI, ha raccomandato che venga presa in considerazione l'interruzione del progetto X-Files e l'allontanamento di Mulder dall'agenzia. Nonostante questo, Mulder insiste per rimanere pi\u00f9 tempo possibile a Townsend per continuare le indagini. Tornando al motel, gli agenti trovano la stanza di Mulder in completo soqquadro e trovano Max Fenig, che sta cercando di fuggire. Ristabilito l'ordine, egli dichiara di sapere tutto di Mulder, seguito con attenzione dal NICAP fin dall'inizio dell'attivit\u00e0 sugli X-Files. Il camper dove vive Max \u00e8 un mezzo di sorveglianza su quattro ruote: possiede macchinari per l'intercettazione di altissimo livello. Max fa ascoltare a Mulder e a Scully una registrazione che ha intercettato la sera in cui l'UFO \u00e8 caduto, nella quale il vice sceriffo Jason Wright, che \u00e8 stata la prima persona ad arrivare sulla scena dell'incidente, ha contattato via radio la squadra antincendio. Una registrazione successiva riporta le voci terrorizzate dei vigili del fuoco accorsi sul luogo. Gli agenti rintracciano la signora Wright, che per\u00f2 rifiuta di parlare: degli uomini hanno minacciato di privarla della pensione di reversibilit\u00e0 nel caso che si fosse confidata con qualcuno. Il dottor Jeffrey Oppenheim, che ha esaminato il vice sceriffo Wright, accetta di parlare con gli agenti, nonostante le minacce che sono arrivate anche a lui. Ha esaminato lui il corpo di Wright, morto a causa di gravi ustioni, estranee a quanto aveva visto nella sua carriera professionale. Mulder e Scully si stanno allontanando dall'ospedale, quando improvvisamente arrivano, portati con delle barelle, i corpi di diversi soldati ricoperti dalle stesse ustioni descritte da Oppenheim. Gli agenti cercano di restare sul posto e di parlare con Henderson, che per\u00f2 li allontana. Solo Scully riesce a rimanere in quanto medico, su richiesta di Oppenheim, che si trova ad affrontare l'emergenza senza sufficiente personale. Mulder si reca al camper di Max e lo trova in preda ad un attacco epilettico. Lo immobilizza e, quando l'attacco finisce, lo aiuta ad mettersi a letto, notando una cicatrice a forma di diamante dietro all'orecchio di Max; cicatrice che Mulder ha gi\u00e0 visto in due casi, estranei tra loro, di donne che sostenevano di essere rapite dagli alieni. Nel frattempo il colonnello Henderson \u00e8 stato messo al corrente di un altro oggetto volante non identificato nello spazio aereo della zona. Il giorno dopo, prima che Scully abbia la possibilit\u00e0 di esaminare la cicatrice Max, questi scompare dal suo veicolo. Gli agenti seguono le sue tracce fino ad un magazzino, nell'area sorvegliata dai militari. All'interno dell'edificio trovano Max, terrorizzato da qualcosa che non riescono a vedere. Scully va a cercare aiuto, ma viene fermata dagli uomini di Henderson, che hanno rilevato l'intrusione. Con uno strumento per la termografia i soldati identificano tre presenze all'interno del locale: Mulder, Max e qualcosa di sconosciuto. Gli uomini circondano l'edificio e si preparano per intervenire. La presenza sconosciuta intanto attacca Mulder, scagliandolo lontano da Max. Max viene sollevato in aria, circondato da una luce blu, e con un lampo sparisce. La rilevazione termografica adesso segnala la sola presenza di Mulder. I militari fanno irruzione nell'edificio, ma \u00e8 ormai troppo tardi.\nTornati alla sede, Scully e Mulder partecipano uno per volta all'udienza. Mulder difende la sua azione come non ortodossa, ma necessaria per smascherare un insabbiamento di prove da parte del Governo. McGrath d\u00e0 per\u00f2 pi\u00f9 importanza alla tesi del rapporto di Henderson e decide di chiudere gli X-Files e allontanare Mulder dall'FBI. Soltanto un intervento confidenziale di Gola profonda riesce a cancellare questa decisione.\nEsperimenti genetici.\nTrama.\nA Greenwich, nel Connecticut, una coppia che fa jogging nota una bambina di nome Teena Simmons da sola con il suo coniglietto di pezza. Sul retro, trovano il padre di Teena morto, seduto sull'altalena, con due incisioni sul collo. L'agente Mulder si incarica del caso e lo esamina con Scully, che osserva come quattro litri di sangue siano stati prelevati dal corpo di Joel Simmons e come un sedativo a base di erbe sia stato trovato nei tessuti. Mulder ritiene che la morte sia un caso unico di mutilazione bovina extraterrestre su esseri umani. Quando Mulder e Scully interrogano Teena in un orfanotrofio del Connecticut, Teena sostiene di aver visto una luce rossa quando il padre \u00e8 morto. Teena racconta di aver visto gi\u00e0 visto in precedenza la luce rossa e che degli uomini dalle nuvole volevano prosciugare il sangue del padre. Scully, interrotta da una chiamata sul cellulare, informa Mulder che c'\u00e8 stato un altro caso analogo. I due si recano a Marin County, in California e visitano la casa dei Reardon, che hanno sofferto una tragedia simile a quella di Teena. Gli agenti scoprono che malgrado la distanza tra i due omicidi, essi sono stati commessi nello stesso giorno e alla stessa ora, con la sola differenza del fuso orario. Nel frattempo, nel Connecticut, Teena viene rapita. Quando incontrano la figlia di Reardon, Cindy, scoprono che \u00e8 identica a Teena Simmons. La madre racconta che Cindy \u00e8 stata concepita in vitro presso una clinica specializzata in concepimenti di San Francisco. Scully si reca alla clinica e scopre che sia i Simmons che i Reardon sono stati trattati da una dottoressa di nome Sally Kendrick. Il primario della clinica rivela a Scully che malgrado il suo brillante curriculum, la clinica aveva licenziato la dottoressa Kendrick dopo che avevano scoperto che lei stava conducendo esperimenti eugenetici sugli ovuli nei loro laboratori. Era stata censurata dalla American Medical Association, ma senza che venisse seguita da una richiesta di indagine ad opera dello United States Health Department: da allora la dottoressa Kendrick era scomparsa. Quella sera, dopo che Scully lo aveva informato della scoperta, Mulder viene convocato da Gola Profonda che gli racconta del tentativo del governo americano di creare bambini geneticamente potenziati da modellare come supersoldati in un progetto denominato \"Esperimento Litchfield\". I bambini creati dal progetto venivano cresciuti in uno stabilimento segreto vicino Litchfield, nel Connecticut, e venivano identificati come Adamo od Eva in base al sesso. Gola Profonda rivela a Mulder di una donna connessa all'Esperimento Litchfield, tenuta presso un centro di igiene mentale. Mulder e Scully si recano al centro di igiene mentale e incontrano Eva 6, che spiega loro come i cloni femminili creati con l'Esperimento Litchfield, a causa di un sovrannumero di cromosomi, manifestino intelligenza e forza sovrumane, ma che siano soggetti a psicosi e tendenze omicide e suicide. Eva 6, 7 e 8, gli ultimi cloni dell'esperimento erano in custodia dopo che il progetto era stato cancellato. Ma Eva 7 e 8 erano riuscite a scappare dal loro confinamento; una di esse aveva assunto l'identit\u00e0 della dottoressa Sally Kendrick e aveva continuato il progetto al suo posto, modificando gli ovuli delle pazienti del centro di igiene mentale per creare nuovi e migliori cloni di Eva. Per prevenire il rapimento di Cindy Reardon, Mulder e Scully presidiano la sua casa. Alla fine, per\u00f2, il rapitore, Sally Kendrick, riesce a tramortire Scully e ad eludere Mulder, portando con s\u00e9 Cindy. Kendrick porta Cindy in una stanza di un motel dove si trova gi\u00e0 prigioniera Teena Simmons e fa conoscere le due bambine tra loro: ma le due sembrano avere una sorta di connessione telepatica che le lega. Kendrick racconta loro che lei \u00e8 stata cresciuta in modo diverso dalle altre Eva e che prende dei medicinali per tenere a bada i difetti genetici. Spiega poi che le bambine sono state rapite per dare loro un aiuto appropriato. Immediatamente dopo aver detto questo, comincia ad avere le convulsioni. Le bambine rivelano che hanno messo nella sua bibita un veleno mortale e che esse hanno ucciso i rispettivi padri. Gli agenti arrivano al motel dove trovano Kendrick morta, una finestra rotta e le bambine accovacciate insieme: Mulder e Scully decidono di portare con loro le due bambine. La sera, gli agenti si fermano in un'area di servizio. Mentre vanno tutti al bagno, una delle bambine esce furtivamente e avvelena le bibite di Mulder e Scully. Quando Mulder ritorna dentro per riprendere le chiavi che aveva dimenticato, nota tracce di veleno sul tavolo. Rendendosi conto del piano delle bambine, riesce a non far bere la bibita a Scully. Gli agenti inseguono le due bambine nell'area di servizio, riuscendo finalmente a catturarle. Teena Simmons e Cindy Reardon vengono tenute in celle separate all'interno dello stesso scomparto dove si trova Eva 6 nel centro di igiene mentale. Fuori la cella ci sono le scritte Eva 9 ed Eva 10. Infine, una donna con il camice, identificata da una delle due bambine come Eva 8, si dirige verso il loro scomparto. Quando Eva 8 chiede alle bambine come facevano a sapere che lei era l\u00ec per loro, le due rispondono: \"Lo sapevamo e basta\".\nBruciati vivi.\nTrama.\nIn Inghilterra un ricco uomo di mezza et\u00e0 scoppia improvvisamente in fiamme nel suo giardino, mentre cammina verso la sua auto. Malgrado gli sforzi di estinguere il fuoco di coloro che erano sul luogo, l'uomo muore bruciato vivo. Mulder e Scully vengono avvicinati da Phoebe Greene, l'ex compagna di classe e primo amore di Mulder, che \u00e8 stata assunta come ispettore da Scotland Yard. Greene parla agli agenti della morte dell'uomo in Inghilterra, e di come sia solo uno di una serie di assassini simili accaduti all'interno dell'aristocrazia britannica. Sir Marsden, che \u00e8 scappato appena in tempo da un incidente simile, ha trasferito temporaneamente la sua famiglia a Cape Cod, negli Stati Uniti. Mulder e Scully decidono di aiutare Greene col caso. Scully mal sopporta l'intesa tra Phoebe Greene e Mulder. L'agente speciale Melvin Beatty, uno specialista di incendi dolosi, esamina le prove, ma non \u00e8 in grado di capire da dove le fiamme abbiano avuto inizio. L'idea di Mulder che le fiamme possano essere attribuite alla pirocinesi, l'abilit\u00e0 di un individuo di condurre e controllare il fuoco, \u00e8 esclusa da Beatty. Mulder confessa a Scully di essere terrorizzato dal fuoco e afferma che Phoebe \u00e8 a conoscenza di questa sua fobia. Le dice inoltre che preferirebbe condurre l'indagine senza il suo aiuto. Indagando su Sir Marsden e la sua famiglia, scopre che il custode della loro casa di Cape Cod \u00e8 lo stesso uomo che faceva il giardiniere presso l'uomo anziano morto carbonizzato in Inghilterra. Quell'uomo, che si fa chiamare Bob, va in un bar locale e l\u00ec appicca il fuoco usando il suo potere pirocinetico. Mulder e Greene interrogano una ragazza sopravvissuta all'incendio, che racconta loro come l'incendio sia partito da un giochetto di magia fatto da un uomo britannico: egli si era dato fuoco ad un dito ed \u00e8 stato avvolto dalle fiamme. Mulder e Greene seguono i Mardsen in un hotel dove si tiene un lussuoso ricevimento, sperando di intrappolare il colpevole degli incendi dolosi. Dopo avere sorvegliato l'edificio, Mulder e Greene concludono che il colpevole non si far\u00e0 vedere. Sfruttano la situazione per concedersi un intimo ballo lento sulle note che provengono dalla sala da ballo. Scully arriva alla festa con delle informazioni riguardanti il caso. Si accorge che la posizione della griglia di sicurezza dell'hotel \u00e8 illuminata, indicando un fuoco in qualche punto del livello superiore. Scully interrompe Mulder e Greene con le novit\u00e0, rovinando un momento intimo. Mulder corre di sopra, ma viene sopraffatto dal fumo. Bob corre fuori dell'albergo con i bambini di Marsden e viene trattato come un eroe. Scully sfrutta il ricovero di Mulder presso l'ospedale per terminare le indagini del collega. Crede che l'assassino usi un acceleratore altamente infiammabile, come propellente per razzi, per scatenare i fuochi. Scully crede inoltre di essere in grado di riconoscere la persona cercata: un uomo di nome Cecil Lively, che ha lavorato per due delle vittime e, adesso, per i Marsden. Ricercando negli archivi, trova inoltre il suo nome in diversi casi di incendi, in alcuni dei quali \u00e8 dato per morto. Gli agenti corrono alla casa di Cape Cod e fanno allontanare la famiglia. Mulder scopre Greene mentre si scambia un bacio appassionato con Sir Marsden e rimane deluso. Mulder e Scully incontrano Bob Cecil, che ha manomesso l'intera abitazione in modo che questa prenda fuoco. Mulder viene paralizzato dalla paura davanti al fuoco. Phoebe schizza su Bob l'acceleratore e lui scoppia in fiamme. Mulder e gli altri scappano dalla casa e guardano come questa viene consumata dal fuoco. Bob riesce miracolosamente a sopravvivere: la sua pelle si rigenera a una velocit\u00e0 sorprendente. Viene curato in una camera ipobarica.\nContatti.\nTrama.\nDopo una visita dei genitori, Scully riceve una telefonata dalla madre, Margaret, che le riferisce la tragica notizia della improvvisa morte del padre per un attacco coronario. Scully, appena prima di rispondere al telefono, aveva visto un'apparizione di suo padre seduto su una sedia, che cercava di parlarle, ma senza emettere alcun suono. Scully torna al lavoro sperando che tenere la mente occupata le permetta di non pensare alla morte del padre. Mulder si sta interessando ad un caso riguardante il rapimento di una giovane coppia vicino alla Jackson University. Un rapimento simile era accaduto presso un'altra universit\u00e0 esattamente un anno prima. I due ragazzi furono trovati morti, dopo essere stati torturati per giorni. L'unica pista che si ha \u00e8 un uomo di nome Luther Lee Boggs, in attesa della sua esecuzione presso la camera a gas della Carolina del Nord, che avverr\u00e0 tra una settimana. Boggs asserisce di poter scoprire chi sia il serial killer e dove si trovino i ragazzi, grazie al suo potere di parlare con i defunti e prova la sua asserzione descrivendo un braccialetto indossato dalla ragazza rapita. Egli spera di ottenere la commutazione della pena in ergastolo, prestando aiuto per la risoluzione di questo caso, ma Mulder stavolta non appoggia l'ipotesi paranormale: crede che sia soltanto una messa in scena di Boggs e di un complice, per evitare la pena di morte. Prima di partire per la Carolina del Nord, Scully assiste alle esequie del padre. Le ceneri del Capitano William Scully vengono sparse in mare mentre viene suonata la canzone \"Beyond the Sea\" in sottofondo. Gli agenti si incontrano con Boggs nella prigione della Carolina del Nord. Mulder d\u00e0 un piccolo pezzo di stoffa a Boggs, che va in trance e descrive dei punti di riferimento vicino al covo del rapitore. Mulder rivela per\u00f2 che la stoffa \u00e8 stata tagliata da una sua t-shirt e che non ha nulla a che fare con le vittime. Convinto che Boggs sia un imbroglione, Mulder esce, lasciando Scully sola con Boggs. Egli allora comincia a cantare \"Beyond the Sea\" e per un attimo appare a Scully con il volto del padre, appena defunto. Scully, scossa dall'accaduto, torna in albergo, ma per strada riconosce i punti di riferimento descritti da Boggs durante la trance. Entra cos\u00ec in un deposito abbandonato l\u00ec vicino e rinviene delle tracce del rapitore e delle vittime. La polizia viene avvisata della scoperta, ma Scully non racconta n\u00e9 a loro n\u00e9 a Mulder delle apparizioni del padre. Mulder \u00e8 convinto che Boggs sia in contatto con qualcuno implicato nel rapimento, non col mondo degli spiriti. Gli agenti si incontrano con Boggs per la seconda volta ed egli dice che le vittime sono tenute prigioniere in una casa galleggiante su un determinato lago. Grazie a queste informazioni, l'FBI arriva immediatamente al sequestratore, che per\u00f2 riesce a fuggire con uno dei due ragazzi rapiti, Jim Summers, dopo aver sparato a Mulder esattamente nei pressi di una croce bianca, come aveva previsto Boggs. La ragazza, Liz Hawley, viene liberata e ricoverata. Identifica, tramite le foto segnaletiche, la persona che l'ha segregata: Lucas Henry. Con Mulder in ospedale, Scully continua da sola le indagini. Interroga nuovamente Boggs, che rivive l'esperienza di quando si salv\u00f2 all'ultimo momento dalla camera a gas. In quell'occasione, dice, ha avuto la prima esperienza di contatto con il mondo degli spiriti. Si rifiuta di rivelare ulteriori dettagli su Jim Summers finch\u00e9 non gli sar\u00e0 garantito che la sua sentenza di esecuzione verr\u00e0 lasciata cadere. Inoltre, mostra a Scully di essere in grado di comunicare con il padre di lei, che ha qualcosa da dirle. Scully incontra il direttore della prigione per chiedere di sospendere l'esecuzione di Boggs, ma la richiesta le viene negata. Rimasta senz'altra scelta, Scully mente a Boggs, dicendogli che l'accordo \u00e8 stato accettato. Boggs si mette in contatto con il mondo degli spiriti e descrive una fabbrica di birra abbandonata, scelta da Henry Lucas come nuovo covo. Afferma inoltre di essere a conoscenza del fatto che l'accordo non \u00e8 andato a buon fine, ma di aver deciso ugualmente di aiutarla, dato che lei aveva tentato di intercedere per lui. Scully partecipa all'irruzione dell'FBI alla fabbrica di birra e si salva grazie agli avvertimenti di Boggs. Jim Summers viene salvato, mentre Henry muore cadendo da un ponte pericolante. Boggs promette a Scully di trasmetterle, durante la propria esecuzione, il messaggio del padre. Scully decide per\u00f2 di non assistervi, perch\u00e9, come racconta a Mulder, sa gi\u00e0 cosa suo padre voleva dirle: \"era pur sempre suo padre\".\nPassione omicida.\nTrama.\nUna donna di nome Marty seduce un uomo d'affari in una discoteca alla moda. La coppia si reca in un motel e ha un rapporto sessuale. Subito dopo l'uomo d'affari \u00e8 colto da convulsioni e muore. Prima che Marty lasci il motel, il suo fisico cambia e si trasforma in un uomo. Mulder e Scully vengono assegnati al caso. Mulder collega la morte a una serie di altri delitti nei quali le vittime sono morte al culmine della passione. Gli esami medici rivelano una elevata presenza di feromoni nel sangue della vittima. Il detective collega inoltre a questi anche due assassinii avvenuti in una remota citt\u00e0 del Massachusetts dove abitano I Congiunti, una setta di isolazionisti religiosi famosa per l'astinenza e per la pura fede cristiana. Gli agenti raggiungono il villaggio rurale dove i membri della setta permettono loro di entrare solo dopo aver lasciato le loro armi. Mentre Mulder e Scully cenano con I Congiunti, Fratello Aaron comincia improvvisamente a soffocare. A Scully viene impedito dagli altri membri della setta di prestare aiuto all'uomo, che viene condotto via. Gli agenti compiono alcune indagini clandestine durante la notte. I due vengono attirati dall'attivit\u00e0 che proviene da una grotta sotto un granaio. Mulder si fa strada all'interno e assiste ad una cerimonia religiosa centrata intorno al corpo di Fratello Aaron. Nello sforzo di tenere nascosta la sua presenza, Mulder rimane intrappolato all'interno di una cripta dove il corpo di Aaron viene messo in una strana sostanza molliccia e ricoperta di una membrana elastica. Il detective assiste alla trasformazione in donna del corpo di Fratello Aaron e al suo ritorno in vita. Scully, nel frattempo, viene attratta in disparte da Fratello Andrew, un membro della setta che possiede un potere ipnotico simile a quello di Marty. Andrew dice a Scully di credere che a compiere gli omicidi sia stato Fratello Martin. Ma prima di rivelarle come Martin uccide, Andrew fa cadere Scully in trance e comincia a baciarla. Mulder irrompe fuori della cripta e salva Scully prima che l'uomo possa avere un rapporto con lei. A Mulder e Scully viene permesso di lasciare la citt\u00e0. I due hanno un colpo di fortuna quando una delle vittime di Martin riesce a scappare incolume. Questi descrive come il suo assalitore abbia cambiato sesso proprio davanti ai suoi occhi. La polizia rintraccia Marty in un albergo dopo che ha ordinato del cibo usando la carta di credito di una delle vittime. Marty, in un soliloquio, spiega di aver scoperto il contatto e il sesso con uomini e donne umani, vietati alla sua specie, senza poterne pi\u00f9 fare a meno. Si aspetta una punizione dai suoi simili per questo e sa che lo troveranno, perch\u00e9 \"il giorno \u00e8 vicino e non partiranno senza di lui\". Mulder e Scully irrompono nella camera d'albergo e trovano l'ultima vittima di Marty che in un primo momento riesce a fuggire. Si trasforma da donna in uomo sotto gli occhi di Mulder e lo colpisce. Scully lo insegue, ma viene raggiunto prima dai membri dei Congiunti. Uno di loro, lo stesso che aveva irretito Scully, la convince a non sparare contro di loro e in un attimo riescono a fuggire. Scully e Mulder, con l'aiuto della polizia, perquisiscono il villaggio dove la setta vive, ma trovano tutto completamente abbandonato. La grotta che aveva visitato Mulder \u00e8 stata murata. Solo un indizio indica loro dove siano andati: figure geometriche distinte e linee intagliate in un cerchio nel grano - le stesse che vengono associate ai segni di un atterraggio di UFO.\nRitorno dall'aldil\u00e0.\nTrama.\nScully ed un agente dell'FBI, Jack Willis, si appostano in una banca dopo che un informatore anonimo ha rivelato che quello stesso giorno ci sar\u00e0 una rapina. In effetti, poco prima della chiusura della banca, Warren Dupre tenta di rapinarla mentre sua moglie, Lula Phillips, lo aspetta fuori con la macchina accesa. I due agenti dell'FBI intervengono, ma Dupre colpisce Willis al torace; Scully risponde al fuoco ferendo a morte Dupre. Al pronto soccorso dell'ospedale, i dottori cercano di rianimare Willis, in arresto cardiaco gi\u00e0 da diversi minuti, su insistenza di Scully. Quando ormai non sembrano esserci pi\u00f9 speranze, il cuore di Willis riprende a battere, ma, a loro insaputa, la personalit\u00e0 del defunto Dupre si impossessa del corpo dell'agente. Pi\u00f9 tardi, Willis, posseduto, lascia la sua stanza; trova nell'obitorio il suo precedente corpo e gli taglia delle dita, al fine di rimuovere la fede d'oro del suo matrimonio. Nel frattempo, Scully e Mulder cominciano la ricerca del disperso Willis: quando Mulder viene a conoscenza dell'anello mancante, comincia a sospettare un trasferimento di corpi tra i due morti. Willis si reca dal fratello di Lula, Tommy, nel tentativo di rintracciare sua moglie. L'uomo lo incolpa inoltre di aver fatto la soffiata all'FBI sul colpo in banca e lo uccide. Willis, ricercato dall'FBI dopo la sparizione in ospedale, ricompare sul luogo del delitto di Tommy durante le indagini. Racconta di non essere in grado di ricordare niente di quanto accaduto. Mulder scopre un'impronta digitale fresca sulla televisione di Tommy, impronta lasciata da Willis. Quella prova, per\u00f2, scompare subito dopo essere stata affidata allo stesso Willis. Mulder sospetta di Willis e gli chiede di firmare un biglietto di compleanno per Scully: Willis non d\u00e0 segno di sapere che lui e Scully compiono gli anni lo stesso giorno e, soprattutto, usa la sinistra per scrivere, come Dupre, mentre Willis \u00e8 destro. Willis e Scully, grazie ad una soffiata, individuano dove si trova Lula. Dopo un inseguimento, Scully riesce ad immobilizzare Lula, ma Willis interviene: prende la pistola di Scully e la obbliga ad ammanettarsi. Cerca allora di convincere Lula di essere Dupre e di abitare un corpo non suo e Scully finalmente si convince della tesi di Mulder. Dopo avere visto Willis consumare una grande quantit\u00e0 di bibite zuccherate, Scully rivela ai due rapitori che Willis \u00e8 diabetico e che necessita quindi di insulina per sopravvivere. Quando in una farmacia viene derubata di insulina e siringhe, Mulder restringe la zona d'interesse dell'indagine per ritrovare Scully. Scully sta per somministrare l'insulina a Willis, ma Lula glielo impedisce. Era stata lei, e non suo fratello Tommy, a fare la soffiata all'FBI sul colpo alla banca, per liberarsi di Willis e per non dover dividere il bottino. Con Willis in gravi condizioni, Lula telefona al quartier generale dell'FBI e chiede un milione di dollari di riscatto perch\u00e9 Scully possa ritornare sana e salva. Analizzando la chiamata, Mulder e i suoi uomini restringono ancora l'area di ricerca. Willis, in punto di morte, si impadronisce dell'arma di Lula, le dichiara il suo amore un'ultima volta e tira il grilletto. Gli agenti dell'FBI circondano la casa ed intervengono, ma Willis intanto muore. Scully, incolume, viene liberata.\nMorte apparente.\nTrama.\nL'agente Reggie Purdue chiede a Mulder e Scully di aiutarlo nelle indagini riguardanti un furto presso una gioielleria. Purdue, vecchio amico di Mulder, ha richiesto la sua assistenza a causa di un messaggio destinato a lui trovato sul luogo della rapina. Questo foglietto ricorda biglietti con messaggi simili lasciati da John Barnett, un criminale arrestato durante il primo caso di cui si occup\u00f2 Mulder per l'FBI. Barnett fu alla fine catturato e condannato all'ergastolo. Mor\u00ec in prigione quattro anni addietro. Mulder per\u00f2 ha un sospetto: che Barnett sia vivo e che lo stia cercando per vendicarsi. Un tecnico del laboratorio analizza il messaggio e conclude che, con grande probabilit\u00e0, \u00e8 stato scritto proprio da Barnett e non pi\u00f9 di 48 ore prima. Nel frattempo, Scully e Purdue visionano una registrazione della cattura di Barnett effettuata dall'FBI anni prima. Nel video si vede che Mulder aveva l'opportunit\u00e0 di uccidere Barnett, ma poich\u00e9 un ostaggio era nelle vicinanze ha esitato. Quella esitazione ha permesso a Barnett di ferire l'ostaggio, il conducente della macchina blindata, e di uccidere un agente dell'FBI. Mulder a quel punto fece fuoco e fer\u00ec Barnett, ma non si \u00e8 mai perdonato di non aver evitato l'omicidio del suo collega. Scully compie delle indagini sulla morte di Barnett e scopre delle incongruenze nella cartella clinica. Inoltre, viene a conoscenza che Barnett, solo al mondo, lasci\u00f2 nel testamento tutto ad un suo compagno di cella, Joe Crandall. Lei e Mulder si recano allora ad interrogare quest'uomo, il quale giura di aver visto Barnett vivo, immobilizzato ad un letto operatorio, la notte in cui \u00e8 stato dato per morto. Dichiara inoltre di aver visto un medico della prigione, il dottor Ridley, amputare la mano destra di Barnett e di aver subito minacce dal medico. Mulder telefona a Purdue riferendogli le novit\u00e0, ma durante la conversazione Purdue viene attaccato e strangolato. Mulder e Scully corrono sulla scena del delitto ma arrivano troppo tardi. Un altro messaggio di Barnett viene trovato sul corpo di Purdue. Gli agenti vanno a fare una visita all'Istituto Nazionale di Salute, dove incontrano il dottor Austin. Questi spiega che il dottor Ridley \u00e8 stato allontanato dall'ordine dei medici a seguito di alcuni suoi esperimenti su dei bambini afflitti da progeria, una malattia che accelera il processo dell'invecchiamento e causa una morte prematura. Si dice che Ridley abbia comunque proseguito i suoi esperimenti in Sudamerica, nella ricerca di un metodo per invertire il processo d'invecchiamento. Mulder si convince che Ridley abbia usato Barnett per i suoi esperimenti. Il dottor Ridley si mette in contatto con Scully e spiega di aver effettivamente ottenuto dei risultati con i suoi esperimenti ma che tutti i soggetti a cui ha somministrato il suo preparato, lui compreso, si sono ammalati della stessa malattia che porta i bambini affetti da progeria alla morte. L'unico che si \u00e8 salvato da questo male \u00e8 proprio Barnett, col quale Ridley ha usato una tecnica diversa. Ridley \u00e8 inoltre riuscito a ricostruire a Barnett un arto, per sostituire quello che gli aveva amputato; non un arto umano, ma di salamandra. Mulder viene a sapere da Gola Profonda che Barnett ha rubato gli appunti di Ridley sull'inversione del processo di invecchiamento e che il governo degli Stati Uniti sta prendendo accordi con lui per avere quelle informazioni. Scully intanto si rende conto di esser stata presa di mira da Barnett; con Mulder ed altri agenti, prepara allora una trappola all'interno di un teatro dove Scully si appresta ad incontrare un'amica. Barnett, dopo aver sparato a Scully che si salva grazie ad un giubbotto antiproiettile, prende in ostaggio una violoncellista. Mulder, ritrovandosi nella stessa situazione del primo arresto di Barnett, decide stavolta di sparare, non curandosi del regolamento dell'FBI, che vieta di mettere a rischio inutilmente la vita degli ostaggi. In ospedale, mentre i dottori cercano di salvare Barnett, un agente della CIA tenta inutilmente di farsi dire dove siano nascosti i preziosi documenti.\nOspiti interplanetari.\nTrama.\nMulder e Scully investigano su un avvistamento UFO a Reagan, Tennessee. Interrogano un conducente di camion di nome Ranheim che dice di aver sparato col suo fucile ad un oggetto misterioso nel cielo. Ranheim per\u00f2 cambia i dettagli della sua storia, spingendo Mulder a credere che abbia qualcosa da nascondere. Gli agenti comprendono inoltre che egli manifesta i sintomi della Sindrome della Guerra del Golfo, una malattia che normalmente affligge i veterani del conflitto in Iraq, anche se lui afferma di non essere un veterano di quella guerra. Dopo ulteriori indagini, Scully scopre che il vero nome di Ranheim \u00e8 Frank Druce, un ufficiale delle Operazioni Speciali in Iraq che era stato ammesso all'ospedale per curare la sua malattia. Nel frattempo Mulder riceve delle informazioni riservatissime da Gola Profonda riguardanti il fatto che Druce stava trasportando il relitto di un UFO che era stato abbattuto sopra lo spazio aereo iracheno. Altri indizi attestano che l'autocarro \u00e8 un tranello e che il vero relitto \u00e8 custodito a Fort Benning, in Georgia. Mulder e Scully comprendono che Gola Profonda ha fornito loro deliberatamente delle false informazioni. Quando Mulder lo incontra, egli ammette che ha cercato di portare le indagini lontano dal camion, giustificando la sua azione con l'affermazione che il paese non \u00e8 ancora pronto a comprendere un segreto governativo di tale portata. Conferma inoltre che gli agenti sono sotto continua sorveglianza. Decisi a scoprire la verit\u00e0, Mulder e Scully riprendono la loro ricerca del camion. La loro diligenza viene ricompensata ed il veicolo viene localizzato su una remota carreggiata. Mentre seguono il camion da lontano, il veicolo degli agenti viene sommerso improvvisamente da una luce intensa. Il camion si \u00e8 fermato davanti a loro e non c'\u00e8 traccia del conducente. Quando gli agenti aprono le porte posteriori dell'automezzo, trovano una specie di sala operatoria, dove forse era stato mantenuta in vita un'Entit\u00e0 Biologica Extraterrestre, o EBE. Un particolare, per\u00f2, permette a Mulder di accorgersi di non esser stato testimone di un avvistamento, ma di una messinscena organizzata per deviare le loro indagini. Mulder e Scully sospettano che l'EBE sia stato trasportato in un luogo governativo top secret vicino alla zona in cui nella settimana precedente sono stati registrati parecchi avvistamenti UFO. Con l'aiuto di un gruppo estremista che sorveglia l'operato governativo denominato \"I Guerrieri Solitari\", gli agenti ottengono l'accesso all'area, ma non per il livello 6, necessario per la parte top secret della base. La presenza degli agenti viene scoperta, ma Mulder cerca di raggiungere il livello 6 e vedere l'EBE, ma viene bloccato dagli agenti di sorveglianza. Interviene Gola Profonda in persona in suo soccorso che gli spiega che l'EBE \u00e8 morto e che non si trova pi\u00f9 in quel luogo. Rivela inoltre che dopo l'incidente UFO di Roswell del 1947, i governi pi\u00f9 potenti del mondo hanno firmato un trattato top secret in cui ordinavano l'eliminazione di qualsiasi EBE che fosse atterrato nei loro territori. Gola Profonda fu una delle tre persone ad aver eseguito l'assassinio dell'EBE di Roswell, aggiungendo che da sempre quel ricordo lo tormenta. Per fare ammenda per quel gesto, ha scelto a suo tempo di aiutare Mulder nelle sue indagini, quando e se possibile.\nMulder viene liberato, ma rimane incerto su quale versione del racconto di Gola Profonda credere vera.\nPoteri miracolosi.\nTrama.\nLa curiosit\u00e0 di Mulder viene stimolata quando Scully gli mostra un video nel quale il reverendo Calvin Hartley e il suo figlio adottivo di 18 anni, Samuel tengono una predica per la loro congregazione del Ministero del Miracolo. Nel nastro Samuel mette la sua mano su una donna sofferente. Scully spiega che la donna \u00e8 stata poi portata urgentemente in ospedale, dove \u00e8 morta per cause indefinite. Gli agenti si recano in una remota citt\u00e0 del Tennessee dove il reverendo Hartley e i suoi seguaci hanno allestito il loro campo base. L\u00e0 parlano con lo Sceriffo Daniels, che spiega di credere che Samuel possegga letteralmente il tocco della morte. Samuel scompare misteriosamente, ma viene subito rintracciato in un bar; Daniels, imputandolo come sospettato di omicidio lo mette agli arresti. Al palazzo di giustizia Samuel richiede al giudice di non essere liberato su cauzione, in quanto teme di poter uccidere di nuovo qualche parrocchiano se lasciato libero. Ma il giudice concede la liberazione su cauzione, che permette a Samuel di essere liberato. Improvvisamente e inesplicabilmente la sala d'udienza viene sommersa da uno sciame di locuste, creando una scena che assomiglia a una piaga biblica. Dopo che Samuel \u00e8 stato liberato, il reverendo Hartley preme su Samuel affinch\u00e9 compia dei miracoli alla prossima riunione della chiesa e chiede che a quella riunione siano presenti anche Mulder e Scully. L'evento si trasforma di nuovo in tragedia quando una malata di sclerosi multipla cade in preda a convulsioni e muore. L'autopsia preliminare suggerisce che la donna, Margaret Hohman, sia morta per avvelenamento. Mulder sospetta che Samuel sia innocente e che qualcun altro avveleni i parrocchiani della chiesa del Ministero del Miracolo; egli confida la sua conclusione allo Sceriffo Daniels e poco dopo Samuel viene trovato morto nella sua cella, pestato a morte da tizi sconosciuti. Gli agenti ritornano al palazzo di giustizia dove Samuel \u00e8 stato accusato e trovano delle prove che qualcuno ha buttato delle locuste nel sistema di ventilazione. Gli agenti riescono a rintracciare gli insetti e una sostanza altamente velenosa a base di cianuro, da Leonard Vance, una vittima di un incidente che Samuel ha riportato in vita. Prima che Vance sia arrestato, Samuel ritorna dalla morte per chiedergli il perch\u00e9 abbia avvelenato i suoi parrocchiani. Vance arrabbiato mostra le cicatrici e la carne bruciata e ammette di aver cospirato per schiacciare la fede dei parrocchiani nel suo guaritore pi\u00f9 grande. Vance ingerisce una dose letale di insetticida prima che gli agenti arrivino a casa sua, ma prima di morire dice che Samuel \u00e8 risorto dalla morte. Questa rivelazione demoralizza lo sceriffo Daniels, che aveva ordinato un pestaggio di Samuel mentre era in prigione. Daniels viene avvicinato pi\u00f9 tardi dal vicesceriffo Tyson, che rivela che l'Avvocato del Distretto sta investigando sul suo ruolo nella morte di Samuel. La scena si chiude con la sparizione del cadavere di Samuel, e con la relativa testimonianza di un'infermiera dell'obitorio, la quale afferma di averlo visto camminare e allontanarsi da quel posto.\nMetamorfosi.\nTrama.\nIn un remoto ranch nella campagna del Montana, Jim Parker e suo figlio Lyle vengono attaccati da una bestia feroce simile a un lupo. Ostacolato dall'oscurit\u00e0 e da un furioso temporale, Jim spara col suo fucile all'animale uccidendolo. Quando esamina il corpo per\u00f2, Jim scopre di aver ucciso un nativo di nome Joseph Goodensnake. Mulder convince Scully ad aiutarlo nelle indagini, che ad un primo sguardo non sembrano riguardare il soprannaturale, ma piuttosto un tragico incidente. Interrogano Jim Parker, il quale spiega che qualcuno, o qualcosa, aveva mutilato il suo bestiame. Insiste inoltre nel dire di aver sparato a una creatura simile ad un lupo e non a Goodensnake. La curiosit\u00e0 di Mulder viene stimolata quando scopre un pezzo di pelle traslucida nel punto in cui \u00e8 stato recuperato il corpo di Goodensnake. Gli agenti vanno nella Riserva Indiana di Trego, dove lo Sceriffo Charlie Tskany permette loro di esaminare il corpo di Goodensnake. Scoprono che i canini di Goodensnake sono anormalmente lunghi, non dissimili da quelli di un animale selvatico. Lo sceriffo per\u00f2 rifiuta la richiesta di Scully di compiere un'autopsia particolareggiata, citando rituali della sepoltura dei Nativi Americani. Mentre i membri della trib\u00f9 bruciano il corpo di Goodensnake nel cimitero, Mulder spiega a Scully che il primo X-Files fu creato da John Edgar Hoover. Il file riguardava una serie di omicidi avvenuti negli Stati Uniti durante la seconda guerra mondiale nei quali le vittime venivano picchiate a morte da quello che la polizia ha creduto fosse un animale selvatico. Un animale \u00e8 stato seguito e ucciso dalla polizia, ma quando hanno recuperato la carcassa, hanno ritrovato solo il corpo di un uomo. Scully insiste che \u00e8 fisicamente impossibile per un umano cambiare forma. Lyle Parker arriva al cimitero per offrire le sue condoglianze alla sorella di Goodensnake, Gwen, la quale ha uno scatto d'ira ed insiste di essere lasciata in pace. Non molto dopo la cremazione, Mulder e Scully scoprono il cadavere mutilato di Jim Parker presso il suo ranch. Trovano anche Lyle Parker che giace nudo nel fango li vicino. Scully trasporta Lyle all'ospedale per curarlo mentre Mulder e lo Sceriffo Tskany continuano le indagini. Tskany porta Mulder a casa di Ish, un anziano mistico della stessa trib\u00f9 di Goodensnake. Ish spiega che gli attacchi accaduti durante la seconda guerra mondiale erano il risultato di un Manitou, uno spirito cattivo capace di trasformare un uomo in una bestia. Tskany ipotizza che se il potere si tramanda di generazione in generazione anche Gwen pu\u00f2 essere in grado di trasformarsi, e quindi vendicare suo fratello uccidendo Jim Parker. Ma quando Gwen viene interrogata, dichiara di aver visto una creatura simile ad un lupo attaccare ed uccidere Jim Parker. Mulder e Tskany comprendono allora che Lyle ha acquisito il potere di trasformarsi dopo essere stato morso dalla bestia. Tornano di corsa al ranch dei Parker, dove Mulder libera Scully sparando e uccidendo la creatura. Alcuni istanti dopo la creatura si ritrasforma in Lyle.\nMorte nell'oscurit\u00e0.\nTrama.\nMulder e Scully indagano sulla scomparsa di una trentina di boscaioli che schiarivano una remota foresta nello Stato di Washington. Nelle indagini collaborano anche Larry Moore, un membro del Servizio Forestale Federale, e Steve Humphreys, un impiegato della compagnia per cui lavoravano i boscaioli scomparsi. Moore e Humphreys sospettano che i boscaioli siano potuti essere stati uccisi da militanti ambientalisti o ecoterroristi, che stanno promuovendo una campagna di distruzione contro le compagnie del legname come ritorsione per la rovina delle foreste americane causata dalle stesse. Mentre il gruppo sta viaggiando lungo una strada sterrata, uno pneumatico della loro 4 x 4 cade vittima di un sabotaggio. Rimasto senz'altra scelta, il quartetto continua a piedi. Scoprono l'accampamento abbandonato di un boscaiolo e, appeso ad un albero l\u00ec vicino, uno strano oggetto simile ad un bozzolo. Quando il bozzolo viene aperto, il gruppo trova al suo interno un cadavere grottescamente avvizzito. Poco dopo, Doug Spinney, un ecoterrorista sospettato di aver sabotato l'equipaggiamento, arriva al campo a piedi perch\u00e9 la sua jeep ha finito la benzina. Li avverte che strane creature simili a insetti abitano la foresta e quando scende l'oscurit\u00e0 discendono dal cielo in cerca di prede. La sola cosa che le creature temono, aggiunge, \u00e8 la luce. Humphreys deride la storia di Spinney, credendola una copertura per la scomparsa dei boscaioli. Frustrato dal rifiuto di Moore di arrestare Spinney, Humphreys si appresta a tornare in citt\u00e0 da solo. Durante il tragitto, i piccoli insetti lo sommergono. Mulder, Scully, Moore e Spinney esaminano un tronco d'albero gigante che giace nella foresta. Moore prende un campione dal suo centro e trova alcuni insetti che si cibano al suo interno. Questo lo spinge a ipotizzare che queste creature dormienti sono state risvegliate quando i boscaioli hanno tagliato l'albero. Mulder permette a Spinney di portare la benzina rimasta del gruppo elettrogeno alla jeep bloccata, che si trova due valli pi\u00f9 in l\u00e0. Moore non approva la decisione di Mulder, certo che le creature attaccheranno non appena scender\u00e0 l'oscurit\u00e0 e il generatore si fermer\u00e0 per aver finito il combustibile. Scully viene colta dal panico quando innumerevoli insetti fosforescenti sciamano all'interno della cabina quella stessa notte, attendendo che anche l'ultimo bagliore della lampada si spenga. Ma il combustibile del generatore dura fino all'alba, tenendo una luce ardente e risparmiando al gruppo una fine orribile. Comprendendo che non appena verr\u00e0 buio verranno di nuovo attaccati, il terzetto decide di portare uno pneumatico ancora funzionante di un veicolo sabotato alla jeep abbandonata. Ma quando localizzano il 4 x 4, inorridiscono nello scoprire il cadavere di Humphrey all'interno di un bozzolo. Spinney improvvisamente appare con la jeep come aveva promesso. Trasporta gli altri attraverso la foresta a tutta velocit\u00e0, sperando di sfuggire all'oscurit\u00e0. Lungo la strada, gli pneumatici della jeep vengono forati da alcuni oggetti metallici che lo stesso Spinney aveva piantato sulla strada sterrata per sabotare i veicoli dei boscaioli. Un sciame di insetti discende sulla jeep ed ognuno di loro viene avvolto da un bozzolo. Il gruppo viene liberato da personale medico militare, che li trasporta in un ospedale per le cure del caso. L'intera area verr\u00e0 bonificata con incendi controllati e pesticidi, nella speranza di evitare che lo sciame possa spostarsi e attaccare altrove.\nCreatura diabolica.\nTrama.\nI superiori di Scully le ricordano che anche le indagini relative a tutti gli X-Files devono conformarsi alle procedure dell'FBI. Scully ribatte dicendo che la natura straordinaria di questi casi impone che vengano utilizzati mezzi di indagine non ortodossi, ma la sua obiezione viene respinta. Nel frattempo, Eugene Tooms, un serial killer con insolite abilit\u00e0, viene interrogato dalla commissione per la liberazione sulla parola. Mulder, che ha aiutato a incarcerare Tooms, testimonia all'interrogatorio. Ma i presenti si interrogano sulla credibilit\u00e0 di Mulder quando afferma che gli omicidi di Tooms risalgono fino a circa cent'anni addietro, e che Tooms \u00e8 in grado di allungare il suo corpo, una capacit\u00e0 ottenuta attraverso l'ingestione di fegati umani. Tooms viene liberato dalla casa di salute e messo sotto la cura del Dottor Aaron Monte. Mulder \u00e8 sicuro che Tooms commetter\u00e0 un altro assassinio non appena se ne presenter\u00e0 l'opportunit\u00e0 e infatti lo tiene sotto continua sorveglianza; nel frattempo Scully indaga sugli assassini pi\u00f9 recenti sperando di riuscire a provare la colpevolezza di Tooms al riguardo. Scully richiede l'aiuto di Frank Briggs, un detective in pensione che ha accumulato le prove riguardanti gli omicidi, una serie di cinque omicidi che avvengono ogni trenta anni. Ella nota che nel 1933, un fegato umano venne scoperto vicino ad un sotterraneo di un impianto chimico, ma il corpo della vittima non fu mai ritrovato. Briggs sostiene che Tooms abbia occultato il corpo perch\u00e9 qualcosa del cadavere potrebbe incolparlo dell'omicidio. Scully e Briggs si avventurano all'impianto chimico e recuperano un corpo sepolto all'interno delle fondamenta di cemento. Usando un sofisticato software, la traccia di un morso sul corpo della vittima viene confrontato con l'impronta dentale di Tooms. Intanto Tooms si libera dalla sorveglianza di Mulder e introducendoci nella sua abitazione inscena una finta aggressione da parte dell'agente dell'FBI. Mulder viene arrestato e interrogato. Egli nega veementemente le dichiarazioni fatte da Tooms ma non pu\u00f2 negarle. Scully l'appoggia dichiarando che si trovava con lei al momento della lite. Mulder viene liberato, ma gli viene intimato di stare lontano da Tooms. Mulder e Scully scoprono il corpo della quinta vittima di Tooms, il Dottor Monte. Comprendendo che Tooms cercher\u00e0 di ibernarsi per altri 30 anni, Mulder e Scully mettono sotto sorveglianza l'edificio dove aveva fatto il nido precedentemente. Al posto del cadente edificio ora c'\u00e8 un centro commerciale. Mulder ipotizza che il pozzo della scala mobile potrebbe essere il luogo ideale dove Tooms rifarebbe il suo nido. Si arrampica all'interno del pozzo, usando una pila per illuminare il suo percorso. Tooms improvvisamente per\u00f2 balza fuori dall'oscurit\u00e0 e attacca Mulder. Con l'aiuto di Scully l'agente riesce a liberarsi, dopodich\u00e9 aziona la scala mobile. Tooms rimane cos\u00ec impigliato negli ingranaggi della scala mobile e viene schiacciato a morte.\nReincarnazione.\nTrama.\nIl detective Sharon Lazard scopre Michelle, una bambina di otto anni smarrita e tremante fuori dall'entrata di un magazzino chiuso con delle assi. Lazard porta la ragazza al distretto dove viene interrogata dal detective Barbala. Durante l'interrogatorio, Barbala viene lanciato improvvisamente fuori da una finestre, cade per sei piani e muore. Data la natura misteriosa della morte, Mulder e Scully vengono chiamati sulla scena del delitto. Lazard \u00e8 convinta che Barbala fosse solo con Michelle quando ha avuto luogo la tragedia. \u00c8 convinta inoltre che Barbala non si sia suicidato. Michelle dice agli agenti che quando Barbala \u00e8 morto, nella stanza era presente un altro uomo. La descrizione che Michelle fornisce \u00e8 l'identikit dell'agente Charlie Morris, che \u00e8 morto nove anni prima. Gli agenti interrogano il precedente partner di Morris, Tony Fiore, che afferma che Morris \u00e8 stato assassinato da una banda dopo che un affare di droga \u00e8 andato male. In realt\u00e0 Fiore e un rappresentante di un'assicurazione di nome Leon Felder volevano intimidire Morris per potere attuare una frode ai danni dell'assicurazione, ma il loro piano \u00e8 andato oltre e Morris \u00e8 morto. Quando Felder scende da un autobus urbano, la sua sciarpa rimane impigliata nella porta della veicolo. Cos\u00ec mentre l'autobus continua il suo tragitto, Felder viene trascinato verso la sua morte. Michelle, a bordo l'autobus, osserva il corpo immobile di Felder. Dopo ulteriori indagini, gli agenti riescono a trovare il collegamento tra i decessi e la truffa all'assicurazione. Vanno quindi a interrogare la moglie di Tony, Anita, che \u00e8 preoccupata per l'incolumit\u00e0 del marito che non \u00e8 ancora rientrato dal lavoro. Durante l'interrogatorio, Anita paragona l'incidente alla scomparsa del suo primo marito, Charlie Morris. L'attenzione di Scully e Mulder viene attirata da alcuni origami a forma di animali sparsi per tutta la casa, figure simili a quelle fatte da Michelle. Mulder conclude quindi che Michelle \u00e8 la reincarnazione di Charlie Morris, che vendica il suo assassinio uccidendo quelli che vi parteciparono. Michelle viene messa sotto ipnosi, ma quando lo spirito di Charlie comincia a rivivere l'assassinio, la madre di Michelle, Judy, ferma l'esperimento. Un videotape della sessione viene analizzato usando una sofisticata apparecchiatura. Esso rivela l'immagine di un piccolo uomo in tuta subacquea. Il referto dell'autopsia indica che Morris \u00e8 stato affogato e che quindi il suo corpo \u00e8 stato percosso per coprire la verit\u00e0. Mulder conclude che Morris \u00e8 stato affogato nella vasca del suo acquario domestico e l'ultima immagine che ha visto era quella del palombaro in miniatura all'interno dell'acquario stesso. Gli agenti corrono a casa di Tony Fiore. All'interno Michelle usa i suoi poteri psicocinetici per scagliare con violenza degli oggetti addosso a Tony. Mulder e Scully guadagnano l'ingresso della casa e calmano Michelle, i cui poteri si placano al diminuire della sua rabbia. Fiore viene processato e condannato per l'assassinio di Morris. La vita di Michelle ritorna normale.\nTelepatia.\nTrama.\nMulder e Scully investigano sulla morte del Dottor Ronald Surnow, uno scienziato aeronautico, che stava sviluppando un nuovo motore a jet che potrebbe raddoppiare la velocit\u00e0 degli aerei consumando la met\u00e0 del carburante. Surnow \u00e8 stato risucchiato nel motore quando \u00e8 rimasto intrappolato all'interno della galleria del vento. I colleghi di Surnow, il Dottor Keats ed il Dottor Nollette, dicono agli agenti che un altro membro del team, Arthur Grable, \u00e8 morto in un incidente d'auto non molto tempo fa. Gli agenti interrogano Roland Fuller, un custode ritardato mentale, che era la sola altra persona presente nel laboratorio al momento dell'incidente. La curiosit\u00e0 di Mulder viene stuzzicata dall'abilit\u00e0 di Roland nel manipolare numeri complessi. Ma il suo tentativo di collegare la calligrafia di Roland con alcune equazioni non identificate apparse su una lavagna al laboratorio non ha successo. Poco dopo, Roland uccide Keats spingendo la sua testa in un contenitore di azoto liquido e frantumandogli il cranio una volta gelato. Gli agenti indagano e si rendono conto che non appena Keats \u00e8 stato assassinato, il colpevole ha avuto accesso ai file del computer che appartenevano al fu Arthur Grable. Durante una visita al laboratorio criogenico dove la testa di Gramble viene conservata, scoprono inoltre che Grable era il fratello gemello di Roland. Mulder predispone una sorveglianza continua su Nollette, che con ogni probabilit\u00e0 sar\u00e0 la prossima vittima, dopo la scomparsa di Roland. Mulder ipotizza che tra i fratelli gemelli esista un collegamento psichico e Gamble stia controllando Roland dall'aldil\u00e0. Nollette ode per caso la teoria di Mulder e decide quindi di sabotare l'unit\u00e0 criogenica che contiene la testa di Arthur. Roland riesce ad avere accesso a un terminale di computer e completa una simulazione che spinge il modello del motore a reazione a superare Mach 15. Nollette appare improvvisamente con una pistola in mano. Ringrazia Roland Grable per avere risolto l'equazione, permettendogli di prendersi il merito. Roland si arrabbia e si scaglia contro Nollette. Dopo averlo colpito con una tastiera di un PC, lo chiude a chiave all'interno del tunnel ed accende il motore. Mulder e Scully riescono ad entrare nella stanza e chiedono a Roland, e non a Grable di ricordare il codice di accesso per potere spegnere il motore. Roland riesce a ricordare il codice e a spegnere la macchina.\nNuove creature.\nTrama.\nMulder riceve un'informazione criptica da Gola Profonda riguardante un incidente nel quale un fuggitivo \u00e8 riuscito ad eludere la polizia dopo un inseguimento ad alta velocit\u00e0. Durante la fuga il sospetto \u00e8 stato colpito e ferito da un poliziotto prima di cadere in un lago. Malgrado molte ore di dragaggio, il corpo del fuggitivo non viene recuperato. Dopo alcune indagini, Mulder comprende che qualcuno ha deliberatamente scambiato la macchina che il sospetto guidava con un altro veicolo. Gli agenti rintracciano la macchina originale presso il Dottor Berube, uno scienziato che non \u00e8 ansioso di cooperare alle indagini dell'FBI. Con il caso ad un vicolo cieco, Mulder si prepara ad abbandonare. Ma Gola Profonda lo contatta sotto casa e lo convince che quel caso \u00e8 di estrema importanza. Nel frattempo, il Dottor Berube viene assassinato nel suo laboratorio e il tutto viene insabbiato come suicidio, un'ipotesi che non lascia Mulder convinto. Nel frattempo la polizia termina le ricerche senza aver recuperato il corpo del misterioso fuggitivo, che, ferito ma ancora in vita, riemerge segretamente dall'acqua, come se delle branchie gli avessero permesso di rimanere sommerso per tutto il tempo. Il fuggitivo si dirige quindi verso la citt\u00e0 e, dopo avere tentato di contattare il Dottor Berube, crolla sulla strada. Dei paramedici portano il fuggitivo in ospedale e inseriscono un ago nella sua pelle. Improvvisamente, un getto di un gas tossico viene emesso dal corpo del fuggitivo. I paramedici sono sopraffatti dai fumi e il fuggitivo riesce a scappare nella notte. Intanto Scully analizza il contenuto di una beuta presa dal laboratorio del defunto Dott. Berube avvalendosi della consulenza della Dottoressa Carpenter, una microbiologa. Con grande sorpresa dei due scienziati, l'analisi di batteri in essa contenuti mostra l'esistenza di caratteristiche ancestrali (quali i cloroplasti, organuli verdi tipicamente vegetali) e l'analisi del DNA tramite sequenziamento mostra una sequenza di nucleotidi anomala, che non pu\u00f2 essere catalogata se non di origine aliena. Indagando sul Dottor Berube, Mulder scopre un deposito contenente corpi umani sospesi in un liquido trasparente. Ma quando ritorna sul posto con Scully lo trova svuotato. Gola Profonda pu\u00f2 finalmente togliere il velo di mistero: il Dottor Berube stava eseguendo segretamente degli esperimenti con dei virus extraterrestri. Ha usato degli umani affetti da malattie terminali come cavie da laboratorio. L'esperimento \u00e8 stato commissionato dal governo degli Stati Uniti D'America, ma i funzionari sono interessati solo alla tecnologia che ne deriva e non a cosa diventeranno i pazienti. Uno di quei pazienti era il Dottor Secare, un amico del Dottor Berube. Quando \u00e8 divenuto chiaro che il governo voleva eliminare il Dottor Secare, il Dottor Berube ha avvertito il suo amico e gli ha dato la sua macchina per scappare. Quando Secare \u00e8 stato colpito dalla polizia, ha usato la mutazione a suo vantaggio e si \u00e8 nascosto sotto il lago. Scully \u00e8 sorpresa nel conoscere che la Dottoressa Carpenter \u00e8 rimasta uccisa in un incidente d'auto. Poco dopo, Mulder localizza il Dottor Secare nascosto nell'attico di casa sua. I due vengono sorpresi da un ufficiale governativo che uccide Secare. Quando Mulder scompare, Scully si mette in contatto con Gola Profonda. Gola Profonda provvede affinch\u00e9 Scully abbia accesso ad un'installazione top secret nel Maryland. Scully ruba un feto alieno e con l'aiuto di Gola Profonda organizza uno scambio tra il feto e Mulder. Dopo che Gola Profonda ha effettuato lo scambio, un agente governativo lo uccide. Pi\u00f9 tardi, Scully viene a sapere da Mulder che il governo ha deciso di chiudere il progetto X-Files. L'episodio termina con la comparsa dell'Uomo Che Fuma intento ad archiviare il feto alieno presumibilmente nello stesso magazzino visto al termine del primo episodio della stagione nel cuore del Pentagono."}
{"id": "1275423", "revid": "110157", "url": "https://it.wikipedia.org/wiki?curid=1275423", "title": "Sankt Johann im Saggautal", "text": "Sankt Johann im Saggautal \u00e8 un comune austriaco di 2 031 abitanti nel distretto di Leibnitz, in Stiria."}
{"id": "1275435", "revid": "110157", "url": "https://it.wikipedia.org/wiki?curid=1275435", "title": "Sankt Nikolai im Sausal", "text": "Sankt Nikolai im Sausal \u00e8 un comune austriaco di 2 210 abitanti nel distretto di Leibnitz, in Stiria; ha lo status di comune mercato (\"Marktgemeinde\")."}
{"id": "1275436", "revid": "484362", "url": "https://it.wikipedia.org/wiki?curid=1275436", "title": "Magna pars", "text": "Magna pars (alla lettera \"gran parte\") \u00e8 una locuzione latina riferita ad una persona che, in genere in un contesto circoscritto, riveste grande importanza o detiene gran parte dei meriti, o delle colpe, della situazione in cui versa quel contesto.\nLa locuzione ricorre nel libro II dell'Eneide di Publio Virgilio Marone, laddove, alla richiesta di Didone di raccontare di Troia, Enea cos\u00ec risponde:"}
{"id": "1275440", "revid": "110157", "url": "https://it.wikipedia.org/wiki?curid=1275440", "title": "Sankt Nikolai ob Dra\u00dfling", "text": "Sankt Nikolai ob Dra\u00dfling \u00e8 una frazione di 1 064 abitanti del comune austriaco di Sankt Veit in der S\u00fcdsteiermark, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Sankt Veit am Vogau e Weinburg am Sa\u00dfbach per costituire il nuovo comune mercato (\"Marktgemeinde\")."}
{"id": "1275449", "revid": "599013", "url": "https://it.wikipedia.org/wiki?curid=1275449", "title": "Nicola Vizzoni", "text": "Vanta 28 titoli nazionali (14 estivi e 14 invernali).\nBiografia.\nL'ascesa e la consacrazione.\nInizi\u00f2 a praticare atletica leggera quando ancora frequentava le scuole medie Vincenzo Santini di Marina di Pietrasanta. La sua prima societ\u00e0 sportiva fu il Centro Atletico Versilia.\nIl passaggio dal getto del peso al lancio del martello arriv\u00f2 nel 1989 quando conobbe il suo allenatore Roberto Guidi che lo aiuter\u00e0 a crescere negli anni.\nNel 1992 pass\u00f2 al gruppo sportivo delle Fiamme Gialle e Roberto Guidi continu\u00f2 ad essere l'unico allenatore.\nNel 2000 conquist\u00f2 la medaglia d'argento alle Olimpiadi di Sydney 2000 (sempre sotto la guida di Guidi) con la misura di 79,64 metri.\nDal 2003 divenne capitano della squadra italiana di atletica leggera in base al numero di maglie azzurre. In occasione dei Mondiali 2009, Ivano Brugnetti divenne, per un anno solo, il nuovo capitano della nazionale, ridando poi la fascia al martellista versiliese.\nLa rinascita.\nNel 2009, ormai trentaseienne, sotto la guida di Riccardo Ceccarini (ex martellista livornese) rilanci\u00f2 la sua lunga carriera tornando a buoni risultati a livello internazionale con le vittorie in Coppa Europa, Giochi del Mediterraneo e Coppa dei Campioni per club di atletica leggera.\nNel 2010 ai campionati Europei di Barcellona 2010 conquist\u00f2 la medaglia d'argento con la misura di 79,12 metri lanciato all'ultimo turno.\nIl 12 marzo 2011, Vizzoni centr\u00f2 a Viterbo il suo 23\u00ba titolo nazionale. In giugno consegu\u00ec il 24\u00ba titolo ai campionati assoluti di Torino.\nFinalista ai Campionati europei di atletica leggera 2012 di Helsinki, fu soltanto secondo ai Campionati italiani assoluti di atletica leggera 2012 di Bressanone dietro a Lorenzo Povegliano.\nDal 2013 fu primatista assoluto di partecipazioni ai Campionati del mondo di atletica leggera con nove partecipazioni ininterrotte dal 1997 al 2013.\nIl 14 agosto 2014 ottenne la 62\u00aa presenza in nazionale, ai europei di Zurigo. Nell'agosto 2014, entr\u00f2 a fare parte della Commissione Atleti dell'European Athletic Association. Nell'occasione viene eletto con 379 preferenze.\nDal 2017 si trasfer\u00ec alla societ\u00e0 civile Virtus Lucca dove contribu\u00ec alla causa della squadra per le finali dei Campionati italiani di societ\u00e0 di atletica leggera.\nProgressione.\nCinque volte sopra gli 80\u00a0m (quattro volte nel 2001 e una volta nel 2011), in carriera ha concluso dieci stagioni nella \"top 25\" mondiale."}
{"id": "1275451", "revid": "110157", "url": "https://it.wikipedia.org/wiki?curid=1275451", "title": "Sankt Ulrich am Waasen", "text": "Sankt Ulrich am Waasen \u00e8 una frazione di 785 abitanti del comune austriaco di Heiligenkreuz am Waasen, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Heiligenkreuz am Waasen."}
{"id": "1275452", "revid": "1573940", "url": "https://it.wikipedia.org/wiki?curid=1275452", "title": "Chiesa di Cristo Re (Gambassi Terme)", "text": "La chiesa di Cristo Re o chiesa dei Santi Jacopo e Stefano si trova nel comune di Gambassi Terme, in provincia di Firenze, diocesi di Volterra.\nSi tratta della nuova chiesa parrocchiale, costruita nel 1940 nei pressi della antica chiesa di San Luca o degli Agostiniani, demolita nel 1786. \u00c8 il centro religioso della cittadina valdelsana.\nStoria.\nLa dedicazione ai Santi Jacopo e Stefano di questo moderno edificio deriva dal trasferimento dei titoli della propositura di San Jacopo, costruita nel castello, le cui strutture medievali sono inglobate in una casa privata, e della chiesa di Santo Stefano, la pi\u00f9 antica di Gambassi, distrutta nel 1277 e mai pi\u00f9 ricostruita. Della prima, abbandonata con la costruzione della presente chiesa, si possono ancora vedere buona parte della facciata e un portale tamponato.\nDescrizione.\nLa facciata moderna \u00e8 in stile vagamente gotico come l'interno, a navata unica e copertura a capriate, dotato di graziose vetrate novecentesche. In controfacciata sono le due opere pi\u00f9 importanti della chiesa, provenienti dall'antica prepositura di San Jacopo: a sinistra entrando la tavola con la \"Vergine col Bambino in trono tra i santi Giovanni, Francesco, Matteo e Jacopo\", attribuita a Pier Francesco Fiorentino, e all'altro lato dell'ingresso la \"Madonna tra i santi Giovanni Battista e Girolamo\" di Biagio di Antonio.\nSulle pareti della navata sono stati collocati quattro dipinti di diversa provenienza e databili dal Cinquecento al Settecento. Tra questi \u00e8 l'interessante \"San Sebastiano tra San Rocco e un altro santo\" del poco noto Baccio Gorini, della seconda met\u00e0 del Cinquecento. \nDietro l'altare \u00e8 collocato la ricostruzione di un tabernacolo con un affresco quattrocentesco raffigurante l\"'Assunzione della Vergine\", ai lati \"Angeli musicanti e Santi\" e sulla volta i \"Quattro Evangelisti.\" \nIl convento degli Agostiniani.\nIl fabbricato adiacente, diviso in canonica e casa colonica, corrisponde all'antico convento degli Agostiniani, trasformato radicalmente all'inizio del Novecento. Sulla facciata della canonica, un affresco quattrocentesco con la \"Vergine col Bambino tra San Giorgio e un Santo vescovo\". La provenienza di questo affresco dall'antica chiesa \u00e8 indicata dall'iscrizione settecentesca graffita sul manto della Vergine: "}
{"id": "1275455", "revid": "110157", "url": "https://it.wikipedia.org/wiki?curid=1275455", "title": "Sankt Veit am Vogau", "text": "Sankt Veit am Vogau \u00e8 una frazione di 1 918 abitanti del comune austriaco di Sankt Veit in der S\u00fcdsteiermark, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Sankt Nikolai ob Dra\u00dfling e Weinburg am Sa\u00dfbach per costituire il nuovo comune mercato (\"Marktgemeinde\"), del quale Sankt Veit am Vogau \u00e8 capoluogo."}
{"id": "1275456", "revid": "767487", "url": "https://it.wikipedia.org/wiki?curid=1275456", "title": "Doom Generation", "text": "The Doom Generation \u00e8 un film del 1995, diretto da Gregg Araki, secondo film di una trilogia conosciuta come \"Teenage Apocalypse Trilogy\": iniziata con \"Totally Fucked Up\" e terminata con \"Ecstasy Generation\"\nTrama.\nLa giovane coppia formata da Jordan White ed Amy Blue incontra lo sbandato Xavier Red ad un party industrial. I due lo salvano da un pestaggio, fuggendo con la loro macchina. La successiva sequenza di eventi \u00e8 un mix psichedelico fatto di omicidi, droga, risse e sesso, con la polizia alla ricerca dei fuggitivi e i violenti incontri con sedicenti ex di Amy.\nRiferimenti.\nOgni volta che un personaggio compra qualcosa nel corso del film, la somma \u00e8 sempre di $6.66. Inoltre il numero civico dei luoghi visitati \u00e8 sempre 666 e nel rapporto della polizia si dice che Amy aveva una media del 6,66 a scuola.\nProduzione.\nIl film \u00e8 costellato di numerosi camei: Parker Posey, Heidi Fleiss, Christopher Knight, Margaret Cho, Perry Farrell, Amanda Bearse, Nicky Katt, i pornodivi gay Zak Spears, Rex Chandler e la band industrial canadese Skinny Puppy.\nDistribuzione.\nLa versione televisiva italiana \u00e8 pesantemente censurata e di conseguenza assai pi\u00f9 corta.\nOmaggi.\nIl nome del personaggio interpretato da Rose McGowan, Amy Blue, \u00e8 stato successivamente adottato dall'omonima band inglese Amy Blue."}
{"id": "1275459", "revid": "1714743", "url": "https://it.wikipedia.org/wiki?curid=1275459", "title": "Elisabetta d'Asburgo", "text": "Biografia.\nInfanzia tumultuosa.\nElisabetta era la figlia dell'imperatore Alberto II, e di sua moglie, Elisabetta di Lussemburgo, figlia dell'imperatore Sigismondo. La data esatta della sua nascita \u00e8 sconosciuta, anche se si ipotizza che fosse tra il 1436 e l'inizio del 1439. Il cronista polacco Jan D\u0142ugosz menzion\u00f2 che gli inviati polacchi si recarono a Vienna nell'autunno 1436 per negoziare con l'imperatore Sigismondo un matrimonio tra le sue nipoti, Anna ed Elisabetta, che erano considerate eredi dei troni di Boemia e Ungheria, con i principi polacchi W\u0142adys\u0142aw e Casimir. Mentre i negoziati si concludevano senza un accordo, permettevano agli storici di concludere che Elisabetta era nata nella prima met\u00e0 del 1436.\nI primi anni di vita di Elisabetta furono caratterizzati da disordini politici. Dopo la morte dell'imperatore Sigismondo nel dicembre del 1437, il padre di Elisabetta fu incoronato re di Ungheria e Boemia. I diplomatici polacchi continuarono a perseguire il piano per un matrimonio tra Casimiro ed Elisabetta, che avrebbe portato la Boemia in dote. Alberto II ricevette freddamente i diplomatici perch\u00e9 non aveva intenzione di cedere le sue pretese alla Boemia. Nel marzo 1439, la sorella di Elisabetta, Anna, fu promessa in sposa a Guglielmo III, Langravio di Turingia, figlio di Federico I, elettore di Sassonia, e fu mandata vivere alla corte sassone.\nSuo padre mor\u00ec nell'ottobre del 1439 dopo una breve campagna contro l'Impero ottomano. La sua vedova, incinta, si considerava l'unica erede legittima dell'imperatore Sigismondo e combatt\u00e9 per incoronare suo figlio Ladislao il Postumo come re d'Ungheria, mentre i nobili ungheresi scelsero il re polacco W\u0142adys\u0142aw III. [6] La governante della principessa Elisabetta, Helene Kottanner, rub\u00f2 la Santa Corona d'Ungheria e la port\u00f2 alla regina Elisabetta a Kom\u00e1rno. Ladislao fu incoronato il 15 maggio 1440, ma ci\u00f2 non ferm\u00f2 la guerra civile. Per la loro sicurezza e protezione, i due figli di Alberto ed Elisabetta furono affidati a Federico III, eletto ma non incoronato imperatore del Sacro Romano Impero. Come parte dell'accordo Elisabetta fu promessa in sposa a Federico, nipote di Federico III e figlio di Federico II, elettore di Sassonia, e Margherita d'Austria.\nAlla corte imperiale.\nElisabetta e Ladislao furono inizialmente messi sotto la tutela di Anna von Pottendorf al castello di Forchtenstein. Quando la regina Elisabetta mor\u00ec nel dicembre del 1442, l'imperatore Federico III continu\u00f2 a prendersi cura degli orfani che passarono la maggior parte del tempo a Graz e a Wiener Neustadt. L'opposizione accus\u00f2 l'imperatore di trascurare i bambini, ma potrebbe essere solo una propaganda politica. L'imperatore Federico III era noto per essere emotivamente distante e frugale, ma forn\u00ec anche a entrambi i bambini una buona educazione. Enea Silvio Piccolomini, segretario dell'imperatore e futuro papa Pio II, scrisse il \"De liberorum educatione\" come manuale per educare i bambini.\nUno studio del 1973 sui resti di Elisabetta rivel\u00f2 che molto probabilmente aveva la tubercolosi spinale in giovane et\u00e0. Ci\u00f2 lasci\u00f2 il suo scheletro visibilmente deformato: spina dorsale a forma di s, mascelle disallineate, testa inclinata a destra, torace deformato. L'inclinazione permanente della sua testa port\u00f2 allo sviluppo stentato del lato destro della sua faccia. La sua faccia era stretta con un grande mento. Tuttavia, come ha dimostrato dalla sua longevit\u00e0 e le frequenti gravidanze, godeva di buona salute.\nNel 1447, Federico III propose di sposare Elisabetta a Carlo, figlio di Filippo il Buono, duca di Borgogna. Filippo aveva acquistato il Lussemburgo da Elisabetta di Boemia. Federico III offr\u00ec 70.000 ducati, come dote di Elisabetta, in cambio del Lussemburgo, ma Filippo chiese 120.000 ducati e le trattative caddero. Per ragioni sconosciute, il matrimonio programmato da Elisabetta a Federico di Sassonia, negoziato da sua madre, la Regina Elisabetta, non avvenne nonostante un trattato di matrimonio firmato nel luglio del 1450.\nDopo la morte di Ladislao III di Polonia nella battaglia di Varna nel 1444, i nobili ungheresi riconobbero il loro re, Ladislao il Postumo, il fratello di Elisabetta. Tuttavia, l'imperatore rifiut\u00f2 di permettere a Ladislao di lasciare la sua corte. Le ambizioni politiche di Ulrico II, conte di Celje, cugino della regina Elisabetta, lo portarono a chiedere la liberazione dei bambini e metterli sotto la sua custodia. Nel dicembre del 1451, quando l'Imperatore viaggi\u00f2 a Roma per essere ufficialmente incoronato imperatore del Sacro Romano Impero, prese con s\u00e9 Ladislao ma lasci\u00f2 Elisabetta a Vienna. I nobili austriaci si ribellarono contro Federico III e trasferirono Elisabetta alle cure di Ulrico. Elisabetta fece un appello pubblico in lacrime in una piazza della citt\u00e0 chiedendo aiuto a lei e a suo fratello, trascurato e tenuto prigioniero dall'Imperatore. Quando Federico III torn\u00f2 nel giugno del 1452, i nobili austriaci lo costrinsero a rilasciare Ladislao ad Ulrico nel settembre seguente. \nMatrimonio.\nRegina di Polonia.\nNell'agosto del 1452, preparandosi per la Guerra dei tredici anni (1454-66) con i Cavalieri Teutonici, i polacchi inviarono un'ambasciata a Vienna per negoziare nuovamente il matrimonio tra Elisabetta e l'attuale re Casimiro IV di Polonia. Ulrico II, che ora aveva la custodia di Elisabetta, ricevette favorevolmente la proposta e mand\u00f2 due dei suoi uomini in Polonia. L'accordo formale di matrimonio fu raggiunto nell'agosto del 1453 a Breslavia in presenza di nobili polacchi e austriaci. Secondo l'accordo, la dote di Elisabetta, garantita da suo fratello re Ladislao il Postumo, era di 100.000 monete d'oro ungheresi. La dote era assicurata da terre in Austria, Ungheria e Boemia. A sua volta, Casimiro don\u00f2 Ko\u0142o, Opoczno, Przedecz e una somma mensile di 5.000 monete d'oro delle miniere di sale di Bochnia e Wieliczka. Elisabetta dovette rinunciare alle sue pretese sulle terre dei sovrani austriaci; la rinuncia non si sarebbe applicata se suo fratello Ladislao fosse morto senza un erede maschio.\nLa sua dote non fu pagata immediatamente e questo le diede un pretesto per rivendicare le corone ungheresi e boeme. Alla fine, Elisabetta ricevette due terzi della sua dote. La terza della sua dote assicurata dalle terre della Boemia fu perdonata quando suo figlio Vladislao II divenne re di Boemia. Casimiro IV compens\u00f2 la dote ritardata e forn\u00ec alla moglie sicurezza finanziaria quando nel dicembre 1461, dopo la morte della regina Sofia, trasfer\u00ec un certo numero di terre reali nei possedimenti di Elisabetta. Nel 1467, rinunci\u00f2 alla sua rivendicazione sul ducato di Lussemburgo.\nElisabetta arriv\u00f2 in Polonia nel febbraio del 1454 con un seguito di novecento cavalieri. Secondo quanto riferito, Casimiro fu informato che Elisabetta non era una donna attraente e stava riconsiderando il matrimonio, ma si inchin\u00f2 alla pressione della sua corte. Il 9 febbraio Elisabetta arriv\u00f2 a Cracovia e fu accolta da Casimiro e sua madre. Il giorno dopo fu celebrato il matrimonio e fu incoronata regina di Polonia. Il loro matrimonio fu felice e rafforz\u00f2 i rapporti fra gli Asburgo e gli Jagelloni. Elisabetta, nonostante le frequenti gravidanze, accompagn\u00f2 il marito in quasi tutti i viaggi, incluse una trentina di visite al Granducato di Lituania. Si separavano raramente e per brevi periodi di tempo in cui Casimiro era in guerra. I bambini ricevettero un'istruzione approfondita, che fu accreditata ad Elisabetta da Marcin Kromer. I loro tutori comprendevano il prete polacco Jan D\u0142ugosz e l'umanista italiano Filippo Buonaccorsi.\nElla diede al marito 13 figli e pass\u00f2 alla storia con gli appellativi di \"Madre degli Jagelloni\" e \"Madre di Re\":\nElisabetta ebbe influenza su suo marito, ma non svolse un ruolo politico. Invece fu molto coinvolta nell'organizzazione dei matrimoni delle sue figlie. La sua influenza fu particolarmente evidente durante i negoziati per il matrimonio di sua figlia Hedwig con Giorgio di Baviera nel dicembre 1474. Elisabetta non organizz\u00f2 i matrimoni dei suoi figli.\nLotta per l'Ungheria e la Boemia.\nDopo la morte, nel 1457, del fratello senza figli di Elisabetta, il re Ladislao il Postumo, lei e la sua famiglia iniziarono ad avanzare le loro pretese sui troni di Boemia e Ungheria. I polacchi sostenevano che dal momento che la dote di Elisabetta non era stata pagata, avevano il diritto su quelle terre. Tuttavia, la Bolla d'oro del 1356 non riconosceva i diritti di successione delle donne e i nobili ungheresi e boemi consideravano la loro monarchia elettiva, non ereditaria. Pertanto, elessero Mattia Corvino e Giorgio di Pod\u011bbrady. Poich\u00e9 la Polonia era impegnata nella guerra dei tredici anni, il re Casimiro IV non pot\u00e9 far valere le pretese di Elisabetta. Nel 1466, il vescovo Rudolf di R\u00fcdesheim inform\u00f2 Elisabetta che papa Paolo II considerava Giorgio di Pod\u011bbrady un eretico ed Elisabetta erede legittima al trono di Boemia. Quando Mattia Corvino si propose alla figlia di Elisabetta, Edvige nel 1468, Elisabetta rifiut\u00f2 irosamente e chiam\u00f2 Corvino un \"cane\".\nUn nuovo capitolo nella lotta di Elisabetta per la sua eredit\u00e0 inizi\u00f2 con la morte di Pod\u011bbrady nel 1471 e il figlio di Elisabetta Vladislao II divenne re di Boemia. Allo stesso tempo un gruppo di nobili della Boemia cattolica sostenevano Corvino invece di Vladislao II. A sua volta, un gruppo di nobili ungheresi cospir\u00f2 contro Corvino e invit\u00f2 il re polacco a rovesciarlo. Con la Boemia nelle mani di Vladislao, il re Casimiro IV decise di installare suo figlio, il futuro San Casimiro, in Ungheria. L'esercito polacco invase l'Ungheria, ma l'esercito fu mal fornito e la breve campagna ungherese non ebbe successo. La guerra in Boemia continu\u00f2 fino a quando la pace di Olomouc divise la Boemia tra Corvino e Vladislao II.\nDopo la morte di Corvino nell'aprile del 1490, Casimiro ed Elisabetta sostennero il loro figlio Giovanni I Alberto come re d'Ungheria. I nobili ungheresi preferivano l'inefficace Vladislao II. Dopo le suppliche di Elisabetta a nome di Giovanni Alberto, che secondo come riferito era il suo favorito, non riusc\u00ec a persuadere Vladislao II ad abbandonare la corona ungherese e scoppi\u00f2 una guerra tra i due fratelli nel giugno 1490 e dur\u00f2 fino al gennaio 1492. Giovanni Alberto perse e ritorn\u00f2 in Polonia, mentre Vladislao II fu incoronato re d'Ungheria. Alla fine, il figlio di Elisabetta govern\u00f2 sia l'Ungheria che la Boemia.\nRegina madre.\nCasimiro IV mor\u00ec il 7 giugno 1492. Gli storici dell'arte credono che lei abbia ingaggiato l'artista Veit Stoss per creare la tomba di Casimiro e l'effigie giacente. Il trono lituano era gi\u00e0 stato assicurato ad Alessandro. Elisabetta intraprese azioni decisive per assicurare il trono polacco al suo figlio prediletto Giovanni Alberto. Ancora pi\u00f9 importante, prese in prestito 5.675 fiorini dalla famiglia delle banche Fischel e ingaggi\u00f2 un gruppo di soldati ungheresi. Questi soldati, guidati dal figlio di Elisabetta, Fryderyk, marciarono fino a Piotrk\u00f3w Trybunalski, dove i nobili polacchi eleggevano Giovanni Alberto come loro re il 27 agosto.\nVedova, Elisabetta condusse una vita sedentaria a Cracovia in compagnia delle sue figlie pi\u00f9 giovani. La sua unica mossa politica conosciuta durante il regno di Giovanni Alberto era chiedere al re di sostenere Federico di Sassonia nella sua ricerca del titolo di Gran Maestro dei Cavalieri Teutonici. Tuttavia, ha continuato a svolgere un ruolo attivo nelle questioni familiari. All'inizio del 1495, si rec\u00f2 a Vilnius per assistere alle nozze di suo figlio Alessandro e Elena di Mosca. Elisabetta voleva convincere Elena a convertirsi al cattolicesimo e ottenere una posizione per suo figlio Zygmunt. Ha fallito in entrambi i casi e forse a causa di questo che rimase passiva quando ricevette la notizia della morte di Giovanni Alberto, e non sostenne Alessandro come candidato al trono polacco.\nMorte.\nNel 1496, ha organizzato il matrimonio di Barbara con Giorgio, duca di Sassonia.\nNel 1503, finanzi\u00f2 una cappella all'interno della Cattedrale del Wawel per ospitare la tomba di suo figlio Giovanni Alberto a opera di Francesco Fiorentino. Elisabetta si oppose al matrimonio della figlia minore Elisabetta con Bogdan III, Voivoda di Moldavia. Invece, nel 1504 e nel 1505, Elisabetta assegn\u00f2 le sue terre e il suo reddito per assicurare l'indipendenza finanziaria alla figlia.\nElisabetta si ammal\u00f2 nel 1505. Mor\u00ec il 30 agosto 1505. Fu sepolta il 21 settembre nella Cattedrale del Wawel accanto al marito e alle due figlie."}
{"id": "1275466", "revid": "110157", "url": "https://it.wikipedia.org/wiki?curid=1275466", "title": "Schlo\u00dfberg (Leutschach an der Weinstra\u00dfe)", "text": "Schlo\u00dfberg \u00e8 una frazione di 1 076 abitanti del comune austriaco di Leutschach an der Weinstra\u00dfe, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Eichberg-Trautenburg, Glanz an der Weinstra\u00dfe e Leutschach per costituire il nuovo comune mercato (\"Marktgemeinde\")."}
{"id": "1275470", "revid": "4", "url": "https://it.wikipedia.org/wiki?curid=1275470", "title": "The Party Ain't Over Yet...", "text": ""}
{"id": "1275473", "revid": "110157", "url": "https://it.wikipedia.org/wiki?curid=1275473", "title": "Seggauberg", "text": "Seggauberg \u00e8 una frazione di 951 abitanti del comune austriaco di Leibnitz, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Leibnitz assieme all'altro comune soppresso di Kaindorf an der Sulm."}
{"id": "1275476", "revid": "767487", "url": "https://it.wikipedia.org/wiki?curid=1275476", "title": "Petra (Pok\u00e9mon)", "text": ""}
{"id": "1275478", "revid": "773636", "url": "https://it.wikipedia.org/wiki?curid=1275478", "title": "Chiesa di San Giovanni Battista a Varna", "text": "La chiesa di San Giovanni a Varna si trova su una piccola altura dominante l'abitato di Varna, frazione del comune di Gambassi Terme, in provincia di Firenze, diocesi di Volterra.\nStoria.\nPosta lunga la strada che collega Castelfiorentino a Gambassi Terme, una delle strade di collegamento tra i vari rami della via Francigena nel territorio valdelsano, originariamente faceva parte del piviere di Santa Maria Assunta a Chianni: figura regolarmente negli elenchi delle decime di fine Duecento, inizi Trecento.\nLa prima testimonianza documentata su questo edificio risale al 1230 quando risulta tra i luoghi danneggiati dai volterrani durante una campagna militare nei confronti di San Gimignano. Al 19 dicembre 1390 risale un lascito di tale Giovanni fu Masino: tutti i frutti dei suoi beni per un periodo di otto anni sarebbero andati alla \"societati Sancti Johannis de Varna\", somme che arrivarono a toccare i 400 fiorini.\nAttiguo all'edificio, fu costruito nel 1577 l'oratorio della Compagnia del Santissimo Sacramento: qui \u00e8 stato poi trasferito l'altare maggiore in seguito alle disposizione del Concilio vaticano II.\nNel 1705 fu modificata la facciata e furono rialzati i muri perimetrali per un'altezza di circa due metri. Fu elevata alla dignit\u00e0 di pieve battesimale nel 1785 dotandola di fonte battesimale e le vennero annesse le priorie di Catignano e di San Pietro a Cerreto.\nSocrate Isolani nel 1924 aveva letto la data 1300 in una lastra di pietra murata sopra la porta di ingresso, un'iscrizione gotica in lettere maiuscole, riguardante alcuni restauri effettuati alla chiesa e alla canonica da un certo prete Giovanni.\nArchitettura e patrimonio artistico.\nConserva interessanti elementi architettonici nella parete settentrionale (una monofora e tracce di tre porte tamponate).\nCustodisce all'interno una replica della \"Madonna col Bambino e santi\" di Andrea del Sarto."}
{"id": "1275482", "revid": "110157", "url": "https://it.wikipedia.org/wiki?curid=1275482", "title": "Spielfeld", "text": "Spielfeld \u00e8 una frazione di 968 abitanti del comune austriaco di Stra\u00df in Steiermark, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Stra\u00df in Steiermark assieme agli altri comuni soppressi di Obervogau e Vogau."}
{"id": "1275486", "revid": "110157", "url": "https://it.wikipedia.org/wiki?curid=1275486", "title": "Stocking", "text": "Stocking \u00e8 stato un comune austriaco nel distretto di Leibnitz, in Stiria. \u00c8 stato soppresso il 31 dicembre 2014 e dal 1\u00ba gennaio 2015 il suo territorio \u00e8 stato ripartito tra i comuni di Sankt Georgen an der Stiefing (frazioni di Hart bei Wildon e Grundst\u00fcck) e di Wildon (frazione di Sukdull).\nIl comune contava sei frazioni, Afram, Alla, Aug, Hart bei Wildon, Neudorf e Sukdull, e tre comuni catastali (\"Katastralgemeinden\"), Grundst\u00fcck, Hart e Sukdull."}
{"id": "1275487", "revid": "599013", "url": "https://it.wikipedia.org/wiki?curid=1275487", "title": "Question", "text": ""}
{"id": "1275488", "revid": "599013", "url": "https://it.wikipedia.org/wiki?curid=1275488", "title": "Zahra Bani", "text": "Biografia.\nNata a Mogadiscio, da padre italiano e madre somala, Zahra Bani si trasferisce in Italia, a Giaveno in provincia di Torino, all'et\u00e0 di 10 anni. Dopo essersi dedicata da ragazza alla pallavolo, inizia ad avvicinarsi all'atletica leggera seguendo le orme dei suoi tre fratelli, nell'Unione Sportiva La Salle di Giaveno, per continuare poi l'attivit\u00e0 agonistica nella Sisport Fiat di Torino, sotto le cure del tecnico Carlo Lievore, che la seguir\u00e0 fino al 2002, anno della morte del tecnico.\nLa sua crescita sportiva viene rallentata da diversi guai fisici, tra cui un guaio al gomito nel 2003 e un'operazione di appendicite subita nell'aprile 2004 che le fa perdere i Giochi olimpici di Atene. La definitiva consacrazione arriva al Memorial Primo Nebiolo del 2005, a Torino, con un lancio di 62,54 m confermato anche in Coppa Europa a Firenze due settimane pi\u00f9 tardi.\nDurante la finale dei Mondiali di Helsinki stabilisce il proprio primato personale con la misura di 62,75 m, seconda misura italiana di sempre nel lancio del giavellotto dietro solamente al primato di Claudia Coslovich. Il suo nuovo record le permette di concludere la gara con un onorevole quinto posto. Gli ottimi risultati della stagione le permettono di essere reclutata dal Gruppo Sportivo Fiamme Azzurre al termine della stagione.\nNel 2006 altri guai fisici la condizionano nella gara degli Europei di G\u00f6teborg dove riesce comunque a classificarsi 9\u00aa. L'anno seguente, ai Mondiali di Osaka non va oltre le qualificazioni cos\u00ec come nel 2008 ai Giochi olimpici di Pechino dove non riesce ad accedere alla finale a causa di tre lanci nulli. A settembre alla IAAF World Athletics Final di Stoccarda ottiene un buon 4\u00ba posto con 60,22 m."}
{"id": "1275489", "revid": "767487", "url": "https://it.wikipedia.org/wiki?curid=1275489", "title": "Stra\u00df in Steiermark", "text": "Stra\u00df in Steiermark \u00e8 un comune austriaco di 4 901 abitanti nel distretto di Leibnitz, in Stiria; ha lo status di comune mercato (\"Marktgemeinde\").\nIl 1\u00ba gennaio 2015 ha inglobato i comuni soppressi di Obervogau, Spielfeld e Vogau assumendo il nome di Stra\u00df-Spielfeld, ma dal 1\u00ba gennaio 2016 \u00e8 tornato ad adottare quello di Stra\u00df in Steiermark."}
{"id": "1275493", "revid": "110157", "url": "https://it.wikipedia.org/wiki?curid=1275493", "title": "Sulztal an der Weinstra\u00dfe", "text": "Sulztal an der Weinstra\u00dfe \u00e8 una frazione di 126 abitanti del comune austriaco di Gamlitz, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gamlitz."}
{"id": "1275497", "revid": "1171882", "url": "https://it.wikipedia.org/wiki?curid=1275497", "title": "Tillmitsch", "text": "Tillmitsch \u00e8 un comune austriaco di 3 200 abitanti nel distretto di Leibnitz, in Stiria."}
{"id": "1275499", "revid": "2543", "url": "https://it.wikipedia.org/wiki?curid=1275499", "title": "Festival del film italiano di Annecy", "text": ""}
{"id": "1275501", "revid": "19313587", "url": "https://it.wikipedia.org/wiki?curid=1275501", "title": "Pieve di Santa Maria Assunta (Gambassi Terme)", "text": ""}
{"id": "1275505", "revid": "599013", "url": "https://it.wikipedia.org/wiki?curid=1275505", "title": "Migidio Bourifa", "text": "Biografia.\nCorreva per la societ\u00e0 Atletica Valle Brembana ed era allenato da Massimo Magnani. Ha 12 presenze in nazionale. Il padre Tahar lo port\u00f2 a nascere in Marocco per fargli ottenere la doppia cittadinanza. Cinque volte campione italiano di maratona (1998, 2007, 2009, 2010 e 2012)."}
{"id": "1275509", "revid": "74801", "url": "https://it.wikipedia.org/wiki?curid=1275509", "title": "Tremestieri", "text": "Tremestieri (\"Tramisteri, Trimmisteri\" in siciliano) \u00e8 una frazione costiera della I Circoscrizione del comune di Messina, posta circa a sud del centro cittadino.\nDi recente \u00e8 diventata area di forte sviluppo commerciale.\nCon l'entrata in esercizio dell'\"approdo marittimo\", viene gestito un'alta percentuale del traghettamento dei mezzi pesanti da e per la Calabria, che prima si effettuava alla rada San Francesco di Paola e agli imbarchi FS di Messina Marittima.\nIl toponimo.\nAlcune ipotesi sulla sua origine:\nCuriosit\u00e0.\nGli Arabi chiamarono la localit\u00e0 \"Al Kanays at-Talat\", \"Le Tre Chiese\".\nNel 1925 il pittore tirolese Louis Christian Hess (Bolzano 1895-Schwaz 1944), durante un viaggio in Sicilia, soggiorn\u00f2 a Tremestieri abitando a Villa Preggi; numerosi sono gli acquerelli di questo periodo che ritraggono il villaggio e i suoi particolari.\nStoria.\nL'area commerciale.\nL'area commerciale di Tremestieri si \u00e8 nettamente sviluppata a cominciare dagli anni '80 intensificandosi ulteriormente a partire dal nuovo millennio. Simbolo principale dell'area commerciale \u00e8 il centro commerciale, inaugurato nel maggio del 2005, al cui interno si trovano circa 70 negozi, tra i quali diversi negozi di capi d'abbigliamento, dei quali molti di grande assortimento dal punto di vista sportivo, uno show room di elettrodomestici, un ipermercato e un cinema di 11 sale molto efficiente che concentra la maggior parte del pubblico amatore di film di tutta la citt\u00e0 messinese.\nL'approdo di Tremestieri.\nil porto di Tremestieri \u00e8 utilizzato per traghettare i mezzi pesanti.\nTremestieri \u00e8 in collegamento con Reggio Calabria con i traghetti Bluvia e Caronte&amp;Tourist.\nL'approdo \u00e8 attualmente sottoposto ad una grande opera di ampliamento che lo portar\u00e0 ad essere, una volta conclusi i lavori, il principale punto di riferimento e snodo strategico della logistica di tipo ro-ro a Messina.\nManifestazioni religiose.\nLa festa di \"Santa Domenica Vergine e Martire\" (che corrisponderebbe a \"Santa Ciriaca da Nicomedia\") si tiene ogni seconda domenica del mese di luglio.\nI festeggiamenti solenni cominciano la domenica precedente alla festa quando, alla fine della Messa solenne la statua della Santa, risalente al 1600 circa, viene tolta dal suo piedistallo sull'altare per essere posta sulla Vara che la porter\u00e0 per le strade principali del villaggio la domenica successiva. Nella prima mattinata i botti di cannone avvertono del giorno di festa. Dopo una solenne Messa l'effigie della Santa Patrona esce in processione per le vie del villaggio.\nLa sera del sabato della settimana precedente il giorno della festa solenne, iniziano nella piazza antistante la chiesa le manifestazioni ludiche, che si concluderanno il sabato successivo, vigilia della festa di Santa Domenica.\nLuoghi di culto.\nLa costruzione della \"Chiesa di Santa Domenica V. e M.\" in Tremestieri a Messina, risale al 1628, con annesso campanile elevato sul basamento di una torre normanna datata 1604. Dopo il terremoto del 1908, nel 1927 per volere di S.E. Rev.ma Mons. Angelo Paino (allora Arcivescovo di Messina) la chiesa venne riedificata.\nL'istituzione della parrocchia va fatta risalire al 1921, prima era solo una cappella appartenente alle famiglie che in tale villaggio vi facevano la residenza estiva. Oggi \u00e8 una delle parrocchie pi\u00f9 attive e vanta di avere una delle comunit\u00e0 con pi\u00f9 vocazioni della Diocesi di Messina.\nInfrastrutture e trasporti.\nPosta lungo la ex strada statale 114, fra il 1892 e il 1951 la localit\u00e0 era servita dalla tranvia Messina-Giampilieri della SATS, elettrificata nel 1917.\nNella medesima localit\u00e0 \u00e8 presente una fermata del servizio ferroviario suburbano Messina-Giampilieri svolto da Trenitalia nell'ambito del contratto di servizio stipulato con la Regione Siciliana.\nTremestieri \u00e8 collegata a Messina dagli autoservizi ATM."}
{"id": "1275512", "revid": "124123", "url": "https://it.wikipedia.org/wiki?curid=1275512", "title": "Milan Ohnisko", "text": "Dopo aver terminato le scuole secondarie prima di laurearsi ha intrapreso varie professioni manuali. Ha anche avuto la sua propria casa editrice e un negozio di libri. Attualmente lavora come editore indipendente.\nLa poesia di Ohnisko \u00e8 un misto di tecnica \"dell'arte na\u00eff\" che usa giochi di parole con battute finali altamente razionali, e senso neo-decadente della tragedia e donchisciottismo di un estraneo che combatte la corrente principale. Spesso usa e combina arte na\u00eff, ironia, senso dell'humor e assurdit\u00e0."}
{"id": "1275513", "revid": "110157", "url": "https://it.wikipedia.org/wiki?curid=1275513", "title": "Vogau", "text": "Vogau \u00e8 una frazione di 1 115 abitanti del comune austriaco di Stra\u00df in Steiermark, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Stra\u00df in Steiermark assieme agli altri comuni soppressi di Obervogau e Spielfeld."}
{"id": "1275514", "revid": "63727", "url": "https://it.wikipedia.org/wiki?curid=1275514", "title": "Mathis Emy6", "text": "La Emy6 (o Emy-6, o Emysix) era una vasta famiglia di autovetture comprendente pi\u00f9 fasce di mercato e prodotta tra il 1927 ed il 1934 dalla Casa automobilistica francese Mathis.\nProfilo.\nQuella della Emy-6 era effettivamente una famiglia assai vasta, che andava ad abbracciare la fascia medio-alta, la fascia alta e la fascia di lusso. Ci\u00f2 volle dire che la Emy-6 incontr\u00f2 una concorrenza enorme, sia da parte delle altre marche francesi, sia anche da parte di altre marche europee.\nIn ogni caso, la Emy-6 si fece valere e seppe vendere abbastanza bene.\nAnche le carrozzerie disponibili erano molteplici e permettevano diverse configurazioni.\nDurante l'arco della loro produzione, le Emy-6 furono suddivise in varie serie, ed incontrarono via via successive evoluzioni.\nSerie SMY.\nLanciata nel 1927, la Serie SMY costitu\u00ec il trampolino di lancio della grande famiglia Emy-6. La Serie SMY era costituita da modelli di fascia alta e medio-alta, in ogni caso non oltre i due litri di cilindrata. Fu chiamata a raccogliere il testimone della Type LH. I vari modelli della Serie SMY utilizzavano tre telai differenti, aventi diverse caratteristiche. Vi era il telaio standard, caratterizzato da un passo di 2.85 m, quello corto dal passo di 2,65\u00a0m e quello ribassato, derivato dal normale telaio standard.\nAnche le varianti di carrozzeria erano diverse: la Serie SMY era infatti disponibile come torpedo, coach, cabriolet e come coup\u00e9, quest'ultima versione denominata \"faux-cabriolet\" (falso cabriolet) per via del fatto che il tetto ed il padiglione riprendevano la linea della capote chiusa delle versioni cabriolet.\nLa Serie SMY era disponibile in 4 motorizzazioni:\nLa velocit\u00e0 massima raggiungibile dai modelli della Serie SMY variava in funzione della motorizzazione e del tipo di carrozzeria. Era compreso infatti tra i 75 ed i 110\u00a0km/h.\nLa Serie SMY fu tolta di produzione nel 1930 e fu sostituita per breve tempo dalla Type PYS.\nSerie SGM.\nAnche la Serie SGM fu introdotta nel 1927, e fu prodotta in affiancamento alla Serie SMY, della quale volle proporsi come una versione a passo lungo. La Serie SGM utilizzava infatti un telaio da 2,95\u00a0m di passo, a tutto vantaggio dell'abitabilit\u00e0 interna. La gamma era molto meno varia rispetto a quella della Serie SMY, visto che era costituita solo da una torpedo a 6 posti e da una \"faux-cabriolet\" a 5 o 6 posti e a 4 porte.\nAnche la gamma dei motori era pi\u00f9 ristretta, e comprendeva solo le due unit\u00e0 da 1.7 e 2.0 litri a \"semi-testate\" gi\u00e0 montati sulla Serie SMY. La Serie SGM fu prodotta fino al 1929.\nSerie FO.\nLanciata nel 1928, la Serie FO era costituita da modelli di fascia alta e di lusso. La gamma delle loro cilindrate spaziava dai 2 ai 4.1 litri.\nLa Serie FO utilizzava un telaio di dimensioni maggiorate rispetto al telaio della Serie SGM, e che arrivava a 2,99\u00a0m di passo.\nI modelli facenti parte di questa serie erano disponibili per\u00f2 in sole due configurazioni di carrozzeria, vale a dire cabriolet e \"faux cabriolet\" a 4 porte.\nLe motorizzazioni erano cinque, alcune delle quali gi\u00e0 utilizzate sulle Serie SMY ed SGM:\nLa trasmissione ricalcava quella delle altre due serie contemporanee, tranne per il fatto che in opzione si poteva avere un cambio a 4 marce con innesti silenziosi.\nLe velocit\u00e0 massime variavano tra i 90 ed i 130\u00a0km/h a seconda del motore e del tipo di carrozzeria.\nLa Serie FO fu tolta di produzione nel 1930.\nSerie FON.\nLa Serie FON fu introdotta nel 1929 e consisteva nella Serie FO ulteriormente allungata nel passo, il quale sal\u00ec cos\u00ec a 3,15\u00a0m. I suoi modelli erano tra le pi\u00f9 imponenti Mathis mai costruite.\nLa gamma motoristica ricalcava quella della Serie FO, tranne che per l'assenza delle motorizzazioni da 2 litri. Il cambio era ad innesti silenziosi e poteva essere a tre o quattro marce e a richiesta poteva montare il dispositivo della \"ruota libera\", che sbloccava il motore dalla trasmissione in fase di rilascio dell'acceleratore.\nL'impianto frenante, che fino a quel momento era di tipo meccanico, divenne idraulico, tranne che sulle versioni da 2.4 litri.\nLe carrozzerie disponibili erano tre, ossia: berlina, limousine e \"faux-cabriolet\".\nLe velocit\u00e0 massime spaziavano tra i 100 ed i 130\u00a0km/h a seconda del motore e del tipo di carrozzeria.\nLa Serie FON fu tolta di produzione nel 1933.\nSerie SMN.\nQuesta serie, lanciata nel 1930, sostitu\u00ec la Serie FO, della quale riprese quasi tutte le motorizzazioni, tranne quella da 4.1 litri. L'unica motorizzazione da 2 litri, invece era del tipo a testata unica ed era il 1991\u00a0cm\u00b3 gi\u00e0 visto su altre serie della gamma Emy-6.\nLe motorizzazioni erano quindi tre: da 2, 2.4 e 3 litri. Anche la trasmissione ricalcava quella della Setie FO, con l'unica differenza di poter avere anche il dispositivo della \"ruota libera\".\nLa velocit\u00e0 massima era compresa tra i 90 ed i 120\u00a0km/h, a seconda del motore e del tipo di carrozzeria scelto, la quale poteva essere berlina o \"faux-cabriolet\".\nLa Serie SMN fu tolta di produzione nel 1933.\nSerie SY.\nLanciata nel 1932, la Serie SY comprendeva un'unica motorizzazione da 2288\u00a0cm\u00b3, in grado di erogare 56 CV. La Serie SY utilizzava un nuovo telaio da 2.97\u00a0m di passo, ed era disponibile come cabriolet, \"faux cabriolet\" e come berlina normale o aerodinamica. Quest'ultima versione fu denominata Dynamic. A seconda del tipo di carrozzeria, la velocit\u00e0 massima poteva variare tra i 110 ed i 125\u00a0km/h.\nLa trasmissione era identica a quella della Serie FO e cos\u00ec pure l'impianto frenante.\nLe sospensioni prevedevano l'avantreno a ruote indipendenti ed il retrotreno ad assale rigido, ma a partire dalla fine del 1933 si poteva avere una Emy-6 SY anche con retrotreno a ruote indipendenti. Tale versione era detta Quadruflex.\nLa Serie SY fu prodotta fino al 1934.\nSerie FOS.\nQuesta nuova serie introdotta alla fine del 1933 rappresentava la Serie SY a passo lungo, e nacque dalla combinazione tra il telaio della Serie FON e il motore da 2.3 litri della Serie SY. Anche il resto della meccanica riprendeva quanto gi\u00e0 visto sulla Serie SY. L'unica differenza stava nel cambio, che come nella Serie SY era ad innesti silenziosi ed opzionalmente a \"ruota libera\", ma era esclusivamente a 4 marce.\nUltima serie della Emy-6 ad essere introdotta, la Serie FOS era disponibile unicamente come limousine e fu tolta di produzione alla fine dell'estate del 1934."}
{"id": "1275515", "revid": "767487", "url": "https://it.wikipedia.org/wiki?curid=1275515", "title": "Donald Ogden Stewart", "text": "La vita.\nSi laure\u00f2 all'Universit\u00e0 Yale nel 1916 e fu inquadrato tra i riservisti della marina statunitense durante la prima guerra mondiale.\nAlla fine della guerra inizi\u00f2 ad interessarsi alla scrittura e riscosse un primo successo con \"A Parody Outline of History\", con cui satireggiava sull'edizione del 1920 di \"The Outline of History\" di H. G. Wells. Entr\u00f2 cos\u00ec a far parte del gruppo di letterati dell'Algonquin Round Table. Pi\u00f9 o meno in quel periodo, un amico lo avvicin\u00f2 al mondo del teatro e divenne uno dei pi\u00f9 apprezzati commediografi di Broadway degli anni venti.\nFu amico di Dorothy Parker, Robert Benchley, George S. Kaufman, diventando anche lui uno dei membri della Tavola rotonda dell'Algonquin. Fu amico anche di Ernest Hemingway, diventando il modello su cui lo scrittore tratteggi\u00f2 il personaggio di Bill Gorton in \"Il sole sorger\u00e0 ancora\".\nNel 1924, per conto dell'editore George H. Doran, scrisse \"Mr. and Mrs. Haddock Abroad\" , una pungente parodia del turista americano medio.\nDecise di dedicarsi all'adattamento cinematografico di alcune delle sue opere teatrali ma, sulle prime, dovette adattare dei lavori di altri autori, dato che i suoi erano stati inizialmente scartati. Questa situazione lo spinse a trasferirsi a Hollywood personalmente. Una volt\u00e0 giunto l\u00ec si dedic\u00f2 principalmente alla scrittura, ma una volta interpret\u00f2 anche un ruolo secondario nel film \"Not so Dumb\" (in italiano \"Gabbia di matti\"). Entro gli anni trenta era diventato noto soprattutto come sceneggiatore. Nel 1941 vinse un premio Oscar per la migliore sceneggiatura non originale per il film \"Scandalo a Filadelfia\".\nCon l'avvicinarsi della seconda guerra mondiale divent\u00f2 membro della \"Hollywood Anti-Nazi League\". Durante il periodo del maccartismo, l'organizzazione fu sospettata di simpatie comuniste, cos\u00ec Stewart nel 1950 fin\u00ec nella lista nera e dovette per questo motivo trasferirsi in Inghilterra l'anno successivo. Rimasto in Europa, nel 1975 scrisse un'autobiografia intitolata \"By a Stroke of Luck\".\nVita privata.\nSi spos\u00f2 due volte: la prima con Beatrice Ames (1924-1938), la seconda con Ella Winter (1939-1980).\nMor\u00ec a Londra nel 1980, lasciando la moglie Ella Winter, con cui era stato sposato per oltre quarant'anni."}
{"id": "1275516", "revid": "210513", "url": "https://it.wikipedia.org/wiki?curid=1275516", "title": "Mathis Emy-6", "text": ""}
{"id": "1275517", "revid": "210513", "url": "https://it.wikipedia.org/wiki?curid=1275517", "title": "Mathis Emysix", "text": ""}
{"id": "1275518", "revid": "110157", "url": "https://it.wikipedia.org/wiki?curid=1275518", "title": "Wagna", "text": "Wagna \u00e8 un comune austriaco di 5 491 abitanti nel distretto di Leibnitz, in Stiria; ha lo status di comune mercato (\"Marktgemeinde\"), con una fiorente economia agricola.\nStoria.\nWagna si trova nell'area della romana Flavia Solva, che scomparve dalle cronache storiche successivamente ai tempi di Giustiniano perch\u00e9 completamente distrutta, nel corso del V secolo, probabilmente a opera dell'ampia coalizione di trib\u00f9 germaniche guidata da Radagaiso nell'anno 405-406.\n quando, nel periodo 1915-1918, nella frazione di Aflenz an der Sulm fu allestito dal governo austriaco un campo profughi in cui vennero internati circa 18.000 italiani e 1.600 sloveni dell'Istria e dell'Isontino. La spiccata provenienza istriana della popolazione del campo fu principalmente dovuta alla scelta del governo militare austriaco di sgomberare ed evacuare le zone circostanti al porto militare di Pola. Trattandosi di territori abitati prevalentemente da italiani, furono loro a subire maggiormente tale evacuazione forzata; molti furono i comuni interessati tra cui Pola, Dignano, Rovigno, Monfalcone, Gradisca d'Isonzo, ecc. Il campo era dotato di case e baracche, di un ospedale e di due scuole (dal 1917 fu in funzione anche una terza scuola, con lingua di insegnamento slovena) in modo da renderlo il pi\u00f9 isolato possibile. Quasi tremila persone perirono a Wagna per le pessime condizioni igienico-sanitarie, tanto che fu costruito un cimitero a loro dedicato."}
{"id": "1275520", "revid": "1305772", "url": "https://it.wikipedia.org/wiki?curid=1275520", "title": "Maria Maddalena d'Asburgo", "text": "Biografia.\nMaria Maddalena condusse una vita ritirata e non si spos\u00f2 mai: sulla sua vita si sa poco. Vi furono trattative per farla sposare a un membro della casa reale portoghese, in cui era gi\u00e0 entrata sua sorella, Maria Anna, come moglie del re Giovanni V, ma non si concretizzarono.\nEbbe un rapporto molto stretto con la nipote Maria Teresa, figlia di suo fratello Carlo VI. Mor\u00ec all'et\u00e0 di 54 anni e venne sepolta nella Cripta Imperiale, a Vienna. "}
{"id": "1275521", "revid": "828781", "url": "https://it.wikipedia.org/wiki?curid=1275521", "title": "Kazimierz Deyna", "text": ", \u00e8 spesso considerato il pi\u00f9 grande calciatore polacco di tutti i tempi in contrapposizione con Zbigniew Boniek e, da molti osservatori calcistici, assieme al connazionale, uno dei migliori in assoluto.\nProlifico centrocampista offensivo, \u00e8 quinto come numero di presenze (97) con la maglia della Nazionale polacca, per la quale ha anche segnato 41 gol vincendo un oro e un argento olimpico, oltre a un terzo posto al .\nCarriera.\nDeyna inizi\u00f2 a giocare a calcio nel 1958 nelle giovanili della squadra della sua citt\u00e0, il W\u0142\u00f3kniarz Starogard Gda\u0144ski. A 19 anni fece una breve esperienza con il \u0141KS \u0141\u00f3d\u017a, prima di passare al Legia Varsavia dove rimase per oltre dieci anni. Nel nuovo club si rivel\u00f2 subito giocatore decisivo, contribuendo con i suoi gol alla vittoria dei campionati 1969 e 1970 e guadagnandosi la convocazione in nazionale.\nIl suo esordio con la maglia della Polonia risale al 24 aprile 1968, in un match contro la Turchia. Vestir\u00e0 la maglia della Nazionale polacca 97 volte, segnando 41 gol che portarono al suo Paese due medaglie olimpiche (oro ai Giochi olimpici del 1972 di Monaco e argento alle Olimpiadi 1976) e un terzo posto al (in quell'occasione fu lui a siglare il gol del 2-0 contro l'Italia, fulminando Dino Zoff con un destro in corsa e, di fatto, estromettendo l'Italia gi\u00e0 al 1\u00ba turno). Lo stesso anno si piazz\u00f2 al terzo posto nella classifica per il pallone d'oro.\nNel 1972 fu anche capocannoniere del torneo olimpico con nove gol, di cui i due decisivi nella finale del 10 settembre contro l'Ungheria. Fu capitano della Nazionale nel e , dove la Polonia fu eliminata nel \"gironcino\" di semifinale dal Brasile e dai padroni di casa (nonch\u00e9 futuri campioni mondiali) dell'Argentina.\nDopo i Mondiali di Argentina si trasfer\u00ec a giocare in Inghilterra con la maglia del . Nel 1981 recit\u00f2 nel film \"Fuga per la vittoria\" nel ruolo di Paul Wolcheck. Quello stesso anno si trasfer\u00ec a giocare negli USA con la maglia dei San Diego Sockers. Dopo 7 stagioni fra NASL e MISL lasci\u00f2 i Sockers, per i Legends San Diego. I Legends furono anche la sua ultima squadra, prima della sua tragica morte; .\nMor\u00ec a 42 anni in un incidente stradale mentre guidava la sua BMW per le vie di San Diego. La sua maglia numero 10 \u00e8 stata ritirata dal Legia Varsavia."}
{"id": "1275522", "revid": "106908", "url": "https://it.wikipedia.org/wiki?curid=1275522", "title": "Luogotenenza generale di Luigi-Filippo d'Orl\u00e9ans", "text": "La luogotenenza generale di Luigi Filippo d'Orl\u00e9ans \u00e8 un periodo della storia di Francia compreso fra il 31 luglio al 9 agosto 1830, nel corso del quale l'allora duca d'Orl\u00e9ans esercit\u00f2 il potere di monarca con il titolo di \"luogotenente generale del Regno\".\nLa situazione alla sera del 31 luglio 1830.\nIn Francia, il titolo di Luogotenente generale fu raramente attribuito a pr\u00ecncipi che hanno esercitato l'autorit\u00e0 reale in caso di assenza o impedimento del re legittimo. Cos\u00ec, nel 1814, il conte d'Artois, che aveva preceduto il ritorno di Luigi XVIII a Parigi dopo la caduta di Napoleone, prese il titolo di luogotenente generale del regno. Nel caso di Luigi Filippo, per\u00f2, realisti e liberali moderati preferirono evitare di dire a nome di chi - di Carlo X o della Camera dei deputati\u00a0\u2013 egli la esercitasse, per evitare probabili polemiche costituzionali, soddisfatti di aver trovato nella persona di Luigi Filippo il garante della continuit\u00e0 monarchica, contro tanto la minaccia dell'assolutismo quanto le istanze repubblicane.\nIl consolidamento dell'orleanismo (1 \u2013 2 agosto 1830).\nL'eliminazione della minaccia repubblicana.\nIl giorno dopo, 1\u00ba agosto, La Fayette, accompagnato dalla commissione municipale provvisoria gi\u00e0 installatasi il 29 luglio all'H\u00f4tel de Ville, si reca a Palais-Royal per rimettergli i poteri della commissione e ottenere pi\u00f9 chiare garanzie. La Fayette dichiara al duca d'Orl\u00e9ans di desiderare \"un trono popolare circondato da istituzioni repubblicane\", e Luigi Filippo risponde che \"\u00e8 pur cos\u00ec che s'intende\", affermazione poco impegnativa. In tal modo l'incontro, vago e ambiguo, dar\u00e0 luogo a malintesi: La Fayette pretender\u00e0 di non aver mai detto che \"la monarchia costituzionale era la migliore delle repubbliche\", formula a lui lungamente rimproverata, mentre Luigi Filippo negher\u00e0 sempre di aver mai aderito a qualunque \"programma dell'H\u00f4tel de ville\" quando i suoi avversari l'accuseranno di averlo tradito.\nDa parte sua, la commissione municipale provvisoria aveva nominato un governo giusto il 31 luglio, quando aveva sentito che il potere le stava scappando di mano. Ma il duca d'Orl\u00e9ans fece finta d'ignorare quelle nomine e fu lui stesso a nominare, il 1\u00ba agosto, un governo provvisorio. Abilmente, per evitare di sembrare diffidente verso i repubblicani, nel suo governo entrarono del resto gli uomini scelti dalla commissione, a eccezione del duca de Broglie, del quale non sopportava le arie di superiorit\u00e0; questi entra tuttavia a far parte di un Consiglio di governo, insieme con Casimir P\u00e9rier, Dupin, Laffitte, Mol\u00e9 e Sebastiani.\nAlla Prefettura di polizia Luigi Filippo revoca immediatamente Nicolas Bavoux, professore di diritto, uomo di estrema sinistra, gi\u00e0 nominato dalla commissione e lo sostituisce con il magistrato Am\u00e9d\u00e9e Girod de l'Ain. Il 2 e 3 agosto, nomina anche il barone Jean Tupinier alla Marina e alle Colonie, il maresciallo Jean-Baptiste Jourdan agli Esteri e il barone Louis Pierre \u00c9douard Bignon alla Pubblica Istruzione. Altri incarichi sono costituiti alle direzioni degli uffici della pubblica amministrazione e della magistratura.\nSempre il 1\u00ba agosto, un'ordinanza stabilisce che il tricolore \u00e8 la bandiera della Francia, al posto della bianca bandiera borbonica. Il 3 agosto si prescrive che la giustizia venga resa in nome di \"Luigi Filippo duca d'Orl\u00e9ans, luogotenente generale del regno\" e si convocano le Camere.\nLa marginalizzazione di Carlo X.\nIntanto Carlo X, lasciato il Grande Trianon il 31 luglio, giunge a notte fonda al castello di Rambouillet. La mattina del 1\u00ba agosto il colonnello Auguste de Berthois, aiutante di campo del duca d'Orl\u00e9ans, gli annuncia che La Fayette e le sue truppe stanno marciando su Rambouillet per arrestarlo. Rifiutando gli inviti dei suoi consiglieri alla resistenza, Carlo X dichiara di aver deciso di nominare il duca d'Orl\u00e9ans luogotenente generale del regno:\nIl 2 agosto il generale Alexandre de Girardin porta al Palais-Royal l'atto firmato dal Re a Luigi Filippo:\nLuigi Filippo fa rispondere di essere felice:\nAl di l\u00e0 dei termini ambigui, Luigi Filippo intende di aver rifiutato la luogotenenza offerta da Carlo X, perch\u00e9 l'ha gi\u00e0 ricevuta dalle mani dei deputati e pertanto considera terminato il regno del Borbone, tanto da dare, lo stesso giorno, disposizione che due navi attracchino a Cherbourg per condurre Carlo X e la sua famiglia in esilio.\nLa neutralizzazione di Enrico V.\nConosciuta questa risposta, Carlo X gioca la sua ultima carta: anche su consiglio del maresciallo Auguste Marmont, abdica a favore del nipote, Enrico d'Artois. Nel pomeriggio del 2 agosto scrive a Luigi Filippo:\nA mezzanotte arriva la risposta di Luigi Filippo:\nCos\u00ec facendo, sotterra il regno virtuale di Enrico V. Luigi Filippo spiegher\u00e0 in seguito le tre ragioni che gli fecero rifiutare l'abdicazione di Carlo X e di suo figlio:\n1. - i rivoluzionari non volevano pi\u00f9 i Borboni ed era impossibile imporgliene uno, quale che fosse (anche se in verit\u00e0 egli stesso \u00e8 un Borbone);2. - il giovane duca di Bordeaux sarebbe stato sotto l'influsso della famiglia, in particolare di sua madre, la lunatica duchessa de Berry;3. - la salute delicata del duca di Borbone: \"alla minima colica, mi avrebbero accusato di averlo avvelenato\", dir\u00e0 Luigi Filippo.\nL'esilio di Carlo X.\nLa mattina del 2 agosto Carlo X, per mostrare un ultimo sprazzo di orgoglio, dichiara di non intendere lasciare la Francia prima dell'elevamento al trono del nipote, ma alla notizia che un esercito marcia su Rambouillet il re e la sua famiglia lasciano il castello e a piccole tappe si dirigono a Cherbourg da dove s'imbarcano il 16 agosto per la Scozia con 600.000 franchi di buonuscita.\nIl 3 agosto il duca d'Orl\u00e9ans concede una pensione di 1.500 franchi, di tasca propria, all'autore della \"Marsigliese\", Rouget de Lisle e promuove al grado di sottotenente gli allievi dell\"'\u00c9cole polytechnique\" battutisi durante la rivoluzione. Nomina il barone Pasquier presidente della Camera dei Pari, crea Pari di Francia il figlio, il duca di Chartres e assegna al duca di Nemours la gran croce della Legion d'onore. Il 6 agosto decide che la figura del gallo orner\u00e0 l'asta delle bandiere della Guardia nazionale, e poi di tutte le bandiere nazionali, al posto del giglio borbonico, ci\u00f2 che fa dire a Victor Hugo: \u00abTutto ci\u00f2 che ora vediamo \u00e8 un'aurora. Niente ci manca, nemmeno il gallo\u00bb.\nLa nascita del nuovo regno.\nIl problema della Costituzione.\nIl 3 agosto si aprono a Palazzo Borbone i lavori della nuova sessione parlamentare, presieduti da Luigi Filippo, il quale \u00e8 accompagnato dal secondo figlio, il duca de Nemours. Visibilmente emozionato, legge il discorso di apertura, dichiarando di voler mantenere la Carta del 1814 - cosa che non pu\u00f2 soddisfare la sinistra - di voler riorganizzare la Guardia nazionale, di garantire la libert\u00e0 di stampa e di progettare la costituzione di amministrazioni di dipartimento e di comune; conclude con la notizia dell'abdicazione di Carlo X e del Delfino.\nIl problema della Costituzione - che se mantenuta com'\u00e8 significa di fatto la continuit\u00e0 fra vecchio e nuovo regime - continua a dividere i deputati. Per Louis B\u00e9rard occorre \u00abfinirla con la vecchia dinastia, crearne una nuova, stabilendo le condizioni costituzionali alle quali essa dovrebbe la propria esistenza\u00bb. Propone un progetto per il quale \u00abun patto solenne unisca il popolo francese al suo monarca; questo patto \u00e8 ora stato spezzato. I diritti che aveva fatto nascere non esistono pi\u00f9. Chi ha violato il contratto non pu\u00f2 reclamarne l'esecuzione\u00bb. Propone di porre alla testa dello Stato il duca d'Orl\u00e9ans perch\u00e9 egli \u00e8 \u00abamico delle istituzioni costituzionali\u00bb ma desidera \u00abstabilire le condizioni alle quali otterr\u00e0 il potere\u00bb. Propone ancora di definire la responsabilit\u00e0 dei ministri e dei funzionari, lo statuto legale dei militari, la rielezione dei deputati nominati a funzioni pubbliche, l'eguaglianza dei culti, il divieto delle truppe straniere di far parte dell'esercito nazionale, l'abolizione della nobilt\u00e0, il potere legislativo delle camere, l'abbassamento dell'et\u00e0 e del censo elettorale, la riconsiderazione delle nomine dei Pari. La maggior parte di queste riforme presuppongono una revisione della Costituzione.\nLa revisione della Costituzione del 1814.\nSono fondamentalmente due le concezioni costituzionali in opposizione:\nNella mattina del 4 agosto, il Consiglio dei ministri esamina le proposte di B\u00e9rard: Luigi Filippo incarica de Broglie e Guizot di preparare una revisione della Costituzione. Intanto, anche i repubblicani presentano a Guizot le loro proposte: essi chiedono una Costituzione sostanzialmente repubblicana, pur mantenendo la forma istituzionale monarchica, la dichiarazione dei diritti, la ratifica della Costituzione fatta direttamente dagli elettori, lo scioglimento dell'attuale Camera e nuove elezioni, e la guerra per la riconquista della frontiera del Reno, perduta alla caduta di Napoleone. Il 6 agosto il progetto di revisione di Guizot e de Broglie \u00e8 pronto.\nAlla Camera dei deputati, dalla mattina del 6 agosto fino all'8, si dibatte la proposta di B\u00e9rard, mentre i repubblicani manifestano davanti al Palais Bourbon e contestano, in particolare, il diritto all'ereditariet\u00e0 della funzione di Pari, previsto dall'art. 27 della Carta del 1814, e Luigi Filippo \u00e8 d'accordo con loro.\nIl progetto adottato dai deputati inizia sottolineando l'avvenuta violazione della Costituzione da parte di Carlo X e la partenza, sua e della famiglia, dalla Francia - senza far parola dell'abdicazione - dichiarando pertanto vacante il trono in fatto e in diritto. Il preambolo della Carta del 1814 \u00e8 abrogato, in quanto crea un vulnus alla dignit\u00e0 nazionale, perch\u00e9 \"concede\" ai Francesi dei diritti che in realt\u00e0 appartengono loro naturalmente. Seguono ampie modifiche. La conclusione del testo mette in evidenza il carattere contrattuale, a natura sinallagmatica, della nuova Costituzione, a differenza della precedente, che era una unilaterale concessione del re.\nAlle 7 di sera, dopo aver notificato il loro voto alla Camera dei Pari, i deputati si recano al Palais-Royal dove Luigi Filippo, circondato dalla sua famiglia, ascolta con emozione la lettura della sua proclamazione, approvata dalla Camera, che egli giudica \u00abconforme ai principi politici professati in tutta la mia vita\u00bb e, affermato il suo amor di patria, con le lacrime agli occhi accetta il regno, suscitando un'ovazione fra i deputati.\nAl Palazzo del Lussemburgo i Pari devono prendere atto di essere stati esclusi dal corso degli avvenimenti: Chateaubriand, in un discorso vibrante di retorica, si pronuncia in favore di Enrico V e contro il duca d'Orl\u00e9ans, ma denuncia anche gli errori di Carlo X e giustifica l'insurrezione di Parigi:\nPoi, abbandona la Camera aristocratica:\nTuttavia, con 89 voti contro 25 - erano assenti 194 Pari - la Camera alta conferma la dichiarazione dei deputati.\nLa intronizzazione di Luigi Filippo.\nLe modalit\u00e0 della cerimonia dell'intronizzazione del nuovo re sono fissate domenica 8 agosto:\nLa cerimonia si svolge il 9 agosto 1830 al Palais Bourbon, nella sala provvisoria - essendo in corso i lavori di ristrutturazione nell'emiciclo - delle deliberazioni della Camera dei deputati, pavesata di bandiere tricolori. Tre sgabelli sono posti davanti al trono, al cui fianco, su dei cuscini, sono i quattro simboli della maest\u00e0: la corona, lo scettro, il gladio e la mano della giustizia. Nell'emiciclo, a destra, sono una novantina di Pari, al posto dei deputati legittimisti che hanno disertato la cerimonia, mentre al centro e a sinistra stanno i deputati. Nessuno dei diplomatici accreditati a Parigi \u00e8 nelle tribune loro riservate.\nAlle due del pomeriggio Luigi Filippo, affiancato dai due figli maggiori, il duca de Chartres e il duca de Nemours, appare fra le acclamazioni. Tutti e tre sono in uniforme, con la sola decorazione del gran cordone della Legion d'onore. Il duca d'Orl\u00e9ans saluta l'assemblea e prende posto sullo sgabello centrale, davanti al trono, coprendosi il capo secondo l'antico rito medievale, mentre i due figli si seggono sui due laterali. Il presidente della Camera, Casimir P\u00e9rier, d\u00e0 lettura della dichiarazione del 7 agosto e subito dopo il presidente della Camera dei Pari, il barone Pasquier, porta l'atto di adesione della Camera alta. Luigi Filippo dichiara a questo punto di accettare senza restrizioni n\u00e9 riserve \u00able clausole e gli impegni [...] e il titolo di re dei Francesi\u00bb e di essere pronto a giurare di osservarli. Il guardasigilli, Dupont de l'Eure gli presenta la formula di giuramento, ispirata a quella del 1791, che Luigi Filippo, scoprendosi il capo e alzando la mano destra, pronuncia ad alta voce:\nL'assemblea acclama il nuovo re mentre quattro marescialli dell'Impero gli presentano gli attributi della maest\u00e0: Macdonald la corona, Oudinot lo scettro, Mortier il gladio e Molitor la mano della giustizia. Salito al trono, Luigi Filippo pronuncia un breve discorso prima di rientrare al Palais-Royal in compagnia dei figli, senza scorta e distribuendo strette di mano alla folla. \nNaturalmente, pur avendo suscitato l'entusiasmo dei sostenitori del nuovo regime, la cerimonia fu oggetto degli inevitabili sarcasmi dei suoi avversari, i legittimisti. Ma storicamente, essa segn\u00f2 il punto di partenza ufficiale della monarchia di Luglio.\nIn una dozzina di giorni, l'insurrezione popolare era stata dirottata a profitto dall'Orl\u00e9ans, grazie alle iniziative di Thiers, di Laffitte e dei loro amici, con la benedizione di La Fayette. \nIl cosiddetto \"popolo\", interamente parigino, fu il protagonista dell'insurrezione contro i Borboni, ma non la fece per stabilire una repubblica, e di questo era ben consapevole la minoranza di attivisti che la provocarono: la popolazione parigina si sollev\u00f2 contro il partito \"ultra\" che Carlo X e il ministero Polignac avevano cercato di imporre al governo. La borghesia urbana e il vecchio notabilato imperiale, favorevoli al movimento insurrezionale, cercarono, attraverso di esso, di riprendere quel potere che essi pensavano fosse loro stato confiscato dalla Restaurazione a profitto dell'aristocrazia parassitaria e reazionaria.\nIl nuovo regime, frutto di un compromesso, scontent\u00f2 tanto i repubblicani - che rimproveravano la mancanza di una ratifica popolare - che i legittimisti - i quali non videro in esso che un'usurpazione. Ma in fondo la Monarchia di Luglio fu in sintonia con lo stato dell'opinione corrente. Nel suo complesso, la monarchia di Luigi Filippo, laica e borghese, rispose alle aspirazioni della parte politicamente pi\u00f9 cosciente del Paese."}
{"id": "1275525", "revid": "767487", "url": "https://it.wikipedia.org/wiki?curid=1275525", "title": "Weitendorf (Wildon)", "text": "Weitendorf \u00e8 una frazione di 1 542 abitanti del comune austriaco di Wildon, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Wildon assieme alla localit\u00e0 di Sukdull, gi\u00e0 frazione del comune di Stocking (soppresso a sua volta)."}
{"id": "1275526", "revid": "110157", "url": "https://it.wikipedia.org/wiki?curid=1275526", "title": "Wildon", "text": "Wildon \u00e8 un comune austriaco di 5 218 abitanti nel distretto di Leibnitz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato la localit\u00e0 di Sukdull, gi\u00e0 frazione del comune soppresso di Stocking, e l'intero comune di Weitendorf, soppresso a sua volta."}
{"id": "1275527", "revid": "1543377", "url": "https://it.wikipedia.org/wiki?curid=1275527", "title": "Digestione anaerobica", "text": "Per digestione anaerobica si intende la degradazione della sostanza organica da parte di microrganismi in condizioni di anaerobiosi. Si tratta di un processo differente rispetto al compostaggio, che invece \u00e8 strettamente aerobico.\nDescrizione del processo.\nConvenzionalmente, in relazione al tipo di batteri utilizzati, esistono due differenti intervalli di temperatura in cui viene condotta la digestione anaerobica:\nIl tempo di residenza in un digestore varia in funzione della quantit\u00e0 di materiale da trattare, del tipo di materiale e dalla temperatura di esercizio. Altro parametro particolarmente importante \u00e8 il valore di pH. Nel caso della digestione condotta con batteri mesofili il tempo di residenza \u00e8 compreso tra i 15 e i 30 giorni. Nel caso della digestione UASB con batteri mesofili, che permette il trattamento delle acque reflue, i tempi di residenza differiscono in relazione alla parte liquida e a quella solida, con i primi che rispettivamente rientrano nell'arco di un giorno mentre i secondi non superano i 90 giorni. Nel caso di un processo con batteri termofili le temperature pi\u00f9 elevate permettono di velocizzare la digestione, richiedendo solamente due settimane per giungere a completamento. Di contro la digestione termofila ha un costo maggiore, richiede pi\u00f9 energia ed \u00e8 pi\u00f9 critica dell'analogo processo mesofilo. Quest'ultimo \u00e8 quindi quello attualmente pi\u00f9 utilizzato.\nI digestori pi\u00f9 comuni sono quelli continui: possiedono dispositivi meccanici o idraulici atti a mescolare il materiale e a estrarne in continuazione gli eccessi per mantenere un volume ragionevolmente costante, durante l'aggiunta continua di materiale organico. L'altra tipologia di digestori \u00e8 quella discontinua \"batch\", impiantisticamente pi\u00f9 semplice ma che ha lo svantaggio di emettere odori e di possedere cicli di svuotamento problematici: una volta avvenuta l'alimentazione iniziale il reattore viene chiuso e sull'intera massa trattata non agisce alcun dispositivo di sorta per tutta la durata del processo.\nLa digestione del materiale organico biodegradabile implica l'uso di molte differenti specie di batteri occorrenti in natura, ognuna delle quali ha un ruolo differente in una differente fase del processo di digestione. Lo stretto controllo delle condizioni operative di un digestore \u00e8 essenziale per assicurare la crescita batterica e l'effettivo verificarsi del biochimismo necessario per il buon fine della digestione stessa.\nLa digestione anaerobica \u00e8 suddivisibile in quattro stadi:\nLa digestione anaerobica pu\u00f2 essere effettuata sia a \"umido\" che a \"secco\". La digestione a secco si riferisce a miscele di materiale con contenuto minimo in solidi del 30%, mentre la digestione a umido si riferisce a miscele con un minimo del 15% di contenuto in solidi.\nCondizioni operative.\nI processi di digestione possono avvenire in condizioni operative molto differenti, in base a:\nSottoprodotti della digestione anaerobica.\nI principali sottoprodotti della digestione anaerobica sono essenzialmente tre: il biogas, un digestato \"acidogenico\" e un digestato \"metanogenico\".\nIl biogas \u00e8 una miscela gassosa composta prevalentemente da metano e anidride carbonica, ma contenente anche una piccola quantit\u00e0 di idrogeno e occasionalmente tracce di acido solfidrico. Il biogas pu\u00f2 essere bruciato per produrre elettricit\u00e0, solitamente tramite motore a scoppio o microturbina. Il gas \u00e8 spesso utilizzato anche per la cogenerazione, generando energia elettrica e sfruttando il calore per riscaldare gli stessi digestori o effettuare il teleriscaldamento. L'energia elettrica prodotta dalla digestione anaerobica viene considerata una forma di energia verde. Dato che il gas non viene rilasciato direttamente nell'atmosfera e l'anidride carbonica deriva da fonte organica caratterizzata da breve ciclo del carbonio, il biogas con la sua combustione non contribuisce all'aumento delle concentrazioni atmosferiche di CO2 e grazie a ci\u00f2 viene considerato una fonte energetica a basso impatto ambientale. La produzione di biogas non avviene in modo costante, durante il processo della digestione anaerobica; il livello massimo viene raggiunto durante la fase centrale del processo. Nelle prime fasi della digestione la produzione di biogas \u00e8 minore, perch\u00e9 i batteri non si sono ancora riprodotti abbastanza. Verso le fasi finali, resta solamente il materiali pi\u00f9 difficilmente digeribile, con una conseguente diminuzione della quantit\u00e0 di biogas prodotto.\nIl digestato acidogenico \u00e8 un materiale organico stabile composto prevalentemente da lignina e cellulosa, ma anche da una variet\u00e0 di componenti minerali e da una matrice di cellule batteriche morte; possono essere presenti anche alcune materie plastiche. Questo digestato somiglia al compost domestico e pu\u00f2 essere utilizzato quale suo succedaneo o per produrre materiale da costruzione derivato da fibre di legno.\nIl digestato pu\u00f2 contenere Salmonella e/o spore di Clostridium del Tetano, pertanto il suo uso in agricoltura \u00e8 fortemente controverso.\nIl digestato metanogenico \u00e8 il terzo sottoprodotto della digestione anaerobica e, in relazione alla qualit\u00e0 del materiale sottoposto a digestione, pu\u00f2 rappresentare un fertilizzante eccellente e ricco di nutrienti. Se il materiale digerito contiene basse quantit\u00e0 di sostanze tossiche quali i metalli pesanti o composti organici di sintesi quali i fitofarmaci o i bifenili policlorurati, la digestione \u00e8 in grado di concentrare significativamente tali sostanze nella fase liquida. In questi casi sono necessari ulteriori trattamenti appropriati. In casi estremi, e in particolare riguardo alle acque degli scarichi industriali, i costi di abbattimento dei tossici e i rischi ambientali possono superare il vantaggio nel produrre biogas.\nGli impianti di digestione sfruttano convenientemente processi ausiliari per il trattamento e la gestione di tutti i sottoprodotti. Dal biogas viene eliminata l'umidit\u00e0 e talvolta il gas viene anche pretrattato, prima della sua conservazione e utilizzo. La miscela liquida fangosa viene risolta nelle componenti solida e liquida utilizzando comunemente la filtrazione.\nDigestione della frazione umida dei RSU.\nLa digestione anaerobica permette una valorizzazione della frazione umida dei rifiuti solidi urbani, da trattare assieme ai reflui zootecnici (che possono anche essere trattati da soli) presso le aziende agricole.\n\u00c8 possibile ottenere biogas utilizzabile per produrre energia elettrica e termica e sequestrare buona parte dell'azoto contenuto nel digestato, utilizzabile per produrre concimi chimici facilmente trasportabili a basso costo. Separando la parte solida del digestato, da utilizzare come fertilizzante organico nel comprensorio (riducendo i consumi di prodotti chimici), e distribuendo il rimanente (liquido), a basso contenuto di azoto, sui terreni limitrofi, si pu\u00f2 risolvere il grave problema degli eccessi di azoto nelle aziende zootecniche (problema attualissimo per la difficolt\u00e0 di attuare la direttiva nitrati), e anche ridurre fortemente gli odori fastidiosi, con costi molto ridotti o negativi.\nStruttura degli impianti.\nUn impianto di digestione anaerobica dei rifiuti \u00e8 caratterizzato da tre sezioni principali:\nSezione di ricezione e pretrattamento.\nIl rifiuto va inizialmente stoccato, in attesa di trattamento, in fossa o in piazzale (in base alla natura del rifiuto). La presenza di un certo quantitativo di rifiuti garantisce la continuit\u00e0 del processo di digestione anaerobica anche nel caso di occasionale interruzione nel flusso di ingresso dei rifiuti.\nIl pretrattamento prevede innanzitutto la rottura, tramite appositi mulini, dei contenitori usati per la raccolta e il conferimento dei rifiuti. \nSeguono operazioni di preparazione, quali l'eliminazione della frazione non degradabile (metalli, inerti, plastiche) e l'omogeneizzazione della granulometria, con eventuale triturazione nel caso la pezzatura iniziale risulti eccessiva.\nSezione di preparazione del substrato, digestione anaerobica, produzione di energia.\nLa preparazione del substrato consiste nell'ottenimento delle caratteristiche fisico-chimiche ottimali per l'immissione nel digestore. \nLa regolazione del contenuto di umidit\u00e0, viene effettuata tramite agitatori e miscelatori; pu\u00f2 essere eseguita anche un'eventuale diluizione con fanghi e acqua, in base al contenuto dei solidi previsto per il processo (umido, semi-secco, secco).\nLa regolazione della temperatura pu\u00f2 essere operata all'esterno o all'interno del digestore, in base al regime termico previsto per l'impianto. Nei reattori mesofili la durata del processo (tempo di residenza) \u00e8 di 14-30 giorni; nei termofili il tempo \u00e8 circa 14-16 giorni.\nLa digestione avviene in reattori, alimentati in continuo o in batch, dotati di sistemi di captazione del biogas.\nIl materiale deve essere miscelato, al fine di favorire il contatto tra batteri e substrato, evitando la presenza di zone morte, di omogeneizzare la temperatura e il rilascio del biogas e di evitare la sedimentazione del fango e la formazione di pellicole superficiali.\nAlcune tecnologie di miscelazione diffuse sono:\nIl biogas ottenuto nel processo pu\u00f2 essere utilizzato per la produzione di energia termica, tramite combustione in caldaia, oppure anche per la produzione di energia elettrica, attraverso gruppi di cogenerazione.\nA prescindere dall'utilizzo, va sottoposto a depurazione:\nParte dell'energia prodotta pu\u00f2 essere utilizzata per il fabbisogno energetico dell'impianto stesso e l'eventuale energia rimanente pu\u00f2 essere venduta sotto forma di combustibile o energia elettrica.\nSezione di disidratazione, biossidazione accelerata, post-maturazione, raffinazione, stoccaggio prodotti e scarti.\nIl materiale in uscita dal digestore \u00e8 un fango liquido (Frazione Solida: 5-25%) che non \u00e8 completamente stabilizzato (la materia organica non \u00e8 completamente degradata). Deve essere sottoposto a stabilizzazione aerobica, e per questo deve essere disidratato (serve una FS del 45% circa) mediante tecnologie quali pressa a vite, nastropressa, centrifuga.\nLa frazione liquida pu\u00f2 essere sottoposta a trattamento di depurazione, o essere ricircolata nel processo di digestione.\nLa stabilizzazione del fango pressato avviene attraverso i due stadi di biossidazione accelerata e post-maturazione.\nIl materiale cos\u00ec biostabilizzato pu\u00f2 essere ulteriormente raffinato ad esempio per l'utilizzo in agricoltura (vengono rimossi eventuali inerti, metalli..) e appositamente stoccato."}
{"id": "1275528", "revid": "226458", "url": "https://it.wikipedia.org/wiki?curid=1275528", "title": "Wolfsberg im Schwarzautal", "text": "Wolfsberg im Schwarzautal \u00e8 una frazione di 799 abitanti del comune austriaco di Schwarzautal, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Breitenfeld am Tannenriegel, Hainsdorf im Schwarzautal, Mitterlabill e Schwarzau im Schwarzautal per costituire il nuovo comune mercato (\"Marktgemeinde\"), del quale Wolfsberg im Schwarzautal \u00e8 il capoluogo."}
{"id": "1275529", "revid": "1869172", "url": "https://it.wikipedia.org/wiki?curid=1275529", "title": "Sierra Nevada de Santa Marta", "text": "La Sierra Nevada de Santa Marta \u00e8 un massiccio montuoso (grande come il Veneto), della Colombia settentrionale. (17.000 chilometri quadrati).\nIl territorio della Sierra Nevada \u00e8 un parco naturale colombiano ed \u00e8 distribuito tra i dipartimenti di Magdalena, Cesar, e La Guajira.\nLa montagna pi\u00f9 alta della Sierra Nevada \u00e8 il Pico Crist\u00f3bal Col\u00f3n, di 5.575 m s.l.m., subito seguita dal Pico Sim\u00f3n Bol\u00edvar, di 5.574 m s.l.m., proprio appena un metro di meno.\nIl massiccio \u00e8 il pi\u00f9 alto del mondo vicino al mare. (Solo 42\u00a0km in linea d'aria)\nAll'interno della Sierra Nevada vivono 4 popoli indigeni: I Kogui, gli Arzario, i Wiwa e gli Ika o Aruhakos.\nSu queste montagne si trovano le sorgenti di vari fiumi, fra i quali il Rancheria."}
{"id": "1275530", "revid": "125791282", "url": "https://it.wikipedia.org/wiki?curid=1275530", "title": "Nicola Silvaggi", "text": "\u00c8 stato il direttore tecnico della Federazione Italiana di Atletica Leggera (FIDAL) dal gennaio 2005 fino a Dicembre 2008.\nDopo l'esperienza da ct \u00e8 tornato ad Ascoli Piceno dove continua il lavoro di campo in prospettiva di un centro di eccellenza nazionale per lanci e salti in estensione.\n\u00c8 docente di teoria, tecnica e didattica degli sport individuali e di squadra presso l'universit\u00e0 telematica San Raffaele di Roma."}
{"id": "1275531", "revid": "167080", "url": "https://it.wikipedia.org/wiki?curid=1275531", "title": "Naukratis", "text": ""}
{"id": "1275532", "revid": "1782831", "url": "https://it.wikipedia.org/wiki?curid=1275532", "title": "Terrorcons", "text": "Questi robot fanno parte dell'universo immaginario dei Transformers.\nGeneration 1.\nI Terrorcons sono un gruppo Decepticon, che si trasformano in bestie mitologiche. Sono composti da:\nLa loro unione d\u00e0 vita ad Abominus, il quale possiede un enorme forza distruttiva ed \u00e8 il diretto avversario di Computron, unione dei 5 Tecnobots, il quale possiede un'acuta intelligenza.\nTransformers Energon.\nNella serie Energon sono stati costruiti da Scorponok per Alfa Q (a forma di animale) e vengono utilizzati anche da Megatron.\nUsati per rubare l'energon possono \"fiutarlo\".Come tutti i transformers si trasformano in robot. Quando hanno rubato l'energon, lo caricono in piccole stelle presenti sulla schiena. Hanno tre forme. \nForma uccello.\nQuesto tipo di robot ha la forma di un rapace.\nPoche volte questi robot prelevano l'energon direttamente, infatti, oltre a questo raro compito, servono come fanteria aerea, e per sganciare la forma lupo che ruba l'energon. Tutti i terrorcons non possono toccare il superenergon.\nForma d'attacco.\nHa le sembianze di un giaguaro, e viene sganciato dalla forma uccello.\nForma d'attacco massiccio.\n\u00c8 pi\u00f9 grande delle altre.\nHa forma di tirannosaurus rex ,attaccano obiettivi massicci come astronavi.\nTransformers Prime.\nIn questa serie non sono altro che Transformers tornati in vita grazie al sangue dell'Unicron, l'energon oscuro, e che sono praticamente zombie e, dapprima divengono l'arma pi\u00f9 potente di Megatron, che rid\u00e0 vita ai soldati caduti, dapprima sulla Terra, e poi su Cybertron, per rafforzare l'esercito dei Decepticon, un esercito infrenabile, ma fallendo e rischiando di spegnersi. \nIn \"Predacon Rising\" ,Unicron crea un esercito di Predacon-zombie (o Zombicon) per distruggere Primus e, quindi Cybertron. Gli Zombicon riescono si disintegramo non appena Unicron viene imprigionato nel contenitore, dove prima vi risiedeva l'Allspark, e lasciando il corpo di Megatron, poco prima che arrivassero al nucleo di Cybertron. "}
{"id": "1275533", "revid": "1428919", "url": "https://it.wikipedia.org/wiki?curid=1275533", "title": "Eisenerz", "text": "Eisenerz \u00e8 un comune austriaco di 4 329 abitanti nel distretto di Leoben, in Stiria; ha lo status di citt\u00e0 (\"Stadt\") e in passato era chiamato Innerberg.\nGeografia fisica.\nAntica citt\u00e0 mineraria, si trova nella valle di Erzbach, dominata a est dal Pfaffenstein, a ovest dal Kaiserschild, e a sud dall'Erzberg (Alpi dell'Eisenerz).\nStoria.\nDurante la seconda guerra mondiale venne qui allestito un sottocampo del campo di concentramento di Mauthausen che forniva manodopera alla locale industria del ferro.\nMonumenti e luoghi d'interesse.\nHa un interessante esempio di chiesa medievale fortificata, un edificio gotico fatto erigere da Rodolfo d'Asburgo nel XIII secolo e ricostruito nel XVI secolo."}
{"id": "1275537", "revid": "110157", "url": "https://it.wikipedia.org/wiki?curid=1275537", "title": "Gai (Trofaiach)", "text": "Gai \u00e8 una frazione di 1.783 abitanti di Trofaiach, citt\u00e0 della Stiria (Austria). Fino al 1\u00ba gennaio 2013 ha costituito un comune autonomo."}
{"id": "1275539", "revid": "773636", "url": "https://it.wikipedia.org/wiki?curid=1275539", "title": "Santuario di Santa Verdiana", "text": "Il santuario di Santa Verdiana \u00e8 un luogo di culto cattolico che si trova a Castelfiorentino, in provincia di Firenze, nel territorio dell'Arcidiocesi di Firenze.\nSorto sopra il romitorio dove santa Verdiana trascorse gli ultimi suoi anni di vita, \u00e8 l'edificio ecclesiastico principale del centro urbano.\nSi tratta di uno dei pochissimi esempi di stile barocco presenti in Valdelsa.\nStoria e descrizione.\nSorto all'inizio del XVIII secolo, \u00e8 uno degli esempi pi\u00f9 felici di armonica integrazione delle arti.\nMostra una facciata barocca disegnata da Bernardo Fallani (1771), adorna di statue di Ignazio Miert (1810) e preceduta da un portico (1778).\nIl campanile \u00e8 del 1805.\nL'interno, a pianta basilicale con tre navate suddivise da pilastri, fu progettato da Giovan Battista Foggini: nella volta a botte centrale, affreschi di Alessandro Gherardini (1708) e nella cupola della tribuna dipinti di Matteo Bonechi (1716 \u2013 1718). Le cupolette nelle navate minori furono affrescate nel 1716 da Agostino Veracini, insieme ad altri pittori, con \"Storie di Santa Verdiana\". Dalla navata mediana si scende a una cella sotterranea dove, secondo la tradizione, Santa Verdiana trascorse in ritiro trentaquattro anni.\nDa segnalare un bel dipinto di Jacopo Chimenti detto l'Empoli, sul quale mise mano pi\u00f9 tardi anche Alessandro Gherardini, con \"La Vergine assunta tra i santi Antonio abate e Verdiana\", del 1600. La tela \"La benedizione di santa Verdiana\" \u00e8 di Giovan Battista Guidoni."}
{"id": "1275540", "revid": "110157", "url": "https://it.wikipedia.org/wiki?curid=1275540", "title": "Hafning bei Trofaiach", "text": "Hafning bei Trofaiach \u00e8 una frazione di 1.673 abitanti di Trofaiach, citt\u00e0 della Stiria (Austria). Fino al 1\u00ba gennaio 2013 ha costituito un comune autonomo."}
{"id": "1275542", "revid": "125298547", "url": "https://it.wikipedia.org/wiki?curid=1275542", "title": "Reflui zootecnici", "text": "I reflui zootecnici o effluenti zootecnici sono l'insieme dei rifiuti prodotti da un allevamento di animali domestici e composti dalle deiezioni solide e liquide (feci e urina), da eventuali materiali solidi di origine vegetale usati come lettimi, da acqua di bevanda e di lavaggio, da resti di alimenti non utilizzati.\nImportanza ecologica.\nNei regimi agro-zootecnici tradizionali, caratterizzati da un carico di bestiame di entit\u00e0 contenuto, in rapporto alla superficie agraria utilizzata, i reflui zootecnici, generalmente rappresentati dal letame, erano smaltiti in modo sostenibile con l'utilizzo agronomico sotto forma di fertilizzante e contribuivano alla conservazione della fertilit\u00e0 chimica e fisico-meccanica del suolo agrario. Per questo motivo l'effluente zootecnico, nella fattispecie, il letame, si identificava in un bene economico di produzione, soggetto generalmente a reimpiego all'interno della stessa azienda o alla vendita come sottoprodotto e, quindi, dotato di un valore intrinseco come succedaneo dei fertilizzanti ordinari.\nNei regimi agro-zootecnici intensivi e, a maggior ragione, negli allevamenti senza terra, il carico di bestiame \u00e8 eccessivo e la quantit\u00e0 di reflui prodotti supera la capacit\u00e0 di smaltimento del suolo, assumendo perci\u00f2 la connotazione di agente inquinante. L'azione inquinante si deve all'elevato tenore in azoto e in sostanza organica biodegradabile e si manifesta con il passaggio dei reflui nelle acque superficiali, attraverso lo scarico diretto o il dilavamento nella falda freatica. L'inquinamento delle acque superficiali da reflui zootecnici \u00e8 causa di eutrofizzazione e riduzione del tenore di ossigeno nell'acqua. A questi si deve aggiungere l'eventuale rischio igienico-sanitario associato al possibile incremento di nitrati e di microrganismi patogeni qualora le acque siano destinate ad usi potabili.\nLa gestione dei reflui nei regimi intensivi apre perci\u00f2 problematiche di tipo ecologico e igienico ed \u00e8 perci\u00f2 oggetto di regolamentazione legislativa. In Italia l'utilizzo agronomico dei reflui zootecnici era regolamentato dal Decreto legislativo n. 152 dell'11 maggio 1999. Il comma 1 dell'art. 2 del D.Lgs. definisce come:\nOggi \u00e8 invece regolamentato dal D.Lgs. 152/2006.\nClassificazione.\nIn relazione alla specie allevata e alla tecnica di allevamento, i reflui zootecnici si differenziano sia nella loro composizione sia nella loro carica inquinante e, in definitiva, nelle tecniche di gestione e smaltimento. Una distinzione fondamentale consiste nella \"palabilit\u00e0\", termine tecnico che esprime la suscettibilit\u00e0 del refluo ad essere trattato come materiale solido o fluido:"}
{"id": "1275545", "revid": "68569", "url": "https://it.wikipedia.org/wiki?curid=1275545", "title": "Netscape Plugin Application Programming Interface", "text": ""}
{"id": "1275546", "revid": "1776051", "url": "https://it.wikipedia.org/wiki?curid=1275546", "title": "Hieflau", "text": "Hieflau \u00e8 una frazione di 730 abitanti del comune austriaco di Landl, nel distretto di Liezen (Stiria). Gi\u00e0 comune autonomo del distretto di Leoben, il 1\u00ba gennaio 2015 \u00e8 stato aggregato a Landl assieme agli altri comuni soppressi di Gams bei Hieflau e Palfau."}
{"id": "1275548", "revid": "110157", "url": "https://it.wikipedia.org/wiki?curid=1275548", "title": "Kalwang", "text": "Kalwang \u00e8 un comune austriaco di 1 030 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275549", "revid": "110157", "url": "https://it.wikipedia.org/wiki?curid=1275549", "title": "Chiesa di San Francesco (Castelfiorentino)", "text": "La chiesa di San Francesco \u00e8 un luogo di culto cattolico che si trova a Castelfiorentino, in provincia di Firenze, diocesi della medesima citt\u00e0.\nSita nella parte bassa dell'abitato di Castelfiorentino, si tratta di uno dei pochi esempi di stile gotico presenti in Valdelsa, anche se come si pu\u00f2 facilmente vedere \u00e8 ben presente e predominante il modello romanico rappresentato dalla pieve di San Giovanni Evangelista a Monterappoli, nel comune di Empoli.\nStoria.\nL'origine del \"luogo\" francescano di Castelfiorentino \u00e8 collegata alla tradizione di una presenza di san Francesco in Valdelsa nel 1217; ma il primo documento che ricorda il convento \u00e8 del 1278.\nL'impianto della chiesa \u00e8 quello tipico a una vasta navata che si allarga nella parte terminale per ospitare un coro affiancato simmetricamente da due cappelle pi\u00f9 piccole, con volte a crociera.\nDescrizione.\nNonostante la concezione spaziale complessiva sia quella del linguaggio gotico, l'edificio presenta ancora elementi romanici valdelsani. Si tratta di motivi strutturali, come l'impiego del laterizio, e formali, come la finestrella cruciforme, il portale risaltato rispetto al prospetto della facciata e le ghiere decorate degli archi: il prototipo della romanica pieve di San Giovanni Evangelista a Monterappoli, modello anche per la pieve dei Santi Ippolito e Biagio, nonch\u00e9 per la collegiata dei Santi Lorenzo e Leonardo, era ancora ben radicato nei modi di operare delle maestranze valdelsane del XIII secolo.\nL'esterno della zona absidale presenta maggiori influssi gotici. Anche la facciata originariamente era pi\u00f9 \"gotica\" rispetto a come la vediamo oggi: al posto dell'occhio sovrastante il portone di ingresso si intravede la sagoma di una finestra archiacuta oggi tamponata.\nSempre in facciata ammiriamo numerosi stemmi in maiolica o in pietra serena di alcune personalit\u00e0 che hanno ricevuto sepoltura all'interno della chiesa e che appartenevano alle famiglie pi\u00f9 importanti di Castelfiorentino quali gli Attavanti, i Becci, i Benvenuti, gli Alberini.\nA conclusione del recente restauro che ha interessato per alcuni anni tutto il complesso ecclesiastico in oggetto, la \"Madonna col Bambino\" di Taddeo Gaddi \u00e8 stata tradotta dal Museo di Santa Verdiana alla chiesa di San Francesco, sua ubicazione originaria.\nAl suo interno opere di Cenni di Francesco, Giovanni del Biondo e altri affreschi di scuola fiorentina del XV secolo. Agostino Veracini e Pietro Anderlini decorarono la cupola e la volta del coro nel XVIII secolo.\nL'organo a canne \u00e8 l\"opus 121\" di Giosu\u00e8 Agati, che lo costru\u00ec nel 1821. Integro nelle sue caratteristiche foniche originarie, dispone di 13 registri per un totale di 601 canne."}
{"id": "1275550", "revid": "2014155", "url": "https://it.wikipedia.org/wiki?curid=1275550", "title": "Alessandro Leopoldo d'Asburgo-Lorena", "text": "Biografia.\nDopo l'ascesa al trono imperiale del padre, a 18 anni venne nominato reggente Palatino di Ungheria. Dapprima moderato e tollerante come il padre, dopo la scoperta della cosiddetta \"congiura giacobina\" attu\u00f2 una politica pi\u00f9 reazionaria e pene severe per gli insorti.\nMor\u00ec tragicamente all'et\u00e0 di soli 23 anni al castello di Laxenburg, bruciato vivo in un incidente durante una festa con fuochi d'artificio in onore della cugina e cognata Maria Teresa di Borbone-Napoli. Il suo posto come Conte Palatino di Ungheria fu preso dall'altro fratello Giuseppe Antonio Giovanni d'Asburgo-Lorena. \u00c8 sepolto nella Cripta Imperiale di Vienna."}
{"id": "1275552", "revid": "110157", "url": "https://it.wikipedia.org/wiki?curid=1275552", "title": "Kammern im Liesingtal", "text": "Kammern im Liesingtal \u00e8 un comune austriaco di 1 620 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275555", "revid": "110157", "url": "https://it.wikipedia.org/wiki?curid=1275555", "title": "Kraubath an der Mur", "text": "Kraubath an der Mur \u00e8 un comune austriaco di 1 263 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275556", "revid": "121704874", "url": "https://it.wikipedia.org/wiki?curid=1275556", "title": "Leoben", "text": "Leoben \u00e8 un comune austriaco di 24 680 abitanti nell'omonimo distretto (del quale \u00e8 capoluogo e centro maggiore), in Stiria; ha lo statuto di citt\u00e0 capoluogo di distretto (\"Bezirkshauptstadt\") ed \u00e8 la seconda citt\u00e0 stiriana per popolazione dopo Graz.\nGeografia fisica.\nLeoben \u00e8 situata nella parte settenttrionale della Stiria, nella valle del fiume Mura; la citt\u00e0 antica si trova in un'ansa del Mura sotto l'imboccatura di Vordernberger Bach. A settentrione della citt\u00e0 \u00e8 situato il monte Hochschwab; a oriente sorgono le Alpi dell'Eisenerz.\nStoria.\nLeoben viene menzionata la prima volta nel 904 con il nome di \"Liupina\". Quindi nel 1173 si menziona la localit\u00e0 come \"Forum Liuben,\" attorno al quale si sviluppa l'area chiamata oggi Jakobskirche; nel 1314 l'attuale Leoben appare gi\u00e0 come area per il commercio del ferro, e durante il regno di Ottocaro II di Boemia venne elevata a citt\u00e0.\nDal 1786 al 1800 fu sede vescovile.\nNel 1797 francesi e austriaci vi firmarono la Pace condizionale di Leoben. Nel 1805 i francesi occuparono la citt\u00e0. Nel XX secolo incominci\u00f2 il lento sviluppo di Leoben, che si trasform\u00f2 in uno dei pi\u00f9 importanti centri commerciali ed economici dell'Austria.\nEconomia.\nLeoben \u00e8 un centro industriale e anche sede d'un\"'ex\" zona mineraria.\nA Leoben si trova una delle pi\u00f9 prestigiose sedi universitarie austriache, specializzata in studi correlati alla geologia delle montagne e nelle ricerche sull'industria mineraria: la Montanuniversit\u00e4t Leoben.\nIl comune \u00e8 sede della birreria G\u00f6ss, dove viene prodotta la G\u00f6sser.\nSport.\nCalcio a 5.\nIl Club Leoben 06 \u00e8 la societ\u00e0 di calcio a 5 con sede in citt\u00e0; milita nella Murexin Futsal Bundesliga."}
{"id": "1275557", "revid": "110157", "url": "https://it.wikipedia.org/wiki?curid=1275557", "title": "Mautern in Steiermark", "text": "Mautern in Steiermark \u00e8 un comune austriaco di 1 787 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275558", "revid": "1776051", "url": "https://it.wikipedia.org/wiki?curid=1275558", "title": "Psi (software)", "text": "Psi \u00e8 un client di instant messaging distribuito mediante licenza GPL, basato sul protocollo XMPP. Essendo realizzato con le librerie Qt pu\u00f2 essere eseguito sotto Linux, Microsoft Windows e macOS. Sono disponibili pacchetti precompilati di tipo RPM o deb per la maggior parte delle distribuzioni Linux, cos\u00ec come binari per Windows e Mac OS X.\nL'obiettivo degli sviluppatori di Psi \u00e8 creare un client completo per XMPP che cerca di aderire in modo stringente ai draft XMPP e alle estensioni XMPP (XEP). Questo significa che nella maggior parte dei casi Psi non realizza servizi finch\u00e9 non sono ratificati come standard all'interno della comunit\u00e0 XMPP. Ci\u00f2 garantisce che Psi rimanga un client stabile, compatibile e con un comportamento predicibile e documentato, sia dal punto di vista degli sviluppatori che degli utenti.\nSiccome il protocollo XMPP permette di realizzare gateway verso altri servizi di rete, con supporto per molteplici server, grazie a PSI \u00e8 possibile collegarsi facilmente anche a Yahoo! Messenger, AIM, ICQ and .NET Messenger, sfruttando questi gateway."}
{"id": "1275559", "revid": "38120", "url": "https://it.wikipedia.org/wiki?curid=1275559", "title": "The prestige", "text": ""}
{"id": "1275561", "revid": "110157", "url": "https://it.wikipedia.org/wiki?curid=1275561", "title": "Niklasdorf", "text": "Niklasdorf \u00e8 un comune austriaco di 2 558 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275562", "revid": "773636", "url": "https://it.wikipedia.org/wiki?curid=1275562", "title": "Collegiata dei Santi Lorenzo e Leonardo", "text": "La collegiata dei Santi Lorenzo e Leonardo \u00e8 un luogo di culto cattolico che si trova a Castelfiorentino, in provincia di Firenze, nel territorio dell'Arcidiocesi di Firenze. Si affaccia sulla piazza centrale dell'abitato medievale dove si trova anche il Palazzo del Comune.\nStoria.\nL'edificio della collegiata, originariamente dedicata al solo San Leonardo, \u00e8 probabilmente uno dei pi\u00f9 antichi edifici realizzati in cotto della Valdelsa ma di esso non si hanno notizie antecedenti al 1219. In quell'anno risulta che fosse usato da consoli di Castelfiorentino e questo dimostra che l'edificio fosse usato anche come aula civica. Nel 1260 il rettore era un certo Giunta di Melliorato. Nel XIV secolo il patronato della chiesa spettava alla famiglia Attavanti i quali, nel 1326, fecero costruire la cappella di San Giovanni Battista. Il comune di Castelfiorentino aveva un certo potere sulla chiesa e nel 1308 fece eseguire una campana da Bencivenni Pisano. Il 10 agosto 1313 (giorno di San Lorenzo) gli abitanti di Castelfiorentino riuscirono a respingere un attacco lanciato dalle truppe dell'imperatore Arrigo VII e in memoria di questo evento venne aggiunto San Lorenzo come contitolare.\nFino al 1502 la chiesa rimase di propriet\u00e0 del comune ma in quell'anno venne acquistata dai canonici della pieve dei Santi Ippolito e Biagio che comunque gi\u00e0 godevano dei benefici degli altari; nello stesso anno vi trasferirono il titolo di collegiata. Nel 1573 la chiesa fu arricchita da un organo e nel 1598, davanti alla facciata, fu costruito il terrazzo a doppia rampa sotto al quale si trovava l'accesso alla \"Compagnia dei Fanciulli\" sorta nel 1513 su iniziativa del comune; il terrazzo fu costruito perch\u00e9 la piazza antistante era stata abbassata di livello. Nel 1599 la chiesa aveva sette altari e nel 1676 era ancora dotata dell'abside circolare.\nNel 1697 i canonici ebbero il permesso di ingrandire l'edificio mendiante l'incorporamento del chiasso allora esistente dietro il fabbricato della chiesa; i lavori si conclusero nel 1706 e nel 1711 vennero ulteriormente perfezionati.\nA cavallo tra il XIX e il XX secolo la chiesa venne restaurata: nel restauro del 1923 diretto dall'architetto Ezio Cerpi fu effettuato il ripristino delle linee romaniche. Durante la seconda guerra mondiale la chiesa subi dei danni, il pi\u00f9 ingente dei quali fu il crollo del tetto che venne ricostruito nel 1954.\nArchitettura e patrimonio artistico.\nEsterno.\nLa facciata mostra uno schema a capanna, incorniciata da forti lesene e con una bifora posta sopra al portale risaltato con uno stile modellato sul prototipo della Pieve di San Giovanni Evangelista a Monterappoli; presenta un paramento murario a mattoni graffiti. Al centro si apre il portale consistente in un arco estradossato di gusto pisano, decorato a zig-zag, poggiante su due capitelli in pietra e prolungantesi in due pilastri a fascio in mattoni; la lunetta affrescata poggia su un robusto architrave a sua volta sostenuto da due mensole convesse in arenaria.\nAl di sopra del portale si trova la bifora con arco a pieno centro e incorniciata da due liste orizzontali di pezzi di cotto. Tra il portale e il coronamento della facciata a denti di sega si trova una feritoia a croce.\nLe pareti laterali sono la zona dell'edificio in cui sono visibili le tracce della primitiva chiesa romanica. La zona compresa tra il coro intonacato e la cesura a met\u00e0 della muratura in mattoni per il suo partito decorativo \u00e8 ricollegabile all'architettura in cotto emiliano del XI-XII secolo. Le fiancate mostrano una partitura verticale scandita da lesene sottili che partono da uno zoccolo gradonato e finiscono al coronamento del prospetto realizzato con una serie di archetti pensili poggianti su mensoline scolpite e su un fregio in laterizio con mattoni disposti a dente di sega. Le grandi monofore qui presenti sono frutto di un intervento in epoca successiva. Nella fiancata settentrionale \u00e8 visibile il taglio di un arco in corrispondenza della porta in pietra serena. Il fianco meridionale \u00e8 pi\u00f9 ricco di elementi decorativi e da qui si poteva accedere all'interno della chiesa da un portale centinato, oggi tamponato, realizzato in cotto e arricchito da una ghiera a losanghe e lo stesso motivo si ritrova nella monofora alla sua sinistra. Tra queste due aperture si trova un croce decorata a spirali incise; sotto alla croce si trova un'apertura a occhio strombato a triplice incasso molto simile a quelli presenti nelle pievi di Monterappoli e di Sant'Appiano e nella chiesa di San Jacopo a San Gimignano.\nSul fianco destro si trova il campanile a torre a due ripiani e nella cui cella campanaria sono conservate tre campane. La cupola posta nella zona della tribuna \u00e8 stata progettata dall'architetto Bernardo Ciurini nel XVIII secolo.\nInterno.\nL'interno, completamente rimaneggiato nel Settecento e nell'Ottocento, custodisce una serie di otto ovali con \"Storie di Santa Verdiana\" di Giovan Camillo Sagrestani, autore anche di due tele rappresentanti \"Miracoli di Santa Verdiana\", attualmente nella sede della Misericordia, poste sugli altari laterali nel 1711.\nAll'altare maggiore si trova il \"Crocifisso\", opera del XIV secolo di Giovanni Pisano.\nNell'abside si trovano le tele di Annibale Gatti, che nell'Ottocento avevano sostituito i teleri seicenteschi in Santa Verdiana, rappresentanti le \"Esequie di Santa Verdiana\" (1870), \"Gloria di Santa Verdiana\" (1862) e \"Clemente VII in preghiera davanti all'altare dove e conservato il corpo di Santa Verdiana\" (1881) dove si ricorda la visita effettuata dal pontefice Clemente VII alla chiesa di Santa Verdiana il 20 settembre 1533.\nDa questa chiesa proviene l'opera simbolo del Museo di Santa Verdiana: la tavola con la \"Madonna col Bambino\", databile al 1283-1284 circa, attribuita a Cimabue con la probabile collaborazione di un giovane Giotto."}
{"id": "1275564", "revid": "110157", "url": "https://it.wikipedia.org/wiki?curid=1275564", "title": "Proleb", "text": "Proleb \u00e8 un comune austriaco di 1 556 abitanti nel distretto di Leoben, in Stiria."}
{"id": "1275566", "revid": "120539998", "url": "https://it.wikipedia.org/wiki?curid=1275566", "title": "Radmer", "text": "Radmer \u00e8 un comune austriaco di 511 abitanti nel distretto di Leoben, in Stiria."}
{"id": "1275567", "revid": "110157", "url": "https://it.wikipedia.org/wiki?curid=1275567", "title": "Sankt Michael in Obersteiermark", "text": "Sankt Michael in Obersteiermark \u00e8 un comune austriaco di 2 988 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275568", "revid": "6923", "url": "https://it.wikipedia.org/wiki?curid=1275568", "title": "Serena Garitta", "text": "Biografia.\nLaureata in Scienze motorie all'Universit\u00e0 degli Studi di Genova, nel 2003 mentre lavorava come istruttrice di fitness in una palestra genovese viene scoperta da un talent scout che cercava volti nuovi per la nuova edizione del \"reality show Grande Fratello\", infatti nel 2004 \u00e8 stata inclusa tra i concorrenti della quarta edizione del noto programma televisivo, dalla quale esce come vincitrice con il 63% dei voti (battendo la terza classificata Katia Pedrotti e il secondo classificato Patrick Ray Pugliese). Divenuta cos\u00ec un volto noto, ha partecipato, come inviata, a svariate puntate del programma di Italia 1 \"Lucignolo\", dove \u00e8 stata anche mostrata un'anteprima e un \"dietro le quinte\" del suo calendario sexy per l'anno 2005. Sempre nel 2005 ha condotto, insieme a Mauro Marino e Valerio Merola, il programma di Rai 3 Girofestival, della durata di otto puntate. Nel settembre 2004 \u00e8 diventata una delle inviate del programma di Rai 1 \"La vita in diretta\", occupandosi anche del montaggio dei suoi servizi, e nel 2005 ha affiancato Christian Recalcati nella cronaca di vari programmi dell'emittente satellitare \"GXT\", tra i quali \"Afterburn\" e \"WWE Bottom Line\".\nNella primavera del 2006 ha partecipato come opinionista al programma \"Tetris\", condotto da Luca Telese, in onda su RaiSat Extra, continuando nel frattempo a collaborare con \"Lucignolo\" e a svolgere l'attivit\u00e0 di inviata per \"La vita in diretta\" (questo incarico Rai 1 \u00e8 poi terminato nel giugno 2009). Nello stesso periodo ha preso parte allo show comico \"Comedy Club\" di Italia 1. Nell'estate 2007 le \u00e8 stata affidata la conduzione dello show comico di seconda serata \"Tribb\u00f9\", su Rai 2, ed ha iniziato a lavorare per la trasmissione radiofonica \"Aspettando Serena\", nel palinsesto di Radio2. Nel 2008 ha collaborato alla trasmissione di Rai 2 \"Pirati\". Nel 2009 \u00e8 stata una delle inviate del programma di Rai 2 \"Scalo 76\".\nNel settembre 2009 \u00e8 tornata in Mediaset nel ruolo di inviata (insieme a Cristina Del Basso, Francesca Fioretti e anche Francesca Cipriani, ma quest'ultima presente solo nell'autunno 2009) della trasmissione di Barbara D'Urso \"Domenica Cinque\". Nell'estate 2010 divenne, insieme a Cristina Del Basso e Francesca Fioretti (le quali erano state inviate anche per l'intera seconda stagione di \"Pomeriggio Cinque\") pi\u00f9 la new-entry Veronica Ciardi, inviata di \"A gentile richiesta\", preserale estivo condotto da Barbara D'Urso su Canale 5. Nel settembre 2010 le furono affiancati Veronica Ciardi e Patrick Ray Pugliese come colleghi-inviati di \"Domenica Cinque\", con i quali partecip\u00f2, sempre come inviata, anche a \"Pomeriggio Cinque\" dal settembre 2010 per l'intera stagione 2010-2011. Ha poi seguito, insieme ai colleghi-inviati Veronica Ciardi e Patrick Ray Pugliese, la conduttrice Barbara D'Urso, nella trasmissione di Capodanno \"Capodanno Cinque\" e nello show di prima serata (terminato in anticipo per bassi ascolti) \"Stasera che sera!\" nel gennaio 2011.\nConduce (insieme a I Turbolenti, Marco Milano e Veronica Ciardi) lo show comico \"Piazza la Risata\" in onda dal luned\u00ec al venerd\u00ec su Comedy Central (canale 122 di Sky) e sempre nel 2011 ha partecipato inoltre alla terza puntata del programma in onda su Rai 2 in onore dei 150 anni dell'Unit\u00e0 d'Italia condotto da Massimiliano Ossini e intitolato \"I Love Italy\".\nNel settembre 2011 \u00e8 nuovamente inviata di \"Pomeriggio Cinque\" per la stagione 2011-2012 insieme a Veronica Ciardi, Patrick Ray Pugliese] e la new-entry Margherita Zanatta: insieme a costoro e al valletto di \"Pomeriggio Cinque\" Marco Ceriani, ha partecipato anche alla seconda edizione di \"Capodanno Cinque\". Nel gennaio 2012, per\u00f2, la Garitta e Pugliese lasciano \"Pomeriggio Cinque\": lei passa a Sky, mentre lui partecipa come \"Invasore\" al \"Grande Fratello 12\". Nell'aprile 2012 la Garitta \u00e8 stata in prima serata su Canale 5 per ben due volte: il 1\u00ba aprile fu ospite alla finale del \"Grande Fratello 12\" (per uno scherzo fatto a Patrick Ray Pugliese: da notare che la Garitta \u00e8 la prima ex-vincitrice in assoluto a partecipare, come ospite, ad un'altra finale del \"Grande Fratello\") e il 18 aprile partecip\u00f2 a \"Scherzi a parte\" (nel ruolo del \"complice\" degli autori nello scherzo fatto a Platinette). Nell'estate 2012 conduce, in coppia con Cristina Chiabotto per la seconda estate consecutiva, lo show comico \"Comedy Tour Risollevante\" su Comedy Central.\nDal gennaio 2013 \u00e8 una delle principali conduttrici di Lottomatica TV dove presenta tutti i giorni \"Bingo in Famiglia\" e \"Bingo Night Show\" con il collega Simone Repetto. Dal settembre 2013 \u00e8 una delle inviate di \"Domenica Live\" e \"Pomeriggio Cinque\", programma di Canale 5, e ha ottenuto una rubrica culinaria a \"Domenica Live\". A partire dal 2015 collabora con Sportitalia nel programma \"B-Lab\".\nDal 29 giugno 2020 \u00e8 entrata nel cast di Ogni mattina su TV8.\nVita privata.\nHa un figlio di nome Renzo avuto dalla relazione con l\u2019ex compagno Nicol\u00f2 Ancona."}
{"id": "1275570", "revid": "78273", "url": "https://it.wikipedia.org/wiki?curid=1275570", "title": "Glenn Herbert Gold", "text": ""}
{"id": "1275572", "revid": "14480", "url": "https://it.wikipedia.org/wiki?curid=1275572", "title": "Glenn Gold", "text": ""}
{"id": "1275574", "revid": "339392", "url": "https://it.wikipedia.org/wiki?curid=1275574", "title": "Othoca", "text": ""}
{"id": "1275575", "revid": "119587822", "url": "https://it.wikipedia.org/wiki?curid=1275575", "title": "Fratelli Pereire", "text": "Di origine portoghese, la famiglia era arrivata in Francia nel 1741 con il nonno Francisco Rodrigues Pereira (1715-1780), ebreo portoghese che era diventato l'interprete di Luigi XV.\nBanchieri per vocazione.\nCominciarono la loro carriera come contabili a Bordeaux, trasferendosi poi a Parigi presso uno zio Isaac Rodrigues Henriques, che lavorava alla banca Fould. Entrarono cos\u00ec, entrambi, nel mondo finanziario: Emile divenne mediatore di borsa, passando poi alle dipendenze di James de Rothschild, mentre Isaac diveniva contabile presso un'altra banca.\nI loro legami familiari rimasero sempre saldissimi: Emile spos\u00f2 Rachel, figlia dello zio che lo ospitava, e pi\u00f9 tardi sua figlia Fanny sposer\u00e0 suo fratello Isaac rimasto vedovo. E sempre per via familiare, attraverso il cugino Olinde Rodrigu\u00e8s, entrarono in contatto con gli ambienti sansimonisti, i cui aderenti furono spesso, nei decenni centrali del secolo, tra i principali sollecitatori dell'innovazione tecnologica e sociale in Europa.\nLa coppia dei fratelli si integrava perfettamente: Emile ne era il \"creativo\", quello che \"pensava in grande\", e Isaac l'operativo, il banchiere in senso stretto. Insieme, i due furono protagonisti di un trentennio di straordinaria attivit\u00e0 sia industriale che finanziaria, ben rappresentando quella classe di provinciali che nel ribollire della Parigi del Secondo Impero fece insieme le proprie fortune e la modernizzazione del paese.\nL'intensissimo impegno negli affari li support\u00f2 anche nella politica: furono entrambi eletti deputati, Emile fu membro del Consiglio generale della Gironde dal 1853 al 1875, e dell'Assemblea legislativa dal 1857 al 1870, Isaac, per il collegio dei Pirenei orientali, dal 1863 al 1870.\nI fratelli Pereire riposano al Cimitero di Montmartre.\nIndustria e finanza.\nEra il momento del grande sviluppo della ferrovia: nel 1834 l'ancor giovane ministro dei lavori pubblici Adolphe Thiers scelse \u00c9mile Pereire, al quale faceva riferimento un gruppo di ingegneri dell'\u00c9cole polytechnique (uno dei centri di irradiazione del sansimonismo), come concessionario per la realizzazione e l'esercizio della prima linea ferroviaria di Parigi, la Parigi-Sant-Germain-en-Laye, inaugurata nel primo tratto gi\u00e0 nel 1837.\nL'impetuoso sviluppo del nuovo mezzo di trasporto e delle industrie collegate (siderurgia, costruzioni meccaniche, edilizia) richiedeva l'impiego di grandi finanziamenti a lungo termine, ma il mercato finanziario era ancora alimentato esclusivamente dai grandi capitali.\nIl \"Cr\u00e9dit Mobilier\".\nL'idea geniale di Emile Pereire fu quella di mettere in movimento, per il finanziamento delle ferrovie in particolare e dell'industria in generale, anche capitali che fino a quel momento erano rimasti dormienti, soprattutto in provincia, investiti prevalentemente in oro e in beni immobili.\nI Pereire misero cos\u00ec sul mercato titoli di piccolo taglio, lanciando nel 1851 obbligazioni ferroviarie a 500 franchi, che offrivano, al contrario del capitale investito in azioni, rendite fisse, modeste ma sicure. Questo tipo di prestito a lungo termine conoscer\u00e0 un successo straordinario e fu la grande innovazione finanziaria del secolo, divenendo lo strumento prediletto della partecipazione alle innovazioni in corso da parte della piccola borghesia, il cui risparmio entrava in questo modo nel circuito del capitale di rischio.\nSu quest'onda, i Pereire fondarono il \"Cr\u00e9dit Mobilier\", prima banca d'affari francese fondata nel 1852, che tanta parte ebbe nella trasformazione di Parigi voluta da Napoleone III e realizzata da Haussmann. Attraverso questo istituto (capitale versato di 60 milioni ripartito in 120.000 azioni da 500 franchi ciascuna) i Pereire parteciparono e diressero grandi imprese nazionali ed internazionali di ogni tipo, dalla finanza alle ferrovie al settore minerario - attraverso grandi istituti di credito come la \"Banque imp\u00e9riale ottomane\" o il Credito Fondiario austriaco, a societ\u00e0 ferroviarie e compagnie d'assicurazione, a grandi imprese attive nell'edilizia privata e pubblica.Ostacolato dalla Banca di Francia e dai concorrenti Rotschild nella propria espansione (che probabilmente era stata troppo avventurosa), il \"Cr\u00e9dit mobilier\" fu posto in liquidazione nel 1867.\nGli investimenti immobiliari.\nNel 1852 la rilevanza finanziaria gi\u00e0 raggiunta dai Pereire, i loro legami con l'ambiente sansimonista e la loro evidente capacit\u00e0 di iniziativa e di leadership li posero tra i protagonisti del rinnovamento di Parigi durante il Secondo Impero.\nPer questa impresa le risorse finanziarie rastrellate dai Pereire furono determinanti, ed agirono in tutti i campi, da quello propriamente finanziario a quello industriale e immobiliare.\nLo strumento principale di questa partecipazione fu la \"Soci\u00e9t\u00e9 Immobili\u00e8re\".\nParigi.\nIl principio della differenziazione degli investimenti che aveva guidato i Pereire nel campo della finanza pura, venne applicato anche dalla \"Soci\u00e9t\u00e9 Immobili\u00e8re\".\nI loro interventi diretti di urbanizzazione a Parigi si articolarono perci\u00f2 su diverse tipologie di lottizzazioni:\nMa l'attivit\u00e0 immobiliare dei Pereire non si limit\u00f2 a Parigi. Non va dimenticato infatti - come essi stessi non dimenticarono mai - che i Pereire erano di origine provinciale e bordolese, e che il loro \"core business\" iniziale erano state le ferrovie.\nArcachon, la \"Ville d'Hiver\".\nI Pereire avevano gi\u00e0 interessi familiari ad Arcachon, dove possedevano ettari di foresta di pini nella \"Grande-Lande\" di Guascogna. Nel 1852, poi, avevano rilevato la \"Compagnie du Midi\", interessati soprattutto all'estensione della rete ferroviaria verso la Spagna.\nVerso il 1812 erano venuti di moda - importata dall'Inghilterra - i bagni e i soggiorni di mare, ai quali venivano riconosciuti dagli igienisti grandi propriet\u00e0 risanatrici, e Arcachon era diventata una stazione balneare molto apprezzata dalla borghesia di Bordeaux. A partire dal primo stabilimento aperto nel 1823 era nata, in modo del tutto volontaristico e artificiale ma con gran successo, una nuova cittadina destinata al diporto e alla salute.\nLa leggenda vuole che sia stato un cugino medico dei Pereire ad osservare che nella foresta di pini i venti marini perdono la loro aggressivit\u00e0 e che questo clima oceanico attenuato sarebbe stato l'ambientazione ideale per la cura della tubercolosi, non meno di quanto gi\u00e0 avveniva sulla Costa Azzurra.\nForti delle loro propriet\u00e0 immobiliare e della ferrovia che in questo modo sarebbe stata utilizzata per tutto l'anno, i Pererire acquistarono le alture sopra Arcachon ed avviarono la lottizzazione e la costruzione di un altro insediamento residenziale nella pineta, che divenne la \"Ville d'hiver\" di Arcachon (che Napoleone III visit\u00f2 a due riprese), sede di sanatori e alberghi ma anche di ville private, ottenendo anche, nel 1857, una legge che finanziava la piantagione di 10.000 ettari di foresta di pini.\nSecondo lo stesso principio di differenziazione tra urbanizzazione di lusso e popolare segu\u00ecto a Parigi, con una lottizzazione secondaria nei dintorni fu creato il villaggio di Marcheprime, con la sua chiesa e la sua scuola.\nMarsiglia.\nIn alleanza con Jules Mir\u00e8s (1809-1871), finanziere marsigliese anche lui proveniente dall'ambiente ebreo di origine portoghese, i Pereire esportarono a Marsiglia il \"boulevard\" parigino.\nLa citt\u00e0 aveva intrapreso nel 1840 un programma di grandi lavori, nel cui contesto era nato il progetto della \"rue Imp\u00e9riale\" (oggi \"rue de la R\u00e9publique\"), grande lottizzazione finalizzata a urbanizzare nuovi quartieri destinati alla borghesia e agli affari collegando il nuovo porto al Porto Vecchio.\nL'idea di Mir\u00e8s era anche quella di attestare alla Joliette, all'altra estremit\u00e0 del boulevard, una nuova stazione ferroviaria destinata al traffico merci.\nLa \"rue Imp\u00e9riale\" e i suoi edifici furono costruiti a tempo di record - due anni per la strada, che fu inaugurata nel 1862, e quattro anni per gli edifici.\nCome accadeva a Parigi la via, rettilinea, venne realizzata (non senza supporto dello Stato nelle operazioni di esproprio) tagliando la collina e abbattendo edifici: scomparvero in questo modo 935 case e 61 strade, ed essa rimane la pi\u00f9 grande strada al mondo completamente costruita in stile haussmanniano.\nTuttavia i Pereire non riuscirono ad ottenere la costruzione della stazione alla Joliette, la borghesia cittadina non apprezz\u00f2 l'idea di andare a vivere cos\u00ec vicina al disordine dei traffici portuali, e ci\u00f2 implic\u00f2 un sostanziale scacco dell'investimento, che fu una delle cause principali del fallimento della \"Soci\u00e9t\u00e9 Immobili\u00e8re\" e del \"Cr\u00e9dit Mobilier\".\nOggi essa \u00e8 il cuore del programma di rinnovamento del centro di Marsiglia.\nCronologia.\nLa cronologia che segue, bench\u00e9 sommaria, illustra sinteticamente il percorso e l'evoluzione delle imprese dei Pereire tra finanza, industria e politica."}
{"id": "1275576", "revid": "773636", "url": "https://it.wikipedia.org/wiki?curid=1275576", "title": "Pieve dei Santi Ippolito e Biagio", "text": "La pieve dei Santi Ippolito e Biagio \u00e8 un luogo di culto cattolico che si trova a Castelfiorentino, sulla collina che domina il paese, in provincia di Firenze, nel territorio dell'arcidiocesi di Firenze.\nL'attuale pieve, un tempo intitolata al solo san Biagio, ha ereditato tutti i diritti un tempo spettanti alla pi\u00f9 antica pieve di Sant'Ippolito a Elsa (la \"Pieve Vecchia\").\nStoria.\nLa chiesa di San Biagio nasce come oratorio posto all'interno del castello di Castelfiorentino e come suffraganea della pieve di Sant'Ippolito. \u00c8 situata sul culmine della collina che sovrasta Castelfiorentino quasi all'incrocio tra la via Volterrana nord e il tratto di fondovalle della via Francigena.\nLe pi\u00f9 antiche testimonianze su questa chiesa si ricavano da due iscrizioni poste nell'archivolto del portale destro e nella parte dell'abside e sono datati rispettivamente 1195 e 1204, nel periodo in cui venne trasferito il santo titolare e il titolo plebano e che comport\u00f2 la realizzazione di lavori di ampliamento dell'edificio.\nNel 1197 presso la pieve si riunirono i capi del partito guelfo di Firenze, Lucca, Siena, San Miniato e Volterra per stipulare un'alleanza contro il partito filoimperiale.\nGi\u00e0 nel 1202 la chiesa era diventata pieve come dimostra un atto rogato il 14 dicembre di quell'anno che dice: \"data in castro florentino in claustro ecclesie et plebis sancti Ypoliti\" e ancora il chiostro della Pieve di Sant'Ippolito nel castello fu sede di un giuramento tra gli uomini di Castelfiorentino e il loro vescovo stipulato il 13 dicembre 1233. Oltre al titolo plebano venne trasferito anche il capitolo dei canonici che forse trov\u00f2 sede nella chiesa di San Lorenzo.\nIn una campana \u00e8 posta come data di fusione il 1253 e questo \u00e8 l'anno in cui viene terminata la costruzione del campanile; oltre alla data sulla campana \u00e8 riportato il nome del pievano.\nIl territorio a lei sottoposto era composto da 14 chiese suffraganee e 2 spedali e anche se non era molto esteso, era molto fertile e popoloso. Di conseguenza la pieve era ricca e per questo i pievani furono sempre esponenti di potenti famiglie locali. Tra i pievani sono da ricordare Benno citato nel 1202 come arbitro in contese locali, o come Boninsegna citato nel 1214, o come Alcampo Abbadinghi nominato canonico fiorentino nel 1254, Ranuccio nominato sottocollettore apostolico per le decime della diocesi di Fiesole nel 1276-1277 e infine Filippo Panfolia giudice nel 1278.\nAlla met\u00e0 del XVIII secolo, tra il 1739 e il 1743, la chiesa venne ridefinita in stile barocco. Nel 1867 venne demolito l'oratorio di Sant'Ilario che era stato pi\u00f9 volte ingrandito e restaurato dalla Confraternita della misericordia che vi aveva la sede fin dal 1326.\nNel 1936 la chiesa fu sottoposta ad un radicale restauro che comport\u00f2 l'eliminazione degli interventi barocchi e il ritorno allo stile romanico.\nDescrizione.\nLa chiesa dei santi Ippolito e Biagio consiste in una chiesa a navata unica conclusa con un'abside e con copertura lignea. Per le sue soluzioni decorative la chiesa \u00e8 fra gli edifici in cotto pi\u00f9 interessanti della val d'Elsa e si rif\u00e0 ad uno schema gi\u00e0 sperimentato nella pieve di San Giovanni Evangelista a Monterappoli.\nEsterno.\nLa facciata \u00e8 a capanna ed \u00e8 stata realizzata mediante l'impiego di mattoni in cotto. \u00c8 inquadrata da grosse lesene ai lati e modanata attraverso l'uso di mensoline concave il cui uso continua lungo tutte le fiancate.\nAl centro della facciata si apre il portale, di stile misto fiorentino e pisano, con architrave in arenaria scolpita poggiante su mensole che hanno la funzione di capitelli per due semicolonne in mattoni; L'arco in cotto \u00e8 aggettante ed estradossato ed \u00e8 decorato mediante cunei; \u00e8 presente una lunetta all'interno della quale si trova un affresco. Sopra al portale si apre una bifora. Tra la bifora e il culmine della facciata si trovano, inseriti nella muratura e disposti secondo due linee parallele, i resti di sei bacini in ceramica decorati con motivi geometrici e vegetali in giallo oro su fondo turchese o bianco.\nSul fianco settentrionale si aprivano due porte, tamponate nel 1739, e due monofore. Ad esso \u00e8 addossato il campanile a vela. La fiancata meridionale \u00e8 aperta da quattro monofore e da un portale con ghiera decorata con motivi a zig-zag e foglie e reca l'iscrizione \"A.D.MCVC\".\nLa tribuna ricostruita \"in stile\", \u00e8 aperta da due monofore disposte simmetricamente ai lati dell'abside semicircolare ed \u00e8 coronata da una serie di mensoline e sotto la cuspide \u00e8 aperta da una feritoia a croce.\nInterno.\nL'interno della chiesa presenta un vasto spazio la cui unica interruzione sono i tre gradini che danno accesso all'ampio presbiterio.\nNell'abside si trova un crocifisso ligneo del XIV secolo e nella nicchia del fonte battesimale vi sono degli affreschi riproducenti \"Sant'Ippolito\" opera del 1428 e \"San Pietro martire\" del 1429."}
{"id": "1275582", "revid": "110157", "url": "https://it.wikipedia.org/wiki?curid=1275582", "title": "Sankt Peter-Freienstein", "text": "Sankt Peter-Freienstein \u00e8 un comune austriaco di 2 379 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275584", "revid": "110157", "url": "https://it.wikipedia.org/wiki?curid=1275584", "title": "Sankt Stefan ob Leoben", "text": "Sankt Stefan ob Leoben \u00e8 un comune austriaco di 1 917 abitanti nel distretto di Leoben, in Stiria."}
{"id": "1275586", "revid": "110157", "url": "https://it.wikipedia.org/wiki?curid=1275586", "title": "Traboch", "text": "Traboch \u00e8 un comune austriaco di 1 384 abitanti nel distretto di Leoben, in Stiria."}
{"id": "1275588", "revid": "110157", "url": "https://it.wikipedia.org/wiki?curid=1275588", "title": "Trofaiach", "text": "Trofaiach \u00e8 un comune austriaco di 11 203 abitanti nel distretto di Leoben, in Stiria; ha lo status di citt\u00e0 (\"Stadt\"). Dal 1\u00ba gennaio 2013 ha incorporato gli ex comuni autonomi di Gai e Hafning bei Trofaiach."}
{"id": "1275589", "revid": "110157", "url": "https://it.wikipedia.org/wiki?curid=1275589", "title": "Vordernberg", "text": "Vordernberg \u00e8 un comune austriaco di 1 037 abitanti nel distretto di Leoben, in Stiria; ha lo status di comune mercato (\"Marktgemeinde\")."}
{"id": "1275592", "revid": "110157", "url": "https://it.wikipedia.org/wiki?curid=1275592", "title": "Wald am Schoberpa\u00df", "text": "Wald am Schoberpa\u00df \u00e8 un comune austriaco di 600 abitanti nel distretto di Leoben, in Stiria."}
{"id": "1275593", "revid": "287204", "url": "https://it.wikipedia.org/wiki?curid=1275593", "title": "Wald am Schoberpass", "text": ""}
{"id": "1275594", "revid": "110157", "url": "https://it.wikipedia.org/wiki?curid=1275594", "title": "Ponte Garibaldi (Verona)", "text": "Il ponte Garibaldi \u00e8 un'opera infrastrutturale situata a Verona lungo il fiume Adige.\nStoria e descrizione.\nNel punto in cui oggi sorge ponte Garibaldi, probabilmente in epoca romana era presente un ponte di piccole dimensioni che collegava direttamente la citt\u00e0 con la via Claudia Augusta, in quanto nel 1929, durante alcuni lavori, fu scoperta una testa di ponte in pietra di probabile origine romana; dal Seicento fino alla prima met\u00e0 dell'Ottocento nello stesso punto era invece presente un battello che collegava le due rive del fiume Adige.\nNell'Ottocento, tuttavia, cominci\u00f2 a farsi pi\u00f9 pressante l'esigenza di costruire un'opera che potesse pi\u00f9 agevolmente collegare la citt\u00e0 con la strada per Trento. Fu cos\u00ec che l'Amministrazione comunale cerc\u00f2, senza molta fortuna, di trovare imprese costruttrici interessate alla realizzazione di un ponte; alla fine si offr\u00ec l'ingegnere inglese Alfredo Enrico Newille, che propose l'edificazione di un ponte completamente in ferro. Il Comune stipul\u00f2 cos\u00ec una convenzione con l'impresa dell'ingegner Newille: all'ingegnere veniva ceduto il diritto di pedaggio per la durata di settant'anni, in cambio l'Amministrazione era esonerata dal pagare i costi di costruzione della struttura stessa; inoltre, a titolo di immediata compensazione, venne ceduto all'ingegnere un terreno di circa 500 mq sulla riva sinistra, nella campagna in prossimit\u00e0 del futuro ponte. Le tariffe di pedaggio partivano dai 15 soldi per una persona per arrivare a 35 per il transito di un carro.\nIl ponte costruito, in ferro, era lungo 75 metri e largo 8,90 e presentava tre campate sostenute da due stilate conficcate direttamente nel letto del fiume. La carreggiata, pavimentata con tavole di legno, era inoltre completata ai lati da due camminamenti pedonali, separati mediante balaustra dalle corsie per i carri. L'impresa, inoltre, costru\u00ec un palazzo sulla riva destra, all'imboccatura del ponte lato citt\u00e0, dove trov\u00f2 sede la direzione del ponte, deputata alla sorveglianza e riscossione dei pedaggi del ponte; a tal scopo, sulla facciata del palazzo fu realizzata una loggia pensile, dove un impiegato controllava e contabilizzava ogni passaggio sul \"ponte Newille\", in modo da confrontare gli incassi effettivamente realizzati. Il ponte fu cos\u00ec inaugurato il 16 agosto 1864 dal vescovo di Verona Luigi di Canossa e il giorno successivo dal Comune di Verona.\nIl ponte rimenava chiuso da una pesante cancellata in orario notturno, fino a quando nel 1866, con l'annessione del Veneto all'Italia, si decise di lasciarlo aperto per tutta la giornata, pur se con l'onere del pedaggio. Ponte Newille, nonostante la struttura apparentemente poco solida, riusc\u00ec a resistere alla piena del fiume Adige del 1867 e soprattutto all'inondazione di Verona del 1882, quando un mulino disancorato and\u00f2 a sbattere violentemente contro la struttura, che resistette efficacemente al colpo subito. Solo nel 1915 la popolazione, stanca di pagare il tributo, convinse l'Amministrazione a far togliere il pedaggio; l'ingegnere Newille fu cos\u00ec risarcito mediante il pagamento di una somma di lire.\nIl ponte fu testimone di un evento particolare il 7 marzo 1867, quando Verona ricevette la visita del celebre generale Giuseppe Garibaldi: la citt\u00e0 fu mossa dalle celebrazioni entusiaste per la l'unificazione di Verona al Regno d'Italia, al termine delle quali Garibaldi attravers\u00f2 in carrozza il ponte Newille per recarsi dall'amico Carlo Sega, che abitava lungo la strada per Avesa; la cittadinanza, a ricordo di quel passaggio, cominci\u00f2 a chiamarlo ponte Giuseppe Garibaldi, per cui successivamente fu ufficialmente intitolato al generale.\nAll'inizio del Novecento le dimensioni del ponte cominciarono a divenire insufficienti per assorbire l'aumento di traffico causato dalla nascita del nuovo quartiere di Borgo Trento, sviluppatosi sulla sinistra del fiume, per cui i cittadini della zona fecero pressione sul Comune per ottenere un rinnovamento della struttura: gli abitanti ebbero successo e il sindaco Zanella promosse la demolizione del ponte in ferro e la sua sostituzione con una nuova struttura, correttamente dimensionata. Il ponte fu cos\u00ec smontato nel 1934 e la costruzione del nuovo ponte Garibaldi commissionato all'impresa dell'ingegner Forte. La nuova opera su tre campate fu realizzata in calcestruzzo armato e adornata di quattro gruppi scultorei in pietra tufacea, collocate sopra piedistalli in asse con le pile centrali: realizzati dallo scultore Ruperto Banterle, raffiguravano Garibaldi, il Nocchiero, Anita e l'Agricoltura. Il ponte, inaugurato gi\u00e0 il 21 aprile 1935, proprio per la presenza delle sculture sdraiate, cominci\u00f2 ad essere chiamato dai veronesi con il nome di \"ponte degli Strachi\", ovvero ponte dei stanchi.\nAl volgere della seconda guerra mondiale il ponte \u00e8 stato demolito dai soldati tedeschi in ritirata: la notte tra il 24 e il 25 aprile 1945, infatti, lo fecero esplodere insieme a tutti gli altri ponti di Verona. Per questo motivo si dovette procedere alla completa demolizione e successiva ricostruzione ex novo; il progetto di ricostruzione (da cui fu escluso il ricollocamento delle statue, che avevano subito danni molto gravi) fu seguito dall'ingegner Danuso, e il ponte riaperto al transito il 10 novembre 1947."}
{"id": "1275596", "revid": "110157", "url": "https://it.wikipedia.org/wiki?curid=1275596", "title": "Admont", "text": "Admont \u00e8 un comune austriaco di 5 006 abitanti nel distretto di Liezen, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Hall, Johnsbach e Weng im Ges\u00e4use.\nGeografia fisica.\n\u00c8 interessato dal Parco Nazionale Ges\u00e4use. Nei dintorni di Admont, in localit\u00e0 Schidmaur, sono stati rinvenuti diversi minerali; il pi\u00f9 rilevante, per il quale \u00e8 definita localit\u00e0 tipo, \u00e8 l'admontite.\nMonumenti e luoghi d'interesse.\nIn questa localit\u00e0 si trova l'abbazia di Admont, un grande monastero benedettino, contenente la pi\u00f9 grande biblioteca monastica del mondo."}
