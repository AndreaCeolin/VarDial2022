{"id": "1248406", "revid": "124123", "url": "https://it.wikipedia.org/wiki?curid=1248406", "title": "Carlo Pedretti", "text": "\u00c8 considerato uno dei maggiori esperti della vita e delle opere di Leonardo da Vinci.\nBiografia.\nCarlo Pedretti \u00e8 stato professore di storia dell\u2019arte italiana e titolare della cattedra di studi vinciani presso l\u2019Universit\u00e0 della California a Los Angeles (UCLA), dove ha diretto l\u2019 Armand Hammer Center for Leonardo Studies, con sede italiana a Urbino. \nFin da giovanissimo manifest\u00f2 un forte interesse per Leonardo. Prosegu\u00ec poi gli studi e le ricerche negli archivi e nelle biblioteche di tutto il mondo. Un primo importante risultato delle sue ricerche fu la scoperta che numerosi disegni di teste di Leonardo conservati nella Royal Library a Windsor erano frammenti ritagliati dalle pagine del Codice Atlantico. \nNel 1959 si trasfer\u00ec a Los Angeles, dove ha vissuto e lavorato fino al 2013, quando ritorn\u00f2 definitivamente in Italia, stabilendosi nella villa di Castel Vitoni a Lamporecchio, sede della Fondazione Rossana e Carlo Pedretti, che egli stesso ha diretto fino alla morte, avvenuta nel 2018, il giorno prima del suo novantesimo compleanno.\nCarlo Pedretti \u00e8 stato membro della Commissione ministeriale per l\u2019Edizione Nazionale dei Manoscritti e dei Disegni di Leonardo da Vinci e del Comitato Nazionale per la celebrazione dei 500 anni dalla morte del genio di Vinci (2019), nonch\u00e9 di prestigiose istituzioni italiane e straniere.\nOnorificenze.\nCarlo Pedretti ha ricevuto numerose onorificenze, sia in Italia che all\u2019estero, tra le quali la medaglia d\u2019oro del Presidente della Repubblica Italiana per i \u201cBenemeriti della Cultura\u201d e la \u201cCongressional Citation\u201d, massimo riconoscimento del governo degli Stati Uniti, entrambe nel 1972. Gli \u00e8 stata concessa la cittadinanza onoraria delle citt\u00e0 di Arezzo (2001), Vinci (2008), Firenze e Romorantin (entrambe nel 2010). Gli \u00e8 stata inoltre conferita la laurea \"honoris causa\" delle Universit\u00e0 di Ferrara (1991), Urbino (1998), Cattolica di Milano (1999) e di Caen in Francia (2002). \nOpere.\nCarlo Pedretti \u00e8 autore di oltre cinquanta libri e pi\u00f9 di cinquecento fra saggi e articoli in varie lingue su molteplici aspetti della vita e dell\u2019opera di Leonardo da Vinci. Il suo contributo alla conoscenza dei manoscritti e dei disegni di Leonardo \u00e8 universalmente ritenuto fondamentale. Nella sua premessa al libro \"Carlo Pedretti: A Bibliography of His Work on Leonardo da Vinci and the Renaissance (1944-1984)\", il grande storico dell\u2019arte Kenneth Clark afferm\u00f2 che Pedretti \u201c\u00e8 indubitabilmente il pi\u00f9 grande studioso di Leonardo dei nostri tempi\u201d.\nPedretti ha curato l\u2019edizione critica in facsimile di importanti collezioni di disegni di Leonardo e di codici vinciani, a partire dal catalogo dei frammenti dal Codice Atlantico nella collezione reale a Windsor, pubblicato nel 1957 su incarico della regina Elisabetta, cui segu\u00ec l\u2019edizione di tutti i disegni di Leonardo conservati nella Royal Library (1982-87). Per l\u2019editore fiorentino Giunti ha curato le edizioni in facsimile del Codice Hammer (oggi Leicester, 1987), del \"Libro di pittura\" (1995) e del Codice Arundel (1998). Ha curato inoltre, sempre per Giunti, la pubblicazione in facsimile delle raccolte di disegni di Leonardo e della sua cerchia conservate nel Gabinetto Disegni e Stampe degli Uffizi (1985), nella Biblioteca Reale di Torino (1990), nelle collezioni americane (1993), nel Gabinetto Disegni e Stampe delle Gallerie dell\u2019Accademia a Venezia (2003).\nHa fondato e diretto \u201cAchademia Leonardi Vinci\u201d, rivista di studi leonardiani dell\u2019Armand Hammer Center (1988-97).\n\u00c8 stato curatore e membro dei comitati scientifici di moltissime esposizioni internazionali e ha preso parte a numerosi convegni.\nHa collaborato regolarmente con quotidiani e riviste, tra cui il \"Corriere della Sera\", \"L\u2019Osservatore Romano\", e con la televisione italiana (in particolare con la rubrica \"Superquark\" di Piero Angela).\nPedretti ha inoltre offerto consulenze in diversi casi di dubbia attribuzione di opere a Leonardo, trovandosi al centro di alcune controversie: nel 1985 attribu\u00ec a Leonardo il modello in cera di una statuetta equestre, forse un ritratto di Charles d\u2019Amboise; nel 1998 gli attribu\u00ec, come studio preparatorio della \"Battaglia d\u2019Anghiari\", un disegno del pittore Riccardo Tommasi Ferroni (1934-2000); in anni pi\u00f9 recenti ha invece messo in dubbio la paternit\u00e0 leonardiana del \"Salvator Mundi\", battuto all\u2019asta da Christie\u2019s nel 2017 per 450 milioni di dollari."}
{"id": "1248410", "revid": "2184720", "url": "https://it.wikipedia.org/wiki?curid=1248410", "title": "Fat Lip", "text": "Fat Lip \u00e8 il primo singolo estratto dall'album \"All Killer No Filler\" del gruppo musicale canadese pop punk Sum 41. Il brano fu uno dei maggiori successi della band, poich\u00e9 raggiunse la prima posizione sia della classifica \"Billboard Modern Rock\" sia della classifica \"MuchMusic Countdown\" nell'estate del 2001. La canzone \u00e8 stata inserita nel videogioco musicale \"Guitar Hero\". La rivista \"Kerrang!\" posiziona il brano al trentatreesimo nella classifica dei singoli pi\u00f9 belli di tutti i tempi.\nLa canzone.\nIl brano prende il nome dal termine dello slang giovanile americano usato per indicare un labbro gonfio. La copertina ha come immagine un ragazzino (Charlie White) con le labbra gonfie e un occhio nero.\nLa canzone include elementi di rapcore, hip hop e punk rock, e parla di una persona che vuole respingere ogni tentativo di conformarsi alla societ\u00e0 in cui vive, una tematica molto diffusa tra gli adolescenti.\nVideo musicale.\nIl video, diretto da Marc Klasfeld, contiene anche una traccia dei Pain For Pleasure. I membri del gruppo hanno vestiti in stile heavy metal degli anni '80. All'inizio di esso la band rappa una parte della canzone \"What We're All About\" dentro un negozio.\nIl video presenta la band suonare in un concerto all'aperto, circondati da adolescenti."}
{"id": "1248415", "revid": "15756", "url": "https://it.wikipedia.org/wiki?curid=1248415", "title": "She-Ra", "text": "She-Ra \u00e8 un'eroina di finzione ideata dopo l'enorme successo che riscosse He-Man fra i bambini, con l'intento di crearne una versione al femminile che potesse far presa sulle bambine. Nel 1985 le venne dedicata una serie animata, intitolata \"She-Ra, la principessa del potere\", impostata come spin-off della precedente serie del 1983 \"He-Man e i dominatori dell'universo\". La serie di She-Ra \u00e8 composta di 65 episodi per la prima stagione e di 28 per la seconda. Visto il pubblico di riferimento, le venne dedicata una nutrita serie di bambole, con tante action figure (inizialmente solo una di esse era maschile). \u00c8 la sorella gemella di He-Man.\nStoria e caratteristiche del personaggio.\nLa vera identit\u00e0 di She-Ra, paladina del mondo di Etheria, \u00e8 quella di Adora, principessa di Eternia, sorella gemella del principe Adam, figlia del Re Randor e della Regina Marlena, nipote del Re Miro. Adora pu\u00f2 trasformarsi in She-Ra con l'ausilio della Spada della Protezione (arma gemella della Spada del Potere con incastonata una gemma), consegnatale da He-Man (alias del suo fratello Adam). La sua identit\u00e0 di She-Ra le permette innanzitutto di non farsi riconoscere come Adora e le dona una serie di grandi poteri. Agile e atletica, She-Ra possiede la superforza, la capacit\u00e0 telepatica di comunicare con gli animali e quella taumaturgica di guarire le ferite. Adora pu\u00f2 trasformare insieme a lei anche il suo affezionato \"puledro\" (come viene definito nella sigla d'inizio italiana del cartone animato, ma \u00e8 un cavallo visibilmente adulto, chiamato giustamente \"steed\" nella versione originale) Spirit, facendolo divenire Swift Wind (spesso abbreviato nel doppiaggio italiano ed in quello tedesco in \"Swifty\"), un unicorno alato. La sua spada magica pu\u00f2 inoltre diventare qualsiasi oggetto le sia necessario: scudo, corda, scala, manette giganti, paracadute ecc\u2026 Con questi poteri She-Ra difende il Castello di Cristallo (nella sigla italiana chiamato erroneamente \"Palazzo\"), sede dell'oracolo Light Hope, e aiuta i ribelli nella lotta contro la tirannia di Hordak. Il suo segreto \u00e8 conosciuto da poche persone su Etheria: Madame Razz, Kowl e lo stesso Light Hope (non menzionato esplicitamente nella sigla iniziale italiana ed in quella tedesca, forse per problemi di tempistiche nell'adattare lo stringato inglese a due lingue molto pi\u00f9 verbose come l'italiano e il tedesco).\nAl pari del fratello He-Man, She-ra in pi\u00f9 occasioni salva la vita a nemici pur sapendo che non ricambierebbero mai il favore: la vita di un nemico vale quanto quella di un amico, e nessuno merita di soffrire. She-ra, difatti, salva nientemeno che Hordak in persona da una fine certa in almeno tre episodi: quello in cui viene avvelenato da Catra in combutta con Skeletor; quello in cui Hordak e She-Ra rimangono prigionieri entrambi nella Dimensione Oscura del demone Dragoon; e quello in cui Hordak disobbedisce al Grande Horde e pianifica di usurparne la Nave Spaziale Ammiraglia da Guerra per conquistare anche Eternia.\nShe-Ra / Adora, He-Man / Adam.\nLa trasformazione di Adora in She-Ra non la muta significativamente: a cambiare sono soltanto le vesti, la lunghezza dei capelli, la presenza del diadema in testa ed il tono di voce, meno da ragazza e pi\u00f9 da donna. She-Ra ha un look raffinato \"da antica amazzone greca\" (che ricorda la Wonder Woman degli albori) con gonnellino, pi\u00f9 l'elegante aggiunta di una tiara dorata con rubino al centro e alette \"alla celtica\" laterali.\nIl modo di atteggiarsi di Adora rimane pressoch\u00e9 lo stesso quando \u00e8 trasformata in She-Ra. In fondo Adora \u00e8 pur sempre l'ex Capitano degli Horde, forte di un ottimo addestramento fin dalla pi\u00f9 tenera et\u00e0. Mentre il principe Adam si comporta quasi al contrario rispetto a He-Man, esagerando appositamente la sua voglia di divertimenti e di scherzi, Adora rimane sempre misurata, decisa, compassionevole ed altruista.\nIl differente approccio della serie di She-Ra rispetto alla serie classica di He-Man, dove l'obiettivo \u00e8 quello di rovesciare un ordine sociale ingiusto, anzich\u00e9 difendere quello costituito, pu\u00f2 far pensare che questo \u201cseguito\u201d sia pi\u00f9 maturo e serioso della serie primaria. Ma le cose non stanno proprio cos\u00ec. He-Man riusciva a difendere Eternia e Grayskull a prezzo di innumerevoli rischi e sforzi, invece She-Ra risolve la maggior parte delle situazioni apparentemente senza fatica: sempre sicura sul da farsi, i suoi poteri sovrastano le possibilit\u00e0 offensive dei suoi nemici, e in poche occasioni la vediamo in difficolt\u00e0. In alcuni episodi, i due eroi vengono a contatto e collaborano insieme, ma l'affiatata coppia di gemelli, secondo alcuni fan, stona, nel complesso, data la diversit\u00e0 dei contesti per i quali questi due personaggi vennero immaginati.\nNell'episodio di crossover con He-Man sulla vacanza del Grande Horde e relative conseguenze, She-Ra allude al fatto che He-Man ha una forza fisica un po' superiore a lei; He-Man, in compenso, ammette con Swiftwind che She-Ra \u00e8 una stratega pi\u00f9 scaltra di lui.\nShe-Ra fu un cartone animato di successo, ma non le riusc\u00ec di eguagliare i Masters of the Universe; forse troppo maschile nonostante il carattere quasi materno di Adora, o forse troppo avventurosa, anche come sorella di He-Man. Fatto sta che si fatica a trovare protagoniste a lei affini, e questo mostra la differenza nelle preferenze del pubblico, anche di quello pi\u00f9 giovane.\nVista la continuity con la serie di He-Man ed i crossover fra i due mondi, nonch\u00e9 un cattivo di tutto rispetto come Hordak, la serie, pur concepita per un pubblico femminile, ebbe un grande successo anche presso il pubblico maschile.\nSerie animate.\nHe-Man e i dominatori dell'universo.\nIn questa serie prodotta dalla Filmation Associates nel 1983, She-Ra non compare, ma \u00e8 da questa che deriver\u00e0 successivamente, e ne eredita molto lo stile basato su questo modello: stile del disegno, costumi, animazioni. Il principale nemico di She-Ra, Hordak, era stato immaginato sul finire di questa serie (nelle pubblicit\u00e0 dei giocattoli \u00e8 infatti mostrato come avversario di He-Man, nonch\u00e9 antico maestro di Skeletor), e le fu contrapposto perch\u00e9 non venisse sprecato un cos\u00ec promettente personaggio.\nCi\u00f2 nonostante, nella seconda parte dell'episodio 8 Stagione 2 sulle origini della Maga / Sorceress, appare per la primissima volta la Spada della Protezione (stessa foggia della Spada del Potere, ma con una gemma incastonata nell'elsa), per la quale non verr\u00e0 per\u00f2 fornita alcuna spiegazione fino al lungometraggio di animazione \"Il segreto della spada\".\nShe-Ra, la principessa del potere.\nSerie prodotta nel 1985, vede She-Ra protagonista, sua prima interpretazione animata. Il fatto di essere quasi un seguito della serie sopracitata si esprime chiaramente in tutte le soluzioni grafiche operate dallo studio. Nel cartone si racconta di come She-Ra, insieme ai suoi amici (la \"grande ribellione\") lottano per liberare Etheria dalla malvagia tirannia di Hordak, mentre He-Man appare in alcuni episodi per aiutare la sorella. Anche questa serie \u00e8 composta da episodi in larga parte autoconclusivi, e presenta delle morali al termine dell'episodio. Le morali sono affidate tutte quante al variopinto folletto Loo-Kee, che si nasconde nel corso dell'episodio per poi mostrare dove fosse. Nell'adattamento italiano, tutto ci\u00f2 \u00e8 stato stranamente tagliato e rimane inedito, come anche le morali della seconda stagione di He-Man.\nHe-Man.\nIl writer Jack Olesker, nel forum di he-man.org dichiar\u00f2 nel 2006, che She-Ra avrebbe dovuto fare la sua entrata in scena nella seconda stagione di questa sfortunata serie animata, quando He-Man e Skeletor, conclusa la loro battaglia nel futuro, avrebbero ripreso quella nel mondo di Eternia; ma la seconda stagione pianificata non vide mai la luce.\nHe-Man and the Masters of the Universe.\nAnche in questo caso She-Ra sarebbe dovuta apparire, ma la terza stagione non venne mai prodotta a causa dell'insuccesso di questa serie. Ci\u00f2 nonostante \u00e8 stata prodotta la nuova action figure della serie di giocattoli MOTU 2002, una edizione da collezionisti.\nShe-Ra e le principesse guerriere.\nIl 12 dicembre 2017, DreamWorks e Netflix annunciano \"She-Ra e le principesse guerriere\" (\"She-Ra and the Princesses of Power\"), una nuova serie reboot basata sul personaggio di She-Ra. La serie, prodotta e creata dalla fumettista Noelle Stevenson, \u00e8 stata distribuita il 13 novembre 2018 sulla piattaforma Netflix.\nI giocattoli.\nLa linea di giocattoli, chiamata semplicemente Princess Of Power, fu primariamente concentrata su She-Ra e i suoi alleati; come controparte cattiva fu scelta Catra, nel ruolo di \u201cbellezza gelosa\u201d. Gli altri personaggi malvagi (presenti nella serie animata di She-Ra la principessa del potere) uscirono nella linea dei Masters of the Universe (sebbene non vi fossero riferimenti nella serie animata precedente), molti classificati come Evil Horde, seguiti da una minore serie di Snake-Men. Sono uscite tre serie in tre anni: 1985, 1986, 1987. La serie del 1987 venne interrotta a met\u00e0 produzione, facendo s\u00ec che sia oggi molto rara; la bambola pi\u00f9 ricercata \u00e8 quella di Spinnerella, prodotta per ultima. Questi giocattoli vennero distribuiti in molti paesi, fra cui Portogallo, Canada, USA, Messico, Italia, Francia, Brasile, Spagna, e altri ancora. I pupazzi e le bambole vennero imballati nei classici blister, involucri trasparenti fissati ad un cartoncino, mentre i cavalli, i veicoli ed i play set erano venduti in scatola. Oltre ai personaggi venduti singolarmente, c'erano anche dei rari gift set, scatole con tre personaggi assieme, oppure abbinati ad una cavalcatura; furono distrubuiti anche accessori di moda, ovvero blister contenenti vari vestiti delle pi\u00f9 disparate fogge da far indossare a She-Ra, alle altre eroine e alle donne malvagie."}
{"id": "1248417", "revid": "767487", "url": "https://it.wikipedia.org/wiki?curid=1248417", "title": "Odelay", "text": "Odelay \u00e8 il quinto album discografico in studio del cantautore statunitense Beck, pubblicato nel 1996.\nDopo il successo di \"Loser\", \"Odelay\" include diversi nuovi singoli di successo, tra cui \"Where It's At\", \"Devils Haircut\" e \"The New Pollution\".\nL'album ha raggiunto il posto n. 16 nella classifica Billboard 200 ed ha venduto oltre 2 milioni di copie negli Stati Uniti. \u00c8 stato anche il primo album di Beck nelle chart inglesi, dove ha raggiunto il 17\u00ba posto ed \u00e8 diventato disco di platino.\nArtwork.\nLa strana immagine di copertina \u00e8 una vera foto di un Komondor, un cane ungherese dalla pelliccia cordata. L'uscita dell'album \u00e8 stata preceduta da una copertina simile (raffigurante un Puli) per l'album \"Sixteen Stone\" da parte del gruppo Bush.\nCuriosit\u00e0.\nLa rivista Rolling Stone l'ha inserito al 305\u00ba posto della sua lista dei 500 migliori album.\nTracce.\nTutti i pezzi sono stati scritti da Beck e dai Dust Brothers, eccetto dove indicato.\nTutti i pezzi sono stati prodotti da Beck Hansen e The Dust Brothers, eccetto dove indicato.\nDeluxe edition.\nIl 29 gennaio 2008 \u00e8 stato pubblicato l'album \"Odelay - Deluxe Edition\". Esso consiste in un doppio CD: all'edizione originale di \"Odelay\" viene affiancato un secondo disco contenente B-side, remix e inediti. Queste le tracklist di entrambi i CD:\nDisc 1\nDisc 2"}
{"id": "1248418", "revid": "39224", "url": "https://it.wikipedia.org/wiki?curid=1248418", "title": "Costituente socialista", "text": ""}
{"id": "1248420", "revid": "125943938", "url": "https://it.wikipedia.org/wiki?curid=1248420", "title": "Edda Bresciani", "text": "Biografia.\nSi laure\u00f2 all'Universit\u00e0 di Pisa, nel 1955, in egittologia, e fu quindi docente di Lingua e Letteratura copta nell'Universit\u00e0 di Roma \"La Sapienza\". Divenne poi ordinaria di egittologia all'Universit\u00e0 di Pisa, dove insegn\u00f2 anche lingua e letteratura demotica.\nFondatrice della rivista \"Egitto e Vicino Oriente\" nel 1978, fu autrice di numerose pubblicazioni sull'Antico Egitto. Diresse varie missioni archeologiche in Egitto e ricevette l'Ordine del Cherubino e la Medaglia d'oro ai benemeriti della scienza e cultura.\nPer conto dell'Universit\u00e0 di Pisa, di cui fu infine docente emerita, diresse il progetto Issemm, finanziato dal ministero italiano per gli affari esteri \u2013 Direzione generale per la cooperazione allo sviluppo, destinato a dare un supporto tecnico e scientifico per il monitoraggio e la gestione dei siti archeologici egiziani, in collaborazione con lo SCA egiziano. Grazie all'Issemm vennero realizzati il Parco archeologico e il \"Visitor Centre di Medinet Madi nel Fayum\" in Egitto (inaugurato l'8 maggio 2011).\nFu socia nazionale dell'Accademia Nazionale dei Lincei e socia ordinaria dell'Accademia Lucchese di Scienze, Lettere e Arti; in Francia era membro dell'Acad\u00e9mie des inscriptions et belles-lettres.\nEdda Bresciani \u00e8 morta novantenne il 29 novembre 2020, durante un ricovero nella clinica Barbantini di Lucca. Dal luglio dell'anno successivo le sono intitolate le Collezioni egittologiche dell'Universit\u00e0 di Pisa."}
{"id": "1248422", "revid": "191140", "url": "https://it.wikipedia.org/wiki?curid=1248422", "title": "Sunbird", "text": ""}
{"id": "1248430", "revid": "125870676", "url": "https://it.wikipedia.org/wiki?curid=1248430", "title": "Maria Giuseppa d'Austria", "text": "Biografia.\nInfanzia.\nMaria Giuseppa nacque a Vienna, come Arciduchessa d'Austria in quanto figlia primogenita di Giuseppe I, Imperatore del Sacro Romano Impero, e della Principessa Guglielmina Amalia di Brunswick-L\u00fcneburg. Durante il regno di suo nonno, il padre e lo zio di Maria Giuseppa firmarono il decreto, il patto reciproco di successione del 1703, che rendeva la figlia maggiore di Giuseppe I erede dei domini asburgici a condizione che sia lui che suo fratello minore non avessero avuto figli maschi. Tuttavia, durante il regno del loro zio Carlo VI, Maria Giuseppa e sua sorella furono escluse dalla successione asburgica in favore della loro cugina Maria Teresa dalla Prammatica Sanzione del 1713.\nMatrimonio.\nIl matrimonio tra Maria Giuseppa e Federico Augusto II, Elettore di Sassonia (1733\u20131763) era stato suggerito dal padre di Federico, Augusto II il Forte, dal 1704. Il fatto che a Maria Giuseppa non fosse permesso sposare un non cattolico, tuttavia, imped\u00ec il matrimonio. Quando Augusto si convert\u00ec al cattolicesimo nel 1712, le trattative diventarono serie. Il 20 agosto 1719, Maria Giuseppa e Federico Augusto si sposarono.\nAttraverso questo matrimonio tra le Casate di Wettin e Asburgo, il padre di Federico Augusto, sperava di collocare la Sassonia in una posizione migliore nel caso in cui sorgesse una guerra di successione nei territori austriaci. La coppia visse al castello di Dresda. Il matrimonio \u00e8 stato descritto come felice e pare che Federico Augusto non le sia mai stato infedele.\nRegina di Polonia.\nNel 1733, Federico Augusto fu elevato a Re della Confederazione polacco-lituana come Augusto III il Sassone. Maria Giuseppa fu incoronata il 20 gennaio 1734. La Regina Maria Giuseppa era descritta come ambiziosa, intelligente e religiosa. Fond\u00f2 molte chiese e conventi e diede il suo forte sostegno ai gesuiti polacchi.\nCome regina di Polonia ed elettrice di Sassonia, divise il suo tempo tra le due nazioni. Sebbene la Sassonia fosse la sua residenza principale, le piacevano i suoi soggiorni in Polonia, perch\u00e9 era una nazione cattolica dove poteva esercitare apertamente la sua fede. Tra il novembre 1734 e il febbraio 1736, lei e Federico Augusto fecero la loro primo tour della Polonia, prolungato a causa della guerra di successione polacca. Impar\u00f2 a parlare polacco ed era spesso presente durante le assemblee del parlamento polacco. Durante le sue assenze da casa, scriveva spesso con i suoi figli in francese, avendo con loro un rapporto un po' pi\u00f9 stretto del solito per la sua classe. Condivideva con il coniuge un interesse per la musica, l'arte e la caccia e di solito trascorrevano gli autunni al Palazzo di Hubertusburg per la stagione della caccia.\nEra devota cattolica: vener\u00f2 in particolare San Francesco Saverio e fu attivamente coinvolta nella costruzione della Hofkirche a Dresda. Il suo confessore personale, il gesuita Anton Hermann, la critic\u00f2 per essere troppo religiosa da ci\u00f2 che era appropriato per qualcuno che non fosse un membro di un ordine religioso cattolico. Maria Giuseppa non ha perseguitato i non cattolici e una volta ha sottolineato all'erede al trono che non avrebbe dovuto perseguitarli, ma consentire loro tutta la libert\u00e0 pur essendo guidato dalla fede cattolica. Nonostante il suo rigoroso codice morale personale, secondo quanto riferito non era una puritana e andava d'accordo con i fratellastri illegittimi del coniuge.\nLa regina era politicamente attiva e, sebbene non fosse formalmente proclamata reggente durante l'assenza del coniuge, ag\u00ec informalmente come sua rappresentante. Era noto e riconosciuto dalla corte che aveva partecipato agli affari di stato. Gestiva anche un'ampia corrispondenza diplomatica. Heinrich von Br\u00fchl rivaleggiava con la sua influenza sul coniuge. Secondo quanto riferito, Maria Giuseppa non era in buoni rapporti con il figlio maggiore, Federico Cristiano. Desiderava che suo figlio pi\u00f9 giovane Francesco Saverio fosse eletto re di Polonia piuttosto che avere Federico Cristiano come successore di suo padre su entrambi i troni, e ha impedito a Federico Cristiano e alla sua sposa di visitare la Polonia, impedendo loro di stabilire dei collegamenti. Ha minato qualsiasi tentativo di Federico Cristiano di fondare una propria base di potere prima della morte di suo padre, e tra le altre cose ha impedito un incontro tra lui e la sua sposa con l'imperatrice Maria Teresa in Boemia nel 1754.\nNel 1740, rivendic\u00f2 i diritti al trono d'Austria, ma non per se stessa ma per il suo consorte. Rinunci\u00f2 alla sua pretesa nel 1742, e presto strinse un'alleanza con l'Austria.\nUltimi anni e morte.\nDurante la guerra dei sette anni, Maria Giuseppa rimase a Dresda con suo figlio, Federico Cristiano e sua moglie Maria Antonia, dopo che il marito se ne and\u00f2 il 20 ottobre 1756. Rimase a Dresda quando la citt\u00e0 fu presa dall'esercito prussiano. Lei, cos\u00ec come Federico Cristiano e sua moglie Maria Antonia, furono tutti posti agli arresti domiciliari nel palazzo di Dresda sorvegliato da un comandante prussiano. A Maria Giuseppa fu vietato di scrivere ai suoi figli, ma si impegn\u00f2 nella corrispondenza con inchiostro invisibile e us\u00f2 la sua rete di corrispondenti per aiutare suo figlio e sua nuora a incoraggiare la resistenza in Sassonia contro gli invasori prussiani. Nonostante le numerose restrizioni, riusc\u00ec a canalizzare informazioni segrete sul feldmaresciallo sassone Browne assediato da Federico il Grande a Struppen. Il 4 aprile 1757, la sua dama di camera, la contessa Ogilvy, fu arrestata. La sua ultima lettera del 6 settembre \u00e8 stata inviata all'imperatrice austriaca tramite il figlio esiliato, in cui afferma anche che questa sarebbe stata l'ultima, poich\u00e9 era troppo sorvegliata.\nIl 17 novembre 1757, Maria Giuseppa mor\u00ec a Dresda per un ictus e fu sepolta nella cripta dei Wettin nella Katholische Hofkirche a Dresda.\nDiscendenza.\nMaria Giuseppa e Augusto III di Polonia ebbero quattordici figli:"}
{"id": "1248434", "revid": "121837", "url": "https://it.wikipedia.org/wiki?curid=1248434", "title": "Bezek", "text": ""}
{"id": "1248438", "revid": "298055", "url": "https://it.wikipedia.org/wiki?curid=1248438", "title": "Hanayori Dango", "text": ", spesso abbreviato come Hanadan, \u00e8 un manga di Y\u014dko Kamio. La sua pubblicazione inizia in Giappone nel 1992 sul quindicinale \"Margaret\" della Sh\u016beisha. Il titolo \u00e8 un omofono del proverbio giapponese hana yori dango (\u82b1\u3088\u308a\u56e3\u5b50dango anzich\u00e9 fiori), che significa \"curarsi pi\u00f9 delle cose materiali che di quelle dello spirito\", nato come commento scherzoso sul fatto che la gente va allo hanami per mangiare dango e bere sak\u00e8, pi\u00f9 che per ammirare i ciliegi in fiore.\nVenne pubblicato in Giappone dall'ottobre 1992 al settembre 2003 ed \u00e8 poi stata raccolto in trentasei tank\u014dbon. L'edizione italiana conta in tutto quarantotto volumi, pubblicati all'interno della collana \"Mille Emozioni\" della Panini Comics tra il luglio del 2002 e il luglio 2006.\nDalla serie sono stati tratti anche un anime, due film e tre serie tv live action (dorama). Per quanto riguarda i dorama, i pi\u00f9 conosciuti in Italia sono l'omonima edizione giapponese \"Hana Yori Dango\", quella taiwanese che prende il nome di \"Liu xing hua yuan\" e quella coreana chiamata \"Kkotboda namja\".\nIn Italia, l'anime \u00e8 stato acquistato da Mediaset verso la fine degli anni '90 e trasmesso in prima visione sul canale a pagamento Italia Teen Television nell'estate del 2004 e successivamente replicato su Hiro nel 2010 con il titolo Mille emozioni tra le pagine del destino per Marie-Yvonne, in una versione molto rimaneggiata e censurata rispetto all'originale. \u00c8 tuttora inedito sulle reti in chiaro.\nTrama.\nTsukushi (Marie-Yvonne nell'adattamento italiano dell'anime) \u00e8 una ragazza sedicenne di bassa estrazione sociale che s'\u00e8 iscritta al primo anno d'istruzione superiore in una prestigiosissima scuola privata, la celebre \"Eitoku Gakuen\", la quale si rivolge nella stragrande maggioranza dei casi ai figli delle famiglie pi\u00f9 facoltose dell'alta borghesia giapponese.\nLa ragazza ha subito grosse difficolt\u00e0 ad inserirsi nel nuovo ambiente, cos\u00ec estraneo per lei, non sopportando l'eccessiva importanza data ai soldi e agli articoli griffati, che mostrano d'aver i suoi compagni, ma soprattutto a causa del diffuso bullismo.\nI capi incontrastati risultano esser i cosiddetti F4 (\"Flowers Four\"), ovvero i quattro ragazzi pi\u00f9 belli, ricchi e potenti dell'intera scuola: i quattro sono soliti malmenare i compagni per ogni banalit\u00e0 e, in particolare, scelgono questa o quella vittima attaccando un cartellino rosso all'armadietto di questa, e da quel momento, chiunque trovi il cartellino ricever\u00e0 ogni sorta di angherie da parte degli altri studenti, fino ad essere costretto a lasciare la scuola. Il tutto avviene nella pi\u00f9 totale impunit\u00e0 in quanto gli F4 sono i rampolli delle famiglie pi\u00f9 in vista (e finanziatrici della scuola), per cui se un insegnante o il preside criticasse o anche punisse i quattro bulli, rischierebbe di perdere il posto di lavoro. Questa situazione si protrae oramai da molto tempo, e Tsukushi, anche se altruista e battagliero pur non sopportando in alcun modo il tipo d'atteggiamento usuale degli F4, non trova per\u00f2 il coraggio per opporsi veramente a loro, tanto che per trovar una valvola di sfogo sar\u00e0 costretta a urlar insulti contro loro dalla scala antincendio situata nel retro della scuola.\nMa il governo assoluto degli F4, anche se loro ancora non lo sanno, sta per tramontare! Un giorno una delle sue compagne di classe, proprio quella con cui aveva maggiormente legato, si viene a scontrare nientemeno che con Tsukasa Domyoji (Thomas nell'anime), il leader degli F4 e celebre \"testa calda\": la ragazza inciampa cadendo dalle scale e finendo sopra Tsukasa, lasciandogli una bella impronta di scarpa sul volto. Nonostante le dovute scuse immediatamente porte al ragazzo dall'impaurita amica di Tsukushi, continua a maltrattarla insultandola duramente (minacciando irosamente di farla espellere): non sembra disposto in alcun modo ad ascoltarla, n\u00e9 tanto meno a scusarla, Tsukushi, persa la pazienza, prende il coraggio a due mani ed urla in faccia a Tsukasa tutto quello che pensa realmente di lui; che cio\u00e8 non \u00e8 altro che un ragazzino viziato e violento abituato ad ottener sempre tutto ci\u00f2 che vuole esclusivamente per meriti familiari non suoi (ha inoltre un pessimo taglio di capelli!). Il mattino seguente, com'era da prevedersi, Tsukushi trova attaccato nel suo armadietto il famoso cartellino rosso.\nLa promessa degli F4 \u00e8 renderle la vita un vero e proprio inferno, facendola perseguitare praticamente dall'intero corpo studentesco. La tensione via via monta fino ad una vera e propria dichiarazione di guerra; Tsukasa, visto il suo orgoglio calpestato da quellerbaccia\" miserabile, inizia a sviluppare perfidi piani per torturare Tsukushi. Tuttavia, \u00e8 proprio questo cartellino rosso che permette a Tsukushi di uscire dal guscio in cui si era rintanata fino a quel momento: ha deciso di colpo di non voler pi\u00f9 nascondersi, anzi d'ora in poi mostrer\u00e0 a tutti la sua vera indole e di che pasta \u00e8 fatta veramente. Perfino il suo nome \u00e8 un rimando al suo carattere forte e deciso: tsukushu\"' \u00e8 difatti l'erba comune che cresce ai margini delle strade, quella che anche se calpestata finisce poi col ricrescere sempre, a dispetto di tutto e di tutti.\nSconfessata, maltrattata e vittima di scherzi atroci, tutti le volgono le spalle. Ecco che per\u00f2 il pi\u00f9 riservato e solitario degli F4, Rui (Rupert) stranamente, la difende, tanto che lei finisce per innamorarsene ancora di pi\u00f9. Chi avrebbe mai potuto immaginare che proprio grazie al suo forte carattere gli sarebbe stato permesso d'entrar a far parte della cerchia pi\u00f9 intima del gruppo; di posizionarsi con forza all'interno della vita dei suoi membri. Viene data cos\u00ec a Tsukushi l'occasione di poter star pi\u00f9 vicina a Rui.\nBen presto i 4 ragazzi iniziano a nutrire, chi per un motivo chi per un altro, una \"particolare e stranissima\" simpatia nei confronti di questa ragazzina senza peli sulla lingua; iniziano anzi ad ammirarla profondamente (sia per la sua sincerit\u00e0 e schiettezza che per la forza di carattere) e, dai suoi pi\u00f9 acerrimi nemici che erano divengono in breve i suoi pi\u00f9 cari amici.\nLo scontro tra Rui e Tsukasa, carissimi amici e complici fino ad allora, per ottener l'amore di Tsukushi \u00e8 cos\u00ec appena iniziato.\nLa nostra Tsukushi, fin dal suo ingresso all'Eitoku, era rimasta profondamente affascinata in particolar modo da uno degli F4, Rui Hanazawa, un ragazzo riservato e misterioso e che sembrava fin da principio in qualche modo pi\u00f9 gentile e rispettoso degli altri tre; tanto da finir quasi per idolatrarlo. Ma non c'\u00e8 solo lui: sebbene Tsukasa fosse stato fin dall'inizio uno di quelli che pi\u00f9 gli avevano creato problemi, col passare del tempo e arrivando a conoscerlo un po' meglio, Tsukushi inizia ad apprezzare anche gli altri lati del suo carattere. Riesce anzi tramite una costante vicinanza ad agire e influenzare positivamente la sua indole apparentemente cos\u00ec scontrosa e ostile: da un certo momento in poi Tsukasa incomincer\u00e0 a far di tutto per conquistar il cuore della nostra eroina, cercando di corteggiarla assiduamente (in un modo tutto suo!) giorno dopo giorno e sempre con nuove trovate.\nDa qui in avanti si vengono a dipanare i vari fili dell'intreccio che tra equivoci, colpi di scena e molto altro ancora, porteranno Tsukushi a trovare il suo \"Principe Azzurro\".\nEpisodi dell'anime.\nDurante le trasmissioni italiane del 2004 e del 2010 sono stati trasmessi solamente 49 dei 51 episodi della serie. I titoli italiani degli episodi 13 e 32 sono traduzioni letterali degli originali giapponesi.\nDoppiaggio dell'anime.\nNell'adattamento italiano dell'anime, per riempire i momenti di silenzio, vengono inseriti molti pensieri fuori campo della protagonista. Inoltre, sempre nell'adattamento italiano, Tsukushi rivela in ogni episodio, di star scrivendo un libro basato su tutte le vicende della storia (da cui il titolo italiano).Questa cosa \u00e8 completamente assente nel doppiaggio originale. \nSigle.\n\"Mille emozioni tra le pagine del destino per Marie Yvonne\", musica di Max Longhi e Giorgio Vanni, testo di Alessandra Valeri Manera, cantata da Cristina D'Avena. Nei titoli di coda la musica viene erroneamente accreditata a Franco Fasano.\nDorama.\nNel 2005 \u00e8 uscito in Giappone la prima serie live action ispirato al manga di Yoko Kamino con il titolo di \"Hana yori dango\", formato da nove episodi, per la regia di Ishii Yasuharu, Yamamuro Ooho e Katayama Osamu.\nNel 2007 \u00e8 stata tratta la seconda serie, di undici episodi, intitolata \"Hana yori dango 2\" e sempre con gli stessi protagonisti.\nIl 27 giugno 2008 esce nei cinema giapponesi un film, sempre con i medesimi attori, denominato \"Hana yori dango final.\" Un sequel completamente distaccato dal manga che d\u00e0 una svolta alla storia donandole l'elemento \"giallo\", che porter\u00e0 i protagonisti in giro per il mondo alla ricerca di una preziosa tiara di famiglia, rubata una sera da un misterioso ladro.\nNel 2009 esce la versione sud coreana ispirata al manga, intitolata \"Kkotboda namja\", formata da 25 episodi totali.\nDalla stessa opera sono stati tratti anche un film giapponese uscito nel 1995 (con Uchida Yuki nel ruolo di Tsukushi Makino e Sh\u014dsuke Tanihara nel ruolo di Tsukasa Doumyouji) e tre serie televisive prodotte e girate in Taiwan, con la differenza di avere i personaggi di nazionalit\u00e0 cinese ed essere ambientate all'universit\u00e0 (\"Liu xing hua yuan\", \"Liu xing hua yuan II\" e \"Liu xing yu\")."}
{"id": "1248442", "revid": "767487", "url": "https://it.wikipedia.org/wiki?curid=1248442", "title": "I tre moschettieri (film 1921)", "text": "I tre moschettieri (\"The Three Musketeers\") \u00e8 un film del 1921 diretto da Fred Niblo e interpretato da Douglas Fairbanks, basato su \"Les Trois Mousquetaires\", romanzo del 1844 di Alexandre Dumas. I moschettieri erano interpretati da L\u00e9on Bary (Athos), George Siegmann (Porthos), Eugene Pallette (Aramis). Nel ruolo di Milady, Barbara La Marr; in quello di Costanza Marguerite De La Motte. Il re era Adolphe Menjou e il cardinale di Richelieu Nigel De Brulier, attore che avrebbe poi interpretato lo stesso ruolo in altri tre film.\nFu il primo film in cui Fairbanks sfoggi\u00f2 i celebri baffetti, che divennero un marchio di fabbrica della sua immagine negli anni seguenti. Otto anni dopo, Fairbanks riprese il personaggio nel film \"La maschera di ferro\".\nTrama.\nIl cardinale di Richelieu, uomo forte alla corte di re Luigi XIII, intriga per mettere in cattiva luce la regina che \u00e8 segretamente innamorata del duca di Buckingham. A Parigi, arriva dalla Guascogna il giovane D'Artagnan, deciso a entrare a far parte dei moschettieri del re. Conosce e diventa fraterno amico di Athos, Porthos e Aramis, tre moschettieri combattivi e fedeli alla corona che si uniscono a lui nel contrastare i piani del cardinale. D'Artagnan, per difendere l'onore della regina, si imbarca alla volta dell'Inghilterra per andare a recuperare alcuni diamanti che la sovrana ha donato al duca. Il giovane riuscir\u00e0 a compiere la difficile missione, ritornando in tempo per sottrarre la sua regina alle ire del monarca, giocando in questo modo un brutto tiro al cardinale ma riuscendo cos\u00ec a conquistare definitivamente il cuore di Costanza, la fedele cucitrice della regina.\nProduzione.\nProdotto dalla Douglas Fairbanks Pictures, il film, secondo alcune anticipazioni, avrebbe dovuto essere girato in Francia ma, alla fine, si scelse la California. Secondo il \"Moving Picture World\", le stime per le riprese in Francia sarebbero dovute durare sei mesi. Per le scene di interni, furono usati invece gli studi Raleigh, al 5300 Melrose Avenue di Hollywood. Alcune scene vennero girate a colori, con un sistema chiamato Wyckoff-DeMill Color. Le riprese durarono da fine aprile a tutto luglio o inizio agosto del 1921. Il 20 agosto, \"Motion Picture News\" riferiva che, dopo novanta giorni, le riprese erano terminate. Erano state girate 894 scene con una media di dieci scene al giorno.\nCostato un milione di dollari, era la produzione pi\u00f9 costosa affrontata fino a quel momento da Douglas Fairbanks: i 150 costumi costarono 100.000 dollari, altri 50.000 dollari vennero spesi per le scenografie e il libro paga settimanale per il cast di 116 persone (escluse le comparse) si calcol\u00f2 assommasse ad altri 50.000 dollari.\nDistribuzione.\nIl copyright del film, distribuito dall'United Artists, venne richiesto dalla Douglas Fairbanks Pictures Corp. e fu registrato il 13 settembre 1921 con il numero LP16959.\n\"Exhibitors Herald\" del 18 giugno 1921 riportava che Hiram Abrams, presidente della United Artists, aveva affittato il Lyric Theatre di New York per presentare il film nel periodo autunnale. Il prezzo del biglietto pi\u00f9 caro venne fissato a 2 dollari e 50. Per organizzare al Lyric \"una presentazione di lusso\", fu assunto Joseph Plunkett, amministratore delegato del Mark Strand Theatre. Il 17 giugno, \"Variety\" annunciava l'uscita del film per il 14 agosto. Il film, in realt\u00e0 fu poi presentato due settimane dopo la data annunciata, il 28 agosto 1921 con una prima di gala a New York, alla quale partecip\u00f2 Douglas Fairbanks insieme alla moglie, la celebre Mary Pickford.\nIl film incass\u00f2 nel solo mercato statunitense 1.500.000 dollari. In Svezia, il film venne distribuito il 2 ottobre 1922, in Finlandia il 22 ottobre 1923, in Portogallo il 24 ottobre 1927, in Germania, dove fu presentato con il titolo \"Douglas Fairbanks - Der vierte Musketier\" (o \"Douglas Fairbanks der vierte Musketier\"), usc\u00ec in sala nel 1928. In Francia, prese il titolo \"Les Trois mousquetaires\", in Spagna quello di \"Los tres mosqueteros\" e in Portogallo di \"Os Tr\u00eas Mosqueteiros\".\nIl 3 febbraio 2004, il film masterizzato \u00e8 stato distribuito in DVD.\nEsistono diverse copie complete della pellicola. Il film si trova conservato negli archivi della Cin\u00e9math\u00e8que Royale de Belgique di Bruxelles, in quelli del Deutsches Filminstitut-Dif di Wiesbaden, della Filmoteka Narodowa di Varsavia, della Library of Congress di Washington, del Museum Of Modern Art di New York, del Gosfilmofond di Mosca, del George Eastman House di Rochester, del Pacific Film Archive di Beverly Hills e del BFI/National Film And Television Archive di Londra."}
{"id": "1248450", "revid": "175558", "url": "https://it.wikipedia.org/wiki?curid=1248450", "title": "Dicer", "text": ""}
{"id": "1248456", "revid": "124840127", "url": "https://it.wikipedia.org/wiki?curid=1248456", "title": "Ferrovia Canavesana", "text": "La ferrovia Canavesana \u00e8 una linea di interesse regionale del Piemonte. La linea parte dalla stazione di Settimo Torinese e collega vari comuni del Canavese. L'infrastruttura \u00e8 gestita da GTT, in attesa che subentri il gestore RFI, appartenente al gruppo Ferrovie dello Stato Italiane. Il servizio \u00e8 stato gestito anch'esso da GTT fino al 1\u00ba gennaio 2021, data in cui \u00e8 stato preso in carico da Trenitalia.\nRealizzata fra Settimo Torinese e Rivarolo Canavese come \"ippovia\" e inaugurata ufficialmente nel 1866, la stessa fu prolungata nel 1877 fino a Castellamonte e dotata di una diramazione fino a Pont Canavese nel 1906.\nVenuto a decadere il traffico merci e in considerazione di una politica non favorevole al trasporto su rotaia, che port\u00f2 nel 1986 alla soppressione della tratta Rivarolo-Castellamonte, la linea sopravvive per il solo traffico provinciale/regionale per il collegamento della zona del canavese con l'area torinese, grazie all'inquadramento nel Servizio ferroviario metropolitano di Torino di questo tracciato.\nLa linea risulta elettrificata fino alla stazione di Rivarolo Canavese, obbligando cos\u00ec i passeggeri al trasbordo su un convoglio diesel per raggiungere la stazione di Pont Canavese. A dicembre 2017 \u00e8 stato annunciato dalla Regione Piemonte il finanziamento per i lavori di elettrificazione della tratta rimanente per consentire il collegamento diretto tra Pont e Settimo.\nNel novembre 2020 sono iniziati i lavori di potenziamento infrastrutturale e di elettrificazione riguardante la tratta Rivarolo-Pont della linea.\nDal 19 dicembre 2021, in seguito all'attivazione dell'ACC di Settimo Torinese, GTT non gestisce pi\u00f9 gli impianti di ingresso e uscita dalla Canavesana della suddetta stazione, passati in mano a RFI.\nStoria.\nL'idea di un collegamento tra il Canavese e la citt\u00e0 di Settimo, dove gi\u00e0 passava dal 1852 la ferrovia Torino-Milano, ebbe fra i principali promotori il medico rivarolese Carlo Demaria assieme ad alti esponenti della finanza torinese, tra cui concorreranno altri illustri rivarolesi come soci fondatori: il sindaco Giuseppe Recrosio, Giuseppe Chiesa, titolare della manifattura omonima, il misuratore Giuseppe Peronetti, Maurizio Farina, l'impresario Fortunato Pistono ed il notaio Antonio Vallero, intenti ad attuare una politica di miglioramento e di progresso dell'economia piemontese, puntando quindi a incentivare le aree del Canavese.\nLa soluzione fu quella di pianificare la costruzione di una strada ferrata che collegasse le opulente aree al capoluogo. La costruzione della stessa, avviata dalla Societ\u00e0 Anonima della Strada Ferrata del Canavese, fu approvata con atto del notaio Giuseppe Turvano l'11 agosto 1856; la linea fino a Rivarolo, lunga , con trazione a cavalli e scartamento di , fu inaugurata a tappe a partire dal 1856, concludendosi il 20 giugno 1866.\nAl termine di un periodo caratterizzato da risultati finanziari deludenti, la concessione fu rilevata dall'ingegner Cappuccio, primo proprietario della ferrovia Torino-Ceres, cui a sua volta, dopo il fallimento avvenuto nel 1871, subentr\u00f2 l'imprenditore Reinfeld che, nel 1874, su progetto dell'ingegner Gozzano, propose l'adozione della trazione a vapore. Fu la Societ\u00e0 Anonima per la Strada Ferrata e le Tranvie del Canavese, poi rinominata Ferrovia Centrale e tranvie del Canavese (FCC), che gi\u00e0 eserciva la tranvia Torino-Volpiano, a intraprendere i lavori di ricostruzione in sede propria del tracciato, conclusi con solenni festeggiamenti il 1\u00ba dicembre 1885 contestualmente all'inaugurazione del prolungamento mediante la tranvia Rivarolo-Cuorgn\u00e8. La precedente ippovia venne dunque smantellata.\nNel 1887 fu attivato il prolungamento costituito dalla ferrovia Rivarolo-Castellamonte e, nel 1906, una diramazione verso Cuorgn\u00e8 mediante un regresso dalla stazione di Rivarolo e in sostituzione della parallela tranvia. Nel 1892 fu stipulata un'importante convenzione con la Societ\u00e0 per le Strade Ferrate del Mediterraneo, che consent\u00ec ai treni della Canavesana di impegnare i binari statali fino a Torino Porta Susa.\nL'ultima sezione inaugurata fu la Cuorgn\u00e8-Pont Canavese, nel 1906. La ferrovia contribu\u00ec da allora al rapido sviluppo economico e industriale delle zone del Canavese da essa attraversate, attraversando pressoch\u00e9 indenne il periodo della prima guerra mondiale. Il 29 marzo 1933 la societ\u00e0 esercente venne fusa con la Societ\u00e0 Anonima Ferrovia Torino-Ciri\u00e8-Valli di Lanzo, che eserciva la linea Torino-Ceres, dando vita alla nuova societ\u00e0 anonima Ferrovie Torino Nord (FTN).\nNel gennaio 1959 la SATTI, Societ\u00e0 Anonima Torinese Tranvie Intercomunali, subentr\u00f2 alle FTN nella gestione della linea; negli anni ottanta venne costituito un consorzio, denominato TT (Trasporti Torinesi), che riuniva entrambe le societ\u00e0 ferroviarie concessionarie delle ferrovie citate (SATTI per la Canavesana, FTC per la Torino-Ceres), che fu sciolto all'inizio del 1998.\nSempre negli anni ottanta, e precisamente il 17 aprile 1985, fu chiusa la diramazione Rivarolo-Castellamonte, giudicata dalla Motorizzazione Civile pericolosa per la vicinanza dei binari alla provinciale per Ivrea; i lavori di smantellamento iniziarono nel 1990.\nIl 1\u00ba marzo 2002 venne attivata l'elettrificazione sulla tratta da Settimo Torinese a Rivarolo Canavese. La tratta da Cuorgn\u00e8 a Pont Canavese fu interrotta nel 2000 a causa di un'alluvione e riattivata dopo ingenti lavori il 7 luglio 2004. Dal mese di novembre 2020, la tratta ferroviaria tra Rivarolo Canavese e Pont Canavese \u00e8 chiusa per i lavori di elettrificazione e potenziamento infrastrutturale, quindi \u00e8 sostituita da autobus extraurbani.\nDal 1\u00ba gennaio 2021, il servizio ferroviario sulla linea \u00e8 gestito da Trenitalia. La gestione dell'infrastruttura della linea \u00e8 tuttora di GTT, in attesa del previsto subentro del gestore nazionale, Rete Ferroviaria Italiana. \u00c8 inoltre iniziato l'esercizio commerciale, proprio sulla Canavesana, dei primi treni Pop tra quelli destinati alla Regione Piemonte.\nDal mese di novembre partiranno i lavori di elettrificazione della tratta Rivarolo-Cuorgn\u00e8-Pont e dureranno 18 mesi circa.\nCaratteristiche.\nLa ippovia abbandonata il 1\u00ba dicembre 1885, con l'inaugurazione del servizio a vapore, vedeva in origine l'utilizzo del sistema di rotaie tipo Lu\u00e8, premiato con medaglia d'oro all'Esposizione Nazionale del 1861, costituito da rotaie a doppio fungo ancorate a blocchi di pietra mediante staffe di ghisa, caratterizzato dall'assenza di traversine; tale soluzione era stata rimpiazzata, nel proseguimento dell'ippovia da Volpiano a Rivarolo, con rotaia incassata sistema Loubat. L'avvio dell'esercizio a vapore comport\u00f2 l'adozione del sistema standard con rotaia Vignoles.\nLa ferrovia \u00e8 a binario unico e scartamento normale di 1435 mm, con l'ultima sezione del percorso che risulta pi\u00f9 tortuosa, con curva del raggio di 200 metri e pendenze che raggiungono il 18 per mille. La lunghezza complessiva della linea misura .\nPercorso.\nPartita da Pont, la linea si dirige a sud-est, seguendo il percorso del torrente Orco, e percorre un tratto di circa fino a Cuorgn\u00e8, stazione su cui convergono le autolinee GTT per Ivrea, Castellamonte e Forno Canavese. Proseguendo verso sud si arriva a Rivarolo Canavese, stazione di testa nella quale l'elettrificazione ha imposto di effettuare il cambio convoglio.\nLa ferrovia segue un percorso rettilineo, parallelo alla SS460 per Ceresole Reale fino a Feletto, localit\u00e0 dopo la quale il binario devia leggermente a est e attraversa il Medio Canavese, fermando a Bosconero e San Benigno Canavese e attraversando un tratto caratterizzata da numerosi passaggi a livello.\nSuperato il torrente Malone per mezzo di un ponte in muratura, la ferrovia attraversa Volpiano, comune industriale e agricolo, ultima stazione appartenente all'area del Canavese. Da tale localit\u00e0 si dirama dalla linea un raccordo diretto al Deposito Doganale Agip atto ai Servizi ausiliari dei mezzi di trasporto idrocarburi.\nOltre Volpiano, la ferrovia raggiunge il capolinea del tracciato a Settimo Torinese, oltre il quale i treni regionali transitano da e per Torino.\nTraffico.\nCessato il traffico merci in conseguenza del declino dell'apparato industriale della zona e della scelta di privilegiare il trasporto su gomma, la ferrovia del Canavese esercita la funzione di sistema di trasporto regionale: il servizio viaggiatori \u00e8 integrato, a partire dal 9 dicembre 2012, quando fu istituito il Servizio ferroviario metropolitano di Torino del quale i treni che percorrono la ferrovia di Pont rappresentano la linea 1 e attraversano il nodo torinese effettuando il capolinea meridionale a Chieri, sui binari della ferrovia Trofarello-Chieri, completando la maglia di servizi istituiti nel 1997.\nIl servizio \u00e8 svolto a cadenza oraria fino a Rivarolo, con poche corse prolungate su Pont, dato che sulla tratta alta della linea vengono prevalentemente effettuate autocorse sostitutive.\nMateriale rotabile.\nLa composizione del parco rotabili impiegato lungo la ferrovia Canavesana rispecchia la storia dell'impianto, caratterizzata dall'unione amministrativa rispetto alla ferrovia Torino-Ceres e all'elettrificazione attivata nel 2002 fino a Rivarolo Canavese.\nIn conseguenza di tali avvenimenti vennero impiegati fino al 31 dicembre 2020 gli elettrotreni SATTI Y 0530 ex FTC e delle automotrici ALn 668 provenienti dalle precedenti amministrazioni, cos\u00ec come materiale pi\u00f9 moderno attrezzato dall'origine per la circolazione sui binari quali gli elettrotreni Alstom TTR, analoghi alle ALe 501/502 \"Minuetto\".\nNel corso del 2011 il GTT ha annunciato l'ordine di 3 elettrotreni Alstom \"Coradia Meridian\" ad integrare la flotta di rotabili a trazione elettrica utilizzabili sulla Canavesana. Dal gennaio 2021 sono stati sostituiti da Treni POP, Treni Minuetto Elettrici. I 3 Coradia Meridian sono in fase di revamping e sistemati da Trenitalia e faranno ritorno. Col nuovo orario dovrebbero arrivare anche i Rock. I treni GTT ETR Y sono in stato di attesa per nuove aziende ferroviarie a Fossano, \nDal mese di settembre 2021, entreranno in servizio sulla Canavesana anche le composizioni Vivalto di Trenitalia.\nLe automotrici ALn 668 e le relative rimorchiate sono state dismesse.\nAd oggi le automotrici rimaste in circolazione su questa linea sono solo tre, le 905, 906 e 907, circolanti in regime promiscuo con autotrasporto esclusivamente sulla tratta Rivarolo - Pont (parte non elettrificata) secondo l'orario stabilito del gestore.\nRotabili del passato.\nNumerosi furono i rotabili succedutisi nel servizio lungo i binari del Canavese, dapprima con esercizio a trazione a vapore e in seguito costituiti da automotrici a trazione termica e locomotive Diesel dalle caratteristiche peculiari.\nAll'originaria dotazione di locomotive a vapore di costruzione Henschel si aggiunsero diverse unit\u00e0 provenienti da altre ferrovie in concessione italiane portando in totale a 13 unit\u00e0 la dotazione del parco.\nIl parco automotrici si avvalse inizialmente di un gruppo di cinque Automotrice FS ALn 40 acquistate usate dalle FS nel 1943, due delle quali noleggiate alla ferrovia Santhi\u00e0-Biella (unit\u00e0 001) e alla tranvia Pisa-Pontedera (unit\u00e0 003). Le stesse vennero poi sostituite da una consistente fornitura di dieci ALn 668 con relative rimorchiate, in seguito integrata da due unit\u00e0 quasi analoghe.\nFra le locomotive Diesel, oltre a due unit\u00e0 da manovra, spiccava l'unit\u00e0 Diesel-elettrica DE 101, prototipo Fiat-OM del 1965.\nLa ferrovia Canavesana integr\u00f2 per alcuni periodi nel proprio parco alcuni rotabili affatto peculiari per le caratterische costruttive finalizzate alla sperimentazione di soluzioni considerate innovative:\nCompletavano il parco numerose carrozze e carri merci di vario tipo."}
{"id": "1248457", "revid": "92458902", "url": "https://it.wikipedia.org/wiki?curid=1248457", "title": "Episodi di Malcolm (prima stagione)", "text": "La prima stagione di \"Malcolm\" \u00e8 andata in onda sul canale statunitense Fox dal 9 gennaio al 21 maggio 2000. In Italia \u00e8 stata trasmessa in chiaro da Italia 1 dal 29 marzo al 19 aprile 2004.\nIl piccolo genio.\nTrama.\nL'episodio introduttivo della serie ci svela il mondo in cui vive Malcolm: suo fratello maggiore Francis, costretto all'accademia militare per aver messo il piercing al naso; Reese, altro suo fratello maggiore, violento e stupido; il fratello minore Dewey, con una forma di autismo; la madre Lois, autoritaria e severa; il padre Hal, inetto e sottomesso alla moglie. \nIn seguito a dei test, si scopre che Malcolm ha un quoziente intellettivo di 165, e perci\u00f2 viene spostato nella classe speciale per persone molto intelligenti in cui si trova gi\u00e0 Stevie, un genio privo di un polmone e costretto su una sedia a rotelle, il quale diverr\u00e0 il suo migliore e forse unico amico.\nL'unione fa la forza.\nTrama.\nLois \u00e8 molto arrabbiata con i tre ragazzi perch\u00e9 qualcuno le ha rovinato con una bruciatura il nuovo vestito rosso molto costoso e a cui si era gi\u00e0 affezionata. I tre riescono a rimanere uniti senza accusarsi l'un l'altro solo grazie all'aiuto telefonico dato loro da Francis che li convince che \u00e8 meglio non darla vinta alla donna.\nProprio quel giorno \u00e8 l'anniversario di matrimonio di Lois e Hal, ma la prima \u00e8 molto pi\u00f9 occupata a cercare di far confessare i tre figli piuttosto che andare al ristorante a cui Hal l'ha invitata. Pensando che ormai non arrivi pi\u00f9, questo decide di tornare a casa proprio mentre Lois esce da essa; quando l'uomo arriva a casa, si scopre che questo, che non ha perso il vizio del fumo, aveva bruciato il vestito involontariamente con una sigaretta.\nUn week-end difficile.\nTrama.\nFrancis si trova da solo con i ragazzi dopo essere arrivato per una visita proprio quando Hal e Lois stavano per partire per un matrimonio. I ragazzi cos\u00ec si mettono d'accordo nel tentativo di evitare i disastri che combinano di solito, ma senza riuscirci, poich\u00e9 sospettano che se il week-end andr\u00e0 bene, Francis potr\u00e0 tornare a casa. Saranno costretti ad andare al pronto soccorso e i quattro cercano di evitare di farsi scoprire.\nIntanto, al matrimonio, Hal e Lois passano dei momenti terribili. Al ritorno, per\u00f2, vedendo il bel lavoro svolto da Francis, pensano che mandarlo alla scuola militare sia stata la decisione pi\u00f9 bella che potessero prendere e lo fanno tornare.\nSensi di colpa.\nTrama.\nMalcolm ha dei problemi con un bullo di nome Kevin, ma alla fine scopre che questo ha solo sette anni.\nNel frattempo, Hal decide di abbattere l'albero del giardino, rendendo i vicini nervosi e i figli eccitati.\nL'amara sorpresa.\nTrama.\nMalcolm viene assunto come babysitter.\nUna serata speciale.\nTrama.\nMalcolm passa una notte a casa di Stevie, ma in realt\u00e0 i due scappano e vagano per la citt\u00e0. La carrozzina di quest'ultimo viene rubata e i ragazzi finiscono nei guai.\nInnamorato follemente.\nTrama.\nFrancis scappa con la sua ragazza per andare a vivere con lei definitivamente, ma questa si rivela essere una ladra non interessata a lui; cos\u00ec il giovane si nasconde nel giardino spiegando il tutto solo a Malcolm che cerca in tutti i modi di nascondere agli altri quello che sta accadendo.\nIl picnic.\nTrama.\nLa famiglia va ad un picnic, organizzato dalla scuola, dove avvengono disastri in successione.\nMomenti brutti.\nTrama.\nA Francis viene assegnato un posto come guardia d'onore per un concorso di bellezza femminile frequentato da belle ragazze che per\u00f2 pensano sia gay. Intanto Lois viene licenziata perch\u00e9 Dewey ruba una costosa bottiglia di liquore dal supermercato dove lavora la madre, nonostante il piccolo si vada a scusare il capo del negozio. Craig fa di tutto per far riassumere Lois, ma essa non molla, fin quando \u00e8 costretta a pagare il conto dell'ospedale, perch\u00e9 Hal ha mangiato della frutta scaduta ormai da anni.\nLa gara di corse.\nTrama.\nHal, invece di portare Reese, Malcolm e Dewey a scuola, decide di andare con loro a vedere una gara di Stock Car, l'ultima in assoluto del grande pilota Rusty Malcolm (Hal \u00e8 un suo grande ammiratore, tanto che il figlio Malcolm porta il suo nome). Intanto, la disubbidienza di Francis costa cara a tutti i cadetti. Lois, invece, resta a casa a cercare la busta paga per versarla in banca ma, mentre \u00e8 alla ricerca, trova degli oggetti (compromettenti) nascosti in vari punti della casa dal resto della famiglia, in modo da poterli punire e ricattarli.\nLa zia Helen.\nTrama.\nLa famiglia deve andare al funerale di zia Helen, ma Malcolm preferirebbe starsene a casa per passare un po' di tempo con Julie.\nIl primo amore.\nTrama.\nReese va fuori di testa per una ragazza che fa la cheerleader, mentre Dewey cerca di convincere i genitori a comprargli un giocattolo.\nLezioni di pattinaggio.\nTrama.\nMalcolm si fa insegnare da Hal a pattinare, dopo aver chiesto a Francis e Reese di spiegare loro come funzioni l'insegnamento, ma senza ottenere alcuna informazione utile.\nIl robot killer.\nTrama.\nMalcolm e i suoi amici vogliono costruire un robot killer per una gara tra robot, dicono ad Hal che si tratta di un progetto scolastico e lui decide di aiutarli, ma le cose sfuggiranno presto di mano. Lois va a trovare Francis all'Accademia Militare perch\u00e9 \u00e8 stato operato di appendicite.\nLa spia.\nTrama.\n\u00c8 luned\u00ec, ma Lois, dopo essere stata a letto malata per tutto il fine settimana, \u00e8 convinta che sia domenica, cos\u00ec i ragazzi stanno a casa da scuola, e scoprono dai vaneggiamenti della madre che Francis aveva fatto la spia su un fatto accaduto tempo prima e lo ricattano minacciandolo di consegnare alla madre una lettera che l'avrebbe messo nei guai e che avevano intercettato lo stesso giorno.\nUna giornata di relax.\nTrama.\nLa famiglia va ad un parco acquatico; Malcom e Reese si trovano a litigare per tutto, alternano consecutivamente una vendetta e l'altra. I genitori, che cercavano di godersi l'escursione, si trovano con la giornata rovinata. Intanto Dewey, per colpa di un mal di orecchie, viene lasciato da solo con un'anziana babysitter, che inizialmente sembra poco permissiva; in seguito, per\u00f2, i due scoprono di aver molte cose in comune, ma il piccolo riesce a mandare la donna all'ospedale."}
{"id": "1248462", "revid": "1784425", "url": "https://it.wikipedia.org/wiki?curid=1248462", "title": "Wu Guanzheng", "text": "Attualmente (2008) \u00e8 membro del Comitato permanente dell'ufficio politico del Partito Comunista Cinese e segretario della Commissione Centrale per il Controllo Disciplinare (\"Zhongyang jil\u00fc jiancha weiyuanhui\"). Nato a Yugan, nella provincia del Jiangxi, Wu ha ricoperto per lungo tempo cariche al livello provinciale nel Jiangxi, nello Hubei e nello Shandong, acquisendo una notevole esperienza di governo.\nWu ha conseguito un dottorato in Misurazione Termali e Controllo Automatico presso l'Universit\u00e0 di Qinghua, dove ha studiato dal 1959 al 1968. Nel marzo del 1963 \u00e8 diventato membro del PCC. Wu sembra non essere stato danneggiato in modo rilevante dalla Rivoluzione Culturale. Tra il 1965 ed il 1968 \u00e8 stato vicesegretario del Comitato di Partito di Qinghua. In seguito ha ricoperto varie posizioni dirigenziali e tecniche nell'industria chimica dello Hubei, dove tra il 1968 ed il 1975 ha diretto l'impianto chimico di Gedian.\nNel 1975 Wu \u00e8 stato promosso vicedirettore della Commissione per la Scienza e la Tecnologia della provincia dello Hubei. Nel corso dei successivi sette anni Wu avrebbe ricoperto una serie di cariche in organi di stato ed in associazioni per l'ingegneria, la scienza e l'innovazione tecnologica.\nWu \u00e8 stato nominato sindaco e segretario di partito della citt\u00e0 di Wuhan a soli 44 anni, mantenendo questi incarichi fino al 1986, quando viene trasferito nella provincia del Jianxi, ove ricopre gli incarichi di segretario di partito e governatore provinciale. Dopo aver trascorso dieci anni nel Jiangxi Wu \u00e8 nuovamente trasferito, questa volta nella provincia dello Shandong. Oltre a ricoprire la carica di governatore, Wu dirige anche la scuola di partito provinciale, nonch\u00e9 il distretto militare dello Shandong.\nWu \u00e8 nominato segretario della Commissione Centrale di Controllo Disciplinare nel 2002. Gli analisti ritengono che sia membro della cricca di Qinghua, quindi uno stretto alleato del Segretario generale Hu Jintao. Si ritiene inoltre che le vedute politiche di Wu siano nettamente differenti da quelle di Li Peng, ex membro permanente del Politburo e dei suoi alleati.\nDurante la sua dirigenza della Commissione, la politica anti-corruzione cinese ha mostrato nuovi sviluppi, consistenti nell'adozione di una strategia anti-corruzione olistica, nell'adozione di svariate misure preventive, in numerosi emendamenti alla legislazione anticorruzione, e nella ratifica di convenzioni internazionali. In tal proposito si ricordano la firma (10 dicembre 2003) e la ratifica (27 ottobre 2005) della Convenzione delle Nazioni Unite contro la Corruzione\nWu \u00e8 stato membro supplente del XII Comitato Centrale, e membro titolare del XIII, XIV, XV e XVI Comitato Centrale.\nBibliografia.\n\u5434\u5b98\u6b63\u7b80\u5386, \u65b0\u534e\u7f51.\n\u6c88\u5b66\u660e\uff0c \u90d1\u5efa\u82f1\uff0c \u4e2d\u5171\u7b2c\u4e00\u5c4a\u81f3\u5341\u4e94\u5c4a\u4e2d\u592e\u59d4\u5458. \u5317\u4eac\uff0c\u4e2d\u592e\u6587\u732e\u51fa\u7248\u793e\uff0c 2001.\nThe Data Centre of the Xinhua News Agency. \"Who's Who: Current Chinese Leaders\". Hong Kong. Wen Wei Publishing House, 2001."}
{"id": "1248467", "revid": "6923", "url": "https://it.wikipedia.org/wiki?curid=1248467", "title": "Castello di Blankenburg", "text": "Il castello di Blankenburg \u00e8 situato a Blankenburg, frazione del comune di Zweisimmen nel Canton Berna (regione dell'Oberland, circondario di Obersimmental-Saanen) nella Simmental.\nLa sua esistenza era gi\u00e0 testimoniata nel 1329. Il castello pass\u00f2 poi nelle mani del comune di Friburgo (1371). Pi\u00f9 tardi pass\u00f2 al Canton Berna (1383), dove \u00e8 rimasto fino ad oggi. Fu ampliato in stile barocco dopo un incendio nel 1767. Il castello \u00e8 stato sede dell'amministrazione del distretto di Obersimmental fino alla sua soppressione, nel 2009."}
{"id": "1248475", "revid": "547992", "url": "https://it.wikipedia.org/wiki?curid=1248475", "title": "Jada Fire", "text": "Biografia.\nJada Fire \u00e8 nata il 1\u00ba settembre 1976 a Los Angeles, in California. Il suo vero nome \u00e8 Tenisha Roberta Myles. Ha lavorato in alcuni fast food e successivamente come operatrice in una linea telefonica erotica.\nNel 1995 ha iniziato a lavorare nell'industria del porno.\nNel 2005 agli AVN Awards \u00e8 stata nominata (insieme a Katja Kassin, Rio Mariah e Marc Davis) nella categoria \"Best Group Sex Scene - Video\" e l'anno dopo in quella come \"Female Performer of the Year\".\nSin dai suoi esordi, \u00e8 nota per i suoi seni abbondanti (e per le relative grandi areole), oltrech\u00e9 per le natiche ampie e rotonde, e l'abilit\u00e0 nello \"squirting\". \u00c8 particolarmente attiva nell'ambito delle pellicole di genere \"gonzo\", perlopi\u00f9 dalle tematiche lesbiche, interrazziali, bondage ed anali. La maggior parte dei film in cui ha partecipato, come \"Hit That PHAT Ass 4\", sono basati su storie a base di donne con le grandi natiche rotonde oppure \u2013 come vengono spesso chiamati \u2013 sono \"ghetto-booty\", cio\u00e8 sesso tra persone di colore. Non rifiuta per\u00f2 film con scene interrazziali con maschi bianchi, come si pu\u00f2 vedere sul sito web \"Bang Bros\". Compare inoltre in un episodio di Hogtied.\nFino al 2006, Jada Fire \u00e8 stata rappresentata dalla LA Directory Models, un'agenzia per attrici a Los Angeles, ma se ne \u00e8 distaccata: ora lavora con l'agenzia \"Lighthouse Talent Agency\". Jada \u00e8 stata premiata con il \"Ass of the year\" nei Porn World Awards tenutisi ad Elmont, il 3 gennaio 2007.\nNel 2007 \u00e8 stata premiata con l'AVN Award for Best Anal Sex Scene (film) per la sua performance in \"Manhunters\" e con il 2007 Porn World Award come \"Ass of the Year\".\nNel 2008 i film della serie \"Jada Fire Is Squirtwoman\" sono stati premiati con l'AVN Award come \"Best Squirting Series\".\nNel 2008 ha impersonato il ruolo di \"Condi\" nel film pornografico \"Who's Nailin' Paylin?\", prodotto da Hustler."}
{"id": "1248478", "revid": "37401", "url": "https://it.wikipedia.org/wiki?curid=1248478", "title": "Principe Elettore", "text": ""}
{"id": "1248480", "revid": "1086580", "url": "https://it.wikipedia.org/wiki?curid=1248480", "title": "Episodi di Malcolm (seconda stagione)", "text": "La seconda stagione di \"Malcolm\" \u00e8 andata in onda sul canale statunitense Fox dal 5 novembre 2000 al 20 maggio 2001.\nL'ingorgo.\nTrama.\nMalcolm, Reese, Hal e Lois sono di ritorno dal parco acquatico (Episodio 16 Stagione 1 - Una giornata di relax) rimangono intrappolati in un ingorgo stradale, con la prospettiva di non potersi muovere per diverse ore. In questa occasione, Malcolm conosce una ragazza, Jessica, e se ne innamora, passando diverse avventure con lei, mentre Lois impazzisce con un poliziotto che cerca di far sbloccare il traffico; nel frattempo, Dewey, lasciato da solo a casa, si perde in giro per il mondo, e ritorna proprio un momento prima del ritorno dei suoi. Intanto Francis scommette di riuscire a mangiare 100 caramelle a forma di paperella di fila.\nTempo di scherzi.\nTrama.\nI ragazzi vorrebbero avere Francis a casa per organizzare un fantastico scherzo di Halloween, ma questo non avviene e cos\u00ec il tutto viene rimandato. Nel frattempo, Hal ruba l'automobile di uno spericolato amante della velocit\u00e0 che gli dava fastidio, ma poi scopre quanto sia eccitante guidarla e decide di scappare con Lois.\nIl compleanno di mamma.\nTrama.\n\u00c8 il compleanno di Lois, e per evitare brutte sorprese, d\u00e0 10 $ a testa ai ragazzi perch\u00e9 le comprino un regalo, ma questi li spendono tutti in caramelle per loro. Poi anche Hal si dimentica del suo compleanno, facendole decidere di scappare di casa. Infine, per\u00f2, tutti insieme si rendono conto di aver bisogno di lei e la fanno tornare. Nel frattempo, Francis conosce una bella ragazza venuta in gita negli Stati Uniti dal Mozambico.\nInvito a cena.\nTrama.\nI Kenarban invitano la famiglia a cena, e Reese decide di divertirsi un po' con un nuovo gioco, il \"gioco del cerchio\". Intanto Hal e Abe vanno a bere insieme, e Lois e Kitty hanno una discussione piuttosto concitata.\nWeek-end nella riserva.\nTrama.\nLa famiglia va in un casin\u00f2 indiano dove Hal, cercando di sfruttare l'aiuto di Malcolm in tutti i modi, vince una serie impressionante di partite.\nIstinti primordiali.\nTrama.\nMentre Hal e Lois sono via, Malcolm e Reese cercano in tutti i modi di attirare verso di loro le attenzioni della sexy babysitter Patty, che per\u00f2 preferisce a loro Dewey.\nCaccia al pipistrello.\nTrama.\nDei rapinatori fanno irruzione nel \"Lucky Aide\", e Craig li fa arrabbiare parecchio non volendo dare loro la combinazione della cassaforte. Intanto a casa Hal e i ragazzi hanno un problema con i pipistrelli usciti da un vecchio armadio portato a casa da Hal per poi regalarlo a Lois al loro anniversario. Alla fine \u00e8 lo stesso Craig a salvare tutti dai rapinatori.\nIn terapia.\nTrama.\nMalcolm decide di andare in terapia perch\u00e9 si sente umiliato nella sua classe, ma Reese lo scopre e rivela tutto a Lois.\nLa recita.\nTrama.\nMalcolm viene scelto come protagonista di una rappresentazione teatrale e per questo trascura i suoi amici ed il loro progetto segreto: un razzo che finir\u00e0 col provocare un parto precipitoso alla loro insegnante. Hal e Dewey creano una societ\u00e0 utopica con le costruzioni nel salotto, il bambino finir\u00e0 col trasformarla in un regno di terrore a cui metter\u00e0 fine Lois cadendo rovinosamente su quanto costruito. Francis nel frattempo cerca di combattere la austerit\u00e0 obbligata dal Capitano Spangler grazie ad un semplice fiore.\nIl bullo.\nTrama.\nReese viene sconfitto a wrestling da una ragazza, cos\u00ec smette di fare il bullo. Inizialmente sembrerebbe andare tutto a gonfie vele, ma le persone che avevano subito torti da Malcolm colgono l'occasione per vendicarsi su di lui senza poi incorrere nelle ire del fratello. Inoltre altri ragazzi cominciano a vessare gli studenti pi\u00f9 giovani e deboli, e addirittura i disabili, senza controllo. \u00c8 anarchia, e i \"secchioni\" chiedono aiuto proprio a Reese per far ritornare la situazione come era.\nIntanto Francis cerca di convincere i suoi genitori a farlo tornare a casa per il suo compleanno perch\u00e9 all'accademia gli altri ragazzi radono il festeggiato e lo buttano in uno stagno.\nUna terribile vecchietta.\nTrama.\nMalcolm rompe un braccio ad una burbera vecchietta. Per punirlo, sua madre, lo obbliga a passare da lei tutti i pomeriggi per aiutarla con le faccende domestiche. La donna, a causa di un mix di farmaci e alcol, cade in un sonno profondo, cos\u00ec Malcolm e i \"secchioni\" decidono di prendere la sua auto e di andare a fare un giro. Per\u00f2 Lois li scopre.\nIl primo amore.\nTrama.\nNella classe di Malcolm \u00e8 arrivata una strana ragazza, Cynthia. Lois ritiene che Dewey sia troppo grande per giocare ancora con il suo pupazzo di pezza Domingo quindi prova a toglierlo convincendo Dewey che \u00e8 portatore di pericolosi germi. Francis tenta di convincere Hal a fornire un alibi per evitare di essere punito dal Comandante Spangler.\nI nuovi vicini.\nTrama.\nNella casa accanto a quella di Malcolm si \u00e8 trasferita una nuova famiglia. All'inizio sembra andare tutto bene ma la situazione degenera. Si accender\u00e0 una disputa che vedr\u00e0 coinvolti tutti i componenti della famiglia. Solo Hal sembra essere in sintonia.\nIl quadro infinito.\nTrama.\nHal inizia un nuovo hobby, la pittura; per\u00f2 il quadro che sta realizzando non lo soddisfa.\nSi salvi chi pu\u00f2.\nTrama.\nImprovvisamente a casa della famiglia si presentano i genitori di Lois. I nonni rivelano di voler molto bene ai loro nipoti e ci tengono al loro. Intanto Francis organizza con i suoi compagni di andare a New Orleans a celebrare festa del Marted\u00ec Grasso.\nContestazioni.\nTrama.\nLois viene multata da un poliziotto, che lei crede corrotto, perch\u00e9 non ha dato la precedenza a un'altra macchina e viene quindi arrestata a causa delle multe non pagate di Francis. La donna, allora, decide di contestare la multa perch\u00e9 \u00e8 sicura di avere ragione. Malcolm, per\u00f2, trova un video di sorveglianza e scopre che la madre, per la prima volta, ha torto: all'inizio nessuno, tra Hal e i figli, ha il coraggio di rivelarglielo, ma poi, quando scoprono quanto la donna abbia intenzione di andare fino in fondo con la propria causa, decidono di darle la sconvolgente notizia, per cui Lois, dopo un iniziale rifiuto, si arrende e decide di andare a scuola guida per riprendere la patente. Dopo una settimana, per\u00f2, Craig mostra ad Hal e ai ragazzi un secondo video, che mostra l'incidente da un'altra angolazione e che dimostra come Lois avesse, in realt\u00e0, ragione. Non essendo la donna in casa, Hal e i figli distruggono subito la cassetta e obbligano Greg al silenzio, perch\u00e9 da quando Lois ha ammesso di avere torto \u00e8 diventata molto pi\u00f9 sopportabile.\nLo sciopero della fame.\nTrama.\nFrancis organizza uno sciopero della fame per protestare contro la scelta del Comandante Spangler di bandire la televisione all'accademia. Intanto Malcolm viene ricoverato nel reparto pediatria per essere operato di appendicite. Senza Malcolm in casa la famiglia gioca a \"Marcia e Conquista\" (un gioco da tavolo simile al Risiko).\nScuola di cucina.\nTrama.\nHal e Lois non sanno pi\u00f9 come punire Reese, sembra che nulla gli importi davvero. Allora cercano di rivolgergli un'attenzione positiva e lo iscrivono ad un corso di cucina. Si riveler\u00e0 insolitamente ed eccezionalmente bravo, ma non meno distruttivo, tuttavia la cosa si risolve in un successo per Hal e Lois, perch\u00e9 alla fine i due scoprono di poter finalmente punire il figlio proibendogli di cucinare.\nL'Imbroglio.\nTrama.\nReese rischia di andare nella classe di sostegno a causa dei suoi bassi voti. Lois decide allora di farlo aiutare nello studio da Malcolm che riluttante accetta. Nel frattempo Francis, tornato temporaneamente a casa, viene cacciato per essersi rifiutato di riparare il tetto. I voti di Reese nonostante i netti miglioramenti con Malcolm continuano ad essere delle F, finch\u00e9, quando deve affrontare la verifica decisiva, Malcolm con un abile stratagemma la compila al posto suo. Il risultato \u00e8 comunque F e questo porta Malcolm a scoprire che l'insegnante, il signor Woodward, per antipatia sta volontariamente dando voti bassi a Reese per farlo mettere nella classe di sostegno. Quando Lois scopre del \"complotto\", minaccia Woodward di rivelare la cosa alla scuola; l'insegnante risponde ricordando come questa cosa, se fosse resa nota, comporterebbe anche l'espulsione di Malcolm, ma Lois risponde a sua volta di essere disposta a sacrificarlo per Reese perch\u00e9 sa che, al contrario del fratello, Malcolm riuscirebbe comunque a cavarsela. L'episodio termina con Malcolm, Reese, Francis e Woodward obbligati a riparare il tetto.\nLa partita perfetta.\nTrama.\nUna serata al bowling seguita da due diversi punti di vista: quello di Lois, madre rompiscatole e opprimente, e quello di Hal, padre permissivo e ancora infantile...\nPanico In Famiglia.\nTrama.\nFrancis torna a casa, ma essendo annoiato, decide di prendere due biglietti per uno show che piace moltissimo anche a Malcolm e Reese, e potendo portare solo uno di loro, li mette uno contro l'altro dicendo che a guadagnarsi il biglietto sar\u00e0 il fratello che gli dimostrer\u00e0 pi\u00f9 affetto. Inizialmente si fa fare da loro ogni genere di favore, ma alla fine i due contendenti inizieranno semplicemente a ostacolarsi a vicenda. Intanto Dewey deve occuparsi di Gelatina, il gatto di Craig, il quale deve andare fuori citt\u00e0 per una convention, ma il gatto scapper\u00e0 di casa e nel tentativo di riportarlo, Hal e Lois finiranno per dar fuoco alla casa di Craig.\nLa mini moto.\nTrama.\nI tre fratelli trovano una mini moto, la aggiustano e la rimettono in sesto, collaborando da veri fratelli. Il problema \u00e8 convincere la madre a fargliela usare: Lois infatti lo proibisce e mentre Malcolm e Deewey cercano di convincerla, Reese di nascosto ci fa un giro, rompendosi la gamba.\nL'evacuazione.\nTrama.\nHal lascia cadere il divano dal tettuccio della macchina, che andr\u00e0 a sbattere contro un treno, provocando una fuoriuscita di gas tossico. Tutta la citt\u00e0 \u00e8 costretta a rifugiarsi nella palestra della scuola, e ogni componente della famiglia si far\u00e0 notare, per una ragione o per l'altra, creando guai.\nRipassando il passato.\nTrama.\nLois teme di essere rimasta di nuovo incinta e per scoprirlo fa il test di gravidanza insieme ad Hal. Nell'attesa di conoscere il risultato i due hanno modo di ripensare alla nascita dei loro figli e tutti i guai che negli anni hanno causato. Alla fine il test risulter\u00e0 negativo."}
{"id": "1248482", "revid": "125796190", "url": "https://it.wikipedia.org/wiki?curid=1248482", "title": "Frauenkirche (Monaco di Baviera)", "text": "La Frauenkirche, nota anche come \"Dom zu Unserer Lieben Frau\" (\u00abCattedrale di Nostra Signora\u00bb), \u00e8 la cattedrale di Monaco di Baviera e sede dell'arcivescovo di Monaco e Frisinga.\nStoria.\nLa chiesa venne commissionata da Sigismondo di Baviera e venne costruita in stile gotico tra il 1468 ed il 1488. Il progetto venne iniziato da J\u00f6rg von Halsbach, ma venne portato a termine alla sua morte da Lucas Rottaler. La chiesa sorge dove precedentemente era costruita una basilica romanica. L'imponente struttura, realizzata in mattoni, domina la citt\u00e0. Infatti i campanili sono alti quasi cento metri. Le cupole che sormontano i campanili, a forma di cipolla e realizzate in ottone, vennero ultimate solo nel 1525. Le stesse non sono per\u00f2 quelle previste nel progetto originario, infatti dovevano essere simili a quelle del Duomo di Colonia. La facciata della chiesa ha un aspetto piuttosto severo. I campanili hanno trifore cieche agli angoli e finestre a sesto acuto, che richiamano la forma del portale d'ingresso. La chiesa sub\u00ec grossi danni a causa dei bombardamenti alleati durante la guerra, ma negli anni successivi iniziarono i restauri, gli ultimi dei quali terminarono nel 1994.\nAll'esterno della chiesa, sull'angolo nord-est, \u00e8 stata eretta, nel 1972, la Fontana di San Benno.\nInterno.\nAll'interno della chiesa ci sono numerosi esempi di arte degni di nota. Primo tra tutti \u00e8 il monumento funebre di Ludovico il Bavaro. Il sarcofago dell'imperatore \u00e8 circondato dalle statue di quattro cavalieri, rappresentanti la pace e la guerra. Sono inoltre presenti numerosi esempi di sculture e quadri dal XIV secolo fino al XVIII secolo. Raccoglie, inoltre, opere di Erasmus Grasser come le figure gotiche in legno raffiguranti gli apostoli e alcuni profeti, Jan Polack e Ignaz G\u00fcnther. Alcuni bassorilievi di quest'ultimo, parzialmente distrutti dai bombardamenti, sono stati recuperati ed utilizzati nel cosiddetto \"Altare di Memminger\".\nDegna di nota \u00e8 anche la statua a grandezza naturale di San Giorgio, che si trova sopra la portale di nordovest, opera realizzata da Hans Leinberger.\nIn una cappella laterale vengono conservate le reliquie del Santo patrono di Monaco, San Benno.\nSu una colonna \u00e8 presente un trittico di Hans Mielich, e su una parete una lapide dedicata al musicista della \"Frauenkirche\" Orlando di Lasso.\nSu una colonna \u00e8 stato posizionato un monumento dedicato al Papa Benedetto XVI, arcivescovo della diocesi di Monaco e Frisinga.\nCripta.\nNella cripta vi sono le spoglie di alcuni regnanti Wittelsbach, tra cui Ludovico il bavaro e Ludovico III di Baviera.\nOrgani a canne.\nOrgano maggiore.\nIl primo organo della cattedrale di Monaco risale al 1491 ed era molto grande per i canoni dell'epoca: contava due tastiere e una pedaliera completa; esso fu restaurato nel 1613, ma, poco tempo dopo, nel 1628, fu sostituito da un altro organo a canne, opera dell'organaro Hans Lechner. Lo strumento, rimaneggiato pi\u00f9 volte, fu rifatto radicalmente nel 1820. Sessant'anni dopo ne fu decisa la sostituzione e al suo posto fu installato un organo Steinmeyer a tre tastiere e pedaliera, ampliato nel 1935, quando fu aggiunta la quarta tastiera. Lo strumento and\u00f2 perduto durante i bombardamenti del 1944, e la costruzione di un nuovo organo cominci\u00f2 solo nel 1955, ad opera dell'organaro Zeilhuber; esso \u00e8 rimasto in loco fino al 1994, quando \u00e8 stato sostituito da un organo pi\u00f9 grande, opera di Georg Jann, utilizzato tutt'oggi per accompagnare le liturgie e per concerti.\nLo strumento possiede ben due consoles: una posta attaccata allo strumento (dietro il \"R\u00fcckpositiv\") e l'altra sulla grande balconata. La console attaccata allo strumento \u00e8 a trasmissione meccanica per le tastiere e la pedaliera ed elettrica per i registri; mentre quella sulla balconata \u00e8 completamente elettrica. Possiede quattro tastiere di 58 tasti (Do1-La5), pedaliera di 30 (Do1-Fa3), 95 registri e canne. Fra i tanti registri trovano posto un \"Glockenspiel\" formato da 39 campanelli, un Carillon di 30 campane tubolari, nonch\u00e9 un \"Zimbelstern\". Dalla consolle dell'organo maggiore \u00e8 possibile suonare anche l\"'Andreasorgel\" (\"Chororgel\").\nOrgano del coro - \"Andreasorgel\".\nNella cattedrale vi \u00e8 anche un organo corale di medie dimensioni, il cosiddetto \"Andreasorgel\", anch'esso costruito nel 1994 da Georg Jann in sostituzione di uno precedente di Zeilhuber, costruito nel 1955-1957 al posto di un organo settecentesco. Possiede tre tastiere di 58 tasti (Do1-La5), pedaliera di 30 (Do1-Fa3) e 36 registri.\nOrgano della Cappella del Santissimo.\nAnche nella cappella del S.S. Sacramento si trova un organo a canne: costruito da Georg Jann nel 1985, \u00e8 a trasmissione elettrica e conta due tastiere di 56 tasti (Do1-Sol5), pedaliera di 30 (Do1-Fa3), undici registri e con canne soltanto in legno.\nOrgano a baule.\nNella cattedrale si trova anche un piccolo organo a baule (\"Truhenorgel\") con cinque registri disposti su una tastiera spezzata di ridotte dimensioni, costruito da Georg Jann nel 1981.\nL'\u201cimpronta del diavolo\u201d.\nAll'ingresso della chiesa si trova la cosiddetta \"Teufelstritt\" o \u201cimpronta del diavolo\u201d. La leggenda racconta che il diavolo sarebbe entrato nella chiesa per ridicolizzarla, in quanto non si vedeva alcuna finestra. Infatti, se si guarda verso l'altare, le colonne delle navate nascondono alla vista qualsiasi finestra. Il diavolo fece un passo in avanti, vide le finestre e dalla rabbia sbatt\u00e9 talmente forte il piede da lasciare un'impronta.\nUn'altra versione della leggenda racconta che i costruttori della chiesa scommisero con il diavolo che avrebbero costruito una chiesa senza finestre; il diavolo and\u00f2 a controllare e i costruttori lo fecero entrare dal punto in cui non avrebbe visto nessuna delle finestre, coperte dalle colonne. In quel punto il diavolo pest\u00f2 un piede per terra dalla contentezza, lasciando la sua impronta con tanto di sperone. Poi per\u00f2, facendo un passo in avanti, vide le finestre e si accorse di essere stato ingannato, ma ormai era troppo tardi, perch\u00e9 la chiesa era stata gi\u00e0 consacrata."}
{"id": "1248489", "revid": "547034", "url": "https://it.wikipedia.org/wiki?curid=1248489", "title": "Episodi di Malcolm (terza stagione)", "text": "La terza stagione di \"Malcolm\" \u00e8 andata in onda sul canale statunitense Fox dall'11 novembre 2001 al 12 maggio 2002. In Italia \u00e8 stata trasmessa in chiaro da Italia 1 dal 18 febbraio 2005 al 21 marzo 2005.\nA pesca con pap\u00e0.\nTrama.\nI Wilkerson vanno in vacanza con i Kenarban sulla loro casa galleggiante. Hal vuole rinsaldare i rapporti con Malcolm pescando con lui, ma l'idea non ha buon esito: i due non riescono a pescare nulla. Intanto Reese e Stevie conoscono un gruppo di ragazze molto disinibite e Malcolm rovina il progetto del padre pur di andare con loro.\nLa graduatoria.\nTrama.\nNella classe di Malcolm arriva un nuovo insegnante, pieno di s\u00e9 e con un'idea strana in testa: fare una graduatoria degli alunni. Questa graduatoria \u00e8 inutile in una classe in cui tutti hanno la media del 10, ma fa comunque impazzire tutti i ragazzi, tranne Malcolm: lui, infatti, riesce a mantenere il controllo e a usare la graduatoria come un'arma contro il nuovo insegnante.\nIl club del libro.\nTrama.\nLois, per staccare un po' dalle questioni familiari, entra in un club del libro formato da altre madri di famiglia. Esso, per\u00f2, si rivela essere soltanto un modo per staccare, senza alcun legame con la lettura di libri. La serata continua e le donne, ubriache di vino, decidono di andare a fare scherzi a un'altra donna che loro invidiano. Il progetto, per\u00f2, va a monte e Lois rischia di essere presa dalla polizia.\nNel frattempo Hal deve occuparsi dei figli tutto da solo ed \u00e8 qui che appaiono le sue personalit\u00e0, nella forma di tanti Hal sparsi per la casa, ognuno vestito in modo diverso (anche in modi molto stravaganti) e di dimensioni diverse. Ognuna da un consiglio diverso (anche insensato) ad Hal che impazzisce.\nLa ragazza di Malcolm.\nTrama.\nMalcolm si fidanza con Sarah Coleman, una compagna di scuola di cui \u00e8 pazzamente innamorato. Lois disapprova sostenendo che Malcolm \u00e8 ancora troppo piccolo e deve prima laurearsi. Il fidanzamento lo rende felicissimo e allo stesso tempo paranoico: non sta un minuto senza pensare a lei, chiamandola continuamente al telefono, preoccupandosi se lei ritarda pochi minuti e passando tutto il tempo che hanno insieme a baciarla; Malcolm trascura la scuola ed inizia a prendere voti bassi, e finisce addirittura a picchiare violentemente un ragazzino che si era avvicinato a lei. La ragazza finisce per lasciarlo e lui resta a piangere e gridare sul cortile della scuola.\nDewey invece trova un amichetto di nome Ronnie De Marco, da poco trasferitosi in citt\u00e0. Il fatto che per una volta abbia trovato un amico reale e non immaginario stupisce molto Hal e Lois.\nLa signora De Marco, madre di Ronnie, chiede a Dewey di aiutarla nell'organizzare la festa di compleanno di suo figlio e Dewey organizza tutti i particolari della festa come piacciono a lui: in stile Far West, con vestiti da cowboys, tutte cose che a Ronnie non piacciono.\nNel frattempo Francis viene arrestato per aver 'rubato una ciambella da un cassonetto', ed in carcere inizia ad assistere alle vicende della vita privata degli agenti di polizia che lo sorvegliano, vicende che ricordano molto una soap opera.\nViene scarcerato proprio nel momento in cui si stava per scoprire il nome di un criminale, e prega l'agente di rimetterlo in carcere, ma questo si rifiuta e lo sbatte fuori.\nUn'offerta per la chiesa.\nTrama.\nLois obbliga Malcolm, Reese e Dewey a fare volontariato in chiesa facendo l'inventario degli oggetti donati ai poveri. Quando si accorgono di poter guadagnare soldi vendendo gli oggetti, non si rendono conto di fare una cattiva azione.\nIntanto Francis che \u00e8 arrivato in Alaska inizia a lavorare per Lavernia.\nDivorzio annunciato.\nTrama.\nA Hal viene diagnosticato un problema apparentemente molto serio di salute. Lois diventa cos\u00ec ancora pi\u00f9 cattiva con Malcolm e Reese, che non vengono informati dei problemi del padre e, messi ingiustamente in punizione, scappano per recarsi ad una festa. Vengono per\u00f2 scoperti, e puniti ancora pi\u00f9 duramente. I tre sospettano quindi che i genitori stiano per divorziare, ma alla fine scoprono che non \u00e8 cos\u00ec.\nNel frattempo, Francis, che \u00e8 finalmente giunto in Alaska, litiga con il suo capo, Lavernia, e si scontra cos\u00ec con le tradizioni del posto.\nIl sequestro del Natale.\nTrama.\nDopo l'ennesimo disastro combinato dai ragazzi nel periodo pre-natalizio, Lois decide di \"sequestrare\" il Natale, minacciandoli di restituire tutti i loro regali al negozio se durante la giornata della Vigilia non avessero fatto i bravi bambini. All'inizio, il suo piano ha effetto, e i tre si comportano bene, ma in seguito decidono di cambiare strategia e vanno a scartare i loro doni in anticipo, la sera della vigilia, senza il permesso di nessuno. Lois li scopre, ma, essendosi resa conto di aver fatto una cosa orribile impenendo ai suoi figli di celebrare una festivit\u00e0 cos\u00ec importante, non li punisce, e anzi li aiuta a scartare i pacchetti.\nIntanto, Francis viene obbligato a passare il Natale con la nonna Ida, una donna odiata da tutti e che al termine del suo soggiorno presso la sua casa Francis odier\u00e0 ancora di pi\u00f9.\nIl poker.\nTrama.\nHal viene invitato da Abe, il padre di Stewie, a giocare a poker con i suoi amici, dovendo cos\u00ec rinunciare ad andare al corso di ballo di Lois. Reese, quindi, sar\u00e0 costretto a sostituire Hal facendole da partner, ma riesce a guadagnare facendosi pagare dalle signore anziane come accompagnatore.\nFrancis dovr\u00e0 vivere una settimana nella baracca con i suoi compagni a causa di una tempesta.\nI conti non tornano.\nTrama.\nReese trova un lavoro presso un fast food assieme a Richie. Malcolm viene umiliato da Mr. Herkabe, invidioso della sua intelligenza, che gli affida come tutor un bambino di 8 anni con un Q.I. di 280.\nReese venne accusato di aver rubato $400 durante l'orario del suo nuovo lavoro.\nLa giurata.\nGuest star: Ashley Tisdale\nIl domino gigante.\nTrama.\nI compagni di classe di Malcolm hanno fatto esplodere delle sostanze chimiche, contaminando l'aula.\nPer 5 settimane dovranno frequentare le lezioni smistati nelle classi dei normodotati. Ogni \"secchione\" riesce straordinariamente a inserirsi in un gruppo, eccetto Malcolm. Dewey intanto \u00e8 costretto a rimanere a casa perch\u00e9 ha contratto la varicella. Per combattere la noia e il prurito decide di costruire un domino. In Alaska Francis apre un casin\u00f2."}
{"id": "1248493", "revid": "219110", "url": "https://it.wikipedia.org/wiki?curid=1248493", "title": "Nuova Elettronica", "text": "Nuova Elettronica \u00e8 stata una rivista italiana fondata da Giuseppe Montuschi nel 1969 a Bologna dalle ceneri della rivista Elettronica Mese. Si occupava di hobbistica elettronica, divulgazione nell'ambito tecnico scientifico, elettromedicale e didattico, con un'impostazione pedagogica e popolare.\nCaratteristiche.\nLa rivista, reperibile nelle edicole e tramite abbonamento, non conteneva pubblicit\u00e0, se non nei primi numeri, ma si finanziava interamente con i proventi editoriali e con la vendita dei kit di montaggio dei progetti pubblicati, che, a seconda della complessit\u00e0, potevano essere venduti gi\u00e0 montati e completi di tutto, oppure con parti e accessori acquistabili separatamente. Alcuni progetti di tipo medicale appartenenti alla linea chiamata \"professional\", avevano la certificazione CE valida solo per gli apparecchi gi\u00e0 assemblati. Per i kit da montare, invece, la certificazione poteva essere ottenuta in un secondo tempo. \nOgni progetto pubblicato era accompagnato sia da una spiegazione sia del funzionamento del circuito, sia della procedura di montaggio; inoltre, veniva offerto un servizio di assistenza post-vendita per risolvere problemi di funzionamento dei kit a causa di errori di montaggio del kit o tolleranze dei componenti.\nLa quasi totalit\u00e0 dei progetti veniva realizzata dai suoi tecnici in pi\u00f9 laboratori sparsi per l'Italia; la rimanente parte veniva creata con l'aiuto di collaboratori esterni o degli stagisti durante il periodo di praticantato presso il Centro Ricerche Elettroniche, che faceva da supporto alla rivista. Occasionalmente veniva pubblicata la rubrica \"Progetti in Sintonia\", contenente circuiti proposti dai lettori corredati da una breve descrizione.\nGiuseppe Montuschi mor\u00ec nel dicembre del 2009 all'et\u00e0 di 82 anni e la societ\u00e0 venne ceduta a stretti collaboratori. Le pubblicazioni proseguirono per tutto il 2010 con i consueti numeri bimestrali e un supplemento sulla diatermia, un'altra pratica della medicina alternativa del tutto priva di validazione scientifica.\nIl numero 247 port\u00f2 un nuovo design alla rivista, sostituendo la precedentemente minima qualtit\u00e0 di elementi grafici decorativi ed i caratteristici titoli degli articoli a centro pagina in carattere blu e nero; tale numero fu peraltro pubblicato sperimentalmente anche in lingua inglese, sotto il titolo New Electronic.\nCon il numero 250 di settembre-ottobre 2012 si conclusero definitivamente le pubblicazioni della rivista. Fu l'unico numero con due copertine e leggibile da entrambi i lati: per circa l'80%, la rivista era occupata dai soliti progetti realizzabili tramite kit; rovesciando il volume e partendo dall'ultima di copertina, si accedeva a un breve corso di elettronica, primo e unico capitolo, guidato da un personaggio denominato Prof Watt.\nIl 14 novembre 2013 il Tribunale di Bologna avvi\u00f2 la procedura fallimentare contro il C.R.E. (Centro Ricerche Elettroniche), che ne deteneva i diritti editoriali.\nDa febbraio 2014, i numeri telefonici della redazione di Bologna e dell'associata Heltron di Imola diventarono irraggiungibili; contemporaneamente, il sito internet entr\u00f2 in \"ristrutturazione\" e non venne mai pi\u00f9 riattivato. Sempre da febbraio, i dipendenti vennero posti in mobilit\u00e0.\nVisione critica.\nNumerosi dispositivi definiti \"medicali\" si basavano sulla magnetoterapia, un genere di medicina alternativa la cui efficacia non \u00e8 dimostrata da alcuna prova scientifica.\nIn alcuni progetti erano usate parti non documentate, per esempio moduli premontati o addirittura incapsulati in resina, come per l'accensione catodica per le auto presentata sulla rivista n.25. Alcuni, in tempi recenti, venivano giustificati con la difficolt\u00e0, per una persona poco esperta o non dotata di attrezzature particolari, di montare piccolissimi componenti SMD, oppure con l'impossibilit\u00e0 di effettuare tarature su stadi RF senza disporre di costosissimi generatori e analizzatori di spettro e di reti; nell'accensione elettronica sulla rivista n.25 del 1972, per\u00f2, si trova anche una diversa ma sincera giustificazione:\nPresentando i microcontrollori ST6, hanno cominciato a usare quelli e altri anche in alcuni progetti, ma il codice non veniva mai pubblicato, neanche per i progetti pi\u00f9 semplici. Viceversa, sarebbe stato molto utile per imparare a scrivere codice per applicazioni pratiche.\nAlcuni progetti sviluppati.\nNuova Elettronica \u00e8 stata la prima rivista a presentare in Italia un personal computer basato sul microprocessore Z80 in scatola di montaggio. Il computer utilizzava il sistema operativo SONE (Sistema Operativo Nuova Elettronica), compatibile con il CP/M, e il suo linguaggio BASIC che, derivato da quello distribuito con il TRS-DOS del Tandy TRS-80, era molto simile al linguaggio BASIC adottato dai PC IBM. Il computer venne progressivamente migliorato fino a includere un disco rigido (con una capacit\u00e0 di 10 Megabyte).\nLa rivista ha proposto un ricevitore in kit per i segnali del satellite geostazionario Meteosat, il cui segnale era, per\u00f2, criptato, quindi veniva usato per la ricezione dei satelliti in orbita polare che trasmettono immagini HRPT. Ha anche pubblicato Contatori Geiger per misurare la radioattivit\u00e0 ambientale (l'ultima versione ha ottenuto la certificazione dall'ENEA, che ha dichiarato un errore del 4% sulla misura della radiazione campione). Ha presentato un sismografo e strumenti di misura come analizzatori di spettro RF, trasmettitori FM per radio private, frequenzimetri, impedenzimetri, conduttivimetri e luxmetri.\nOltre ai progetti che prevedevano l'uso di microcontrollori, la rivista si occupava anche delle normali applicazioni analogiche a uso didattico, ma non solo."}
{"id": "1248495", "revid": "46931", "url": "https://it.wikipedia.org/wiki?curid=1248495", "title": "Truc\u00e1", "text": ""}
{"id": "1248504", "revid": "110157", "url": "https://it.wikipedia.org/wiki?curid=1248504", "title": "The 5.6.7.8's Can't Help It!", "text": "The 5.6.7.8's - Can't Help It! \u00e8 il primo album del gruppo rock giapponese The 5.6.7.8's, pubblicato il 26 marzo 1993."}
{"id": "1248507", "revid": "117914619", "url": "https://it.wikipedia.org/wiki?curid=1248507", "title": "Episodi di Malcolm (quarta stagione)", "text": "La quarta stagione di \"Malcolm\" \u00e8 andata in onda sul canale statunitense Fox dal 3 novembre 2002 al 18 maggio 2003.\nFinalmente al liceo.\nTrama.\nMalcolm arriva finalmente al liceo ma grazie a Lois, che gli rovina dal primo giorno la reputazione, tutti gli danno il soprannome di Macchia cos\u00ec \u00e8 costretto a tornare con i suoi amici \"secchioni\" delle medie.\nLe facce buffe.\nTrama.\nMalcolm e la sua famiglia vanno a trovare il suo ricco nonno, il padre di Hal, trovando anche il resto dei parenti. Reese e Dewey fanno a gara con il resto dei figli dei parenti per accaparrarsi la ricca eredit\u00e0 conquistando la simpatia del nonno. I parenti per\u00f2 cominciano a manifestare la loro antipatia per Lois, al punto da escluderla dalla foto di famiglia. Ogni volta per\u00f2 che Hal tenta di parlare di questo con suo padre, egli evita sempre di affrontare i problemi con facce buffe e solletico, cos\u00ec come si scopre ha fatto con Hal fin da quando era bambino.\nUna ragazza per due.\nTrama.\nA Malcolm piace Alyson la sua vicina di armadietto, ma alla ragazza lui non piace perch\u00e9 \u00e8 troppo intelligente. Cos\u00ec Malcolm segue i consigli di Reese e diventa un idiota.\nIntanto Francis litiga con un truffatore per salvare il ranch di Otto.\nUna guerra infinita.\nTrama.\nMalcolm e Reese si fanno i dispetti l'uno con l'altro.\nIntanto Francis deve affrontare una mucca di una leggenda.\nPensare e poi parlare.\nTrama.\nMalcolm, scopertosi un buon giocatore di pallacanestro, viene cacciato dopo aver detto all'allenatore che i suoi schemi sono troppo prevedibili. Decide, quindi, di provare a smettere di parlare senza riflettere. I risultati sono sorprendenti: le cose con Nicki vanno meglio, sua madre lo punisce meno e gli assegna meno lavori di casa, suo padre inizia a dargli una paghetta settimanale e riottiene il posto in squadra. Alla fine, per\u00f2, tutto lo stress accumulato gli fa venire un'ulcera, ragion per cui torna a comportarsi come al solito. Nel frattempo Hal si scopre molto portato nella marcia, tanto da ricevere i complimenti dei dilettanti che girano per il quartiere, ma il campione della citt\u00e0 lo supera facilmente. Decide quindi di allenarsi con impegno per batterlo ma, a dispetto di tutto, fallisce. Alla fine, per\u00f2, si rende conto che il suo avversario bara e, dopo averlo rivelato a tutti, si prende la sua rivincita.\nSe i ragazzi fossero ragazze.\nTrama.\nLois, inizia a pensare a che sesso potr\u00e0 avere il nascituro, ma essendo periodo di saldi deve andare con la famiglia al supermercato. Per\u00f2 inizia la giornata sgridando i figli: Malcolm e Reese, lottando per una penna, hanno anche rotto un giocattolo di Dewey. Subito Lois inizia a immaginare come sarebbe la vita se avesse tre figlie femmine invece di tre maschi e nella sua mente i tre figli si trasformano in tre ragazze, chiamate Ren\u00e9, Mallory e Daisy, calmissime, dolci e accondiscendenti con il volere della madre. Tuttavia Malcolm riesce a stendere Reese con un pugno all'occhio, sempre per avere la penna. Essendo anche vicini a San Valentino, Hal vuole comprare a Lois un regalo magnifico e l'uomo tartassa la moglie per avere un'idea. La giornata al supermercato inizia: Lois deve combattere tra i litigi dei ragazzi e la loro rozzezza: Lois continua a immaginare la differenza di vita se avesse tre figlie: esse non si ingozzerebbero di hamburger alla cipolla ma mangerebbero con tutta calma dell'insalatina, spettegolando con la madre; amerebbero stare al supermercato con lei, invece che annoiarsi; al reparto di vestiti sarebbero in perfetta sintonia con lei.\nMentre Reese viene avvicinato da una donna che nota il suo occhio pesto, Malcolm e Dewey discutono con un'anziana per il posto nella fila. Interviene Reese, rinsavito, che se la prende con la vecchietta.\nDurante la giornata, Hal trova un massaggiatore per i piedi, il cui ultimo modello viene per\u00f2 acquistato, e lui tenta pi\u00f9 volte di rubare il sacchetto all'acquirente.\nLa situazione precipita: la donna che ha avvicinato Reese va da Lois e si identifica come un'addetta ai servizi sociali, credendo che Reese venga malmenato in casa; Reese, Malcolm e Dewey continuano la lotta con l'anziana, scatenando un putiferio nel negozio; Hal \u00e8 inseguito da una guardia giurata del supermercato. Anche nell'immaginazione di Lois tutto va a scatafascio: le tre figlie si rivelano oche, viziate dal padre, sessualmente disinibite e Mallory rivela a Lois che Ren\u00e9 \u00e8 incinta. La famiglia fugge dal supermercato.\nL'ultima scena vede Lois che riceve i suoi regali di San Valentino da Hal e dai figli che le hanno regalato dei cioccolatini mangiandosene met\u00e0 e il suo ultimo pensiero \u00e8 che il beb\u00e8 sia femmina.\nL'amico di pap\u00e0.\nTrama.\nGuest star: Beth Grant (Dorene Hooper)\nArrivo anticipato (pt. I).\nTrama.\nLois sta per partorire il beb\u00e8 ma, siccome \u00e8 pi\u00f9 grosso del normale, il ginecologo provocher\u00e0 il travaglio per il successivo gioved\u00ec. In casa ci sono anche Francis e Piama, per aiutare a costruire la nuova stanza, e senza preavviso come al solito arriva anche Ida.\nHal porta i ragazzi a una fiera dell'auto, che invece si rivela essere una fiera della sposa. Qui Dewey coinvolge un annunciatore, un tecnico luci e un tecnico del suono per far fare una figuraccia al padre: infatti il successivo gioved\u00ec sarebbe stato il compleanno del vessatissimo, ignorato e maltrattato Dewey che rischia di farsi rubare anche il compleanno.\nReese ruba un tight e viene rinchiuso nella custodia di un violoncello.\nMalcolm, che ha ricevuto la proposta di entrare in un college esclusivo in Inghilterra, propone al padre di andarsene, ma Hal glielo vieta poich\u00e9 Malcolm \u00e8 colui che risolve sempre ogni problema familiare.\nA casa, Lois vuole cacciare Ida e sfrutta il suo razzismo: invita a casa Abe e i suoi amici (tutti di colore), ma proprio quando Ida sta per andarsene, iniziano le doglie: chiama Hal, ma lui \u00e8 inseguito da mezza fiera.\nArrivo anticipato (pt. II).\nTrama.\nLois sta per partorire, ha i cinque amici in casa, pi\u00f9 Ida, Francis, Piama e Craig, oltre all'amico di Malcolm, Lloyd. Viene chiamata un'ambulanza che tarda ad arrivare.\nHal ha un incidente nel parcheggio della fiera, e finisce all'ospedale immobilizzato.\nI tre figli decidono di partecipare a un corso preparto, imparando un sacco di cose.\nA casa alla fine sar\u00e0 Francis a far partorire la madre con sommo disgusto e solo dopo arriver\u00e0 anche Hal. Non si sente il sesso del beb\u00e8 a causa della sirena dell'ambulanza che arriva proprio in quel momento. Il beb\u00e8 si chiamer\u00e0 Jamie.\nIn cerca d'asilo.\nTrama.\nPer avere un aiuto con Jamie, la famiglia finge di essere devota alla Chiesa dei Fratelli del Calvario, ma questa soluzione \u00e8 un'arma a doppio taglio: anche Lois dovrebbe aiutare a tenere gli altri bambini, ma non riesce per colpa del lavoro. Va in una breve depressione e vorrebbe abbandonare il bambino, ma il fedele Hal le ricorda che \u00e8 successa la stessa cosa con gli altri figli appena nati.\nReese ha un breve periodo di conversione, arrivando a sedersi su una sedia a cui sono legati dei palloncini, per spiccare il volo. Ovviamente l'esperimento fallir\u00e0. Dewey di contro fa una specie di predica atea all'insegnante di Reese.\nNonostante tutto, l'esperienza porter\u00e0 aiuto alla famiglia: la comunit\u00e0 costruir\u00e0 loro la stanza per il bambino (con tanto di Cristo in croce affrescato).\nNel frattempo, al Grotto, Francis si finge un alieno per attirare turisti."}
{"id": "1248509", "revid": "112294384", "url": "https://it.wikipedia.org/wiki?curid=1248509", "title": "Fare Elettronica", "text": "Fare Elettronica \u00e8 una rivista italiana che si occupa di elettronica applicata e divulgazione. \u00c8 stata distribuita nelle edicole italiane e spedita in abbonamento fino all'aprile 2013, quando divenne soltanto digitale.\nStoria.\nLa sua fondazione risale al 1984 con il nome Hobby Elettronica per iniziativa del Gruppo Editoriale Jackson. Alcuni mesi dopo il nome fu cambiato in Fare Elettronica per superare alcune problematiche di registrazione del marchio. La testata fu rilevata negli anni 90 da DTP Studio di Novara per iniziativa dell'iniziale fondatore e direttore Angelo Cattaneo, successivamente rilevata da Inware Edizioni. Oggi \u00e8 edita dal Consorzio Tecnoimprese, tuttavia la pubblicazione sembra essersi interrotta con il numero 387/388 di dicembre 2018, mentre la testata continua a esistere come sito Web.\nOggi la testata \u00e8 divenuta un blog di elettronica che offre ai suoi lettori contenuti originali, sviluppati da professionisti di elettronica."}
{"id": "1248518", "revid": "685519", "url": "https://it.wikipedia.org/wiki?curid=1248518", "title": "The 5.6.7.8's (album)", "text": "The 5.6.7.8's \u00e8 il secondo album del gruppo rock giapponese The 5.6.7.8's, pubblicato nel 1994. Tra le tracce \u00e8 possibile trovare la canzone \"I Walk Like Jayne Mansfield\", che fa parte della colonna sonora del film Kill Bill Vol. 1."}
{"id": "1248519", "revid": "110168569", "url": "https://it.wikipedia.org/wiki?curid=1248519", "title": "Episodi di Malcolm (quinta stagione)", "text": "La quinta stagione di \"Malcolm\" \u00e8 andata in onda sul canale statunitense Fox dal 2 novembre 2003 al 23 maggio 2004. In Italia \u00e8 stata trasmessa in chiaro da Italia 1 dal 22 aprile al 23 maggio 2005.\nIl sogno premonitore.\nTrama.\nHal sogna di vincere alla slot-machine, cos\u00ec riscatta l'assicurazione sulla vita all'insaputa della moglie e convince la famiglia ad andare a Las Vegas.\nDewey sta accudendo un coniglio, Gordo, ma Reese lo nutre con cibi grassi facendogli raggiungere 40\u00a0kg di peso. A Las Vegas Dewey partecipa a una mostra per conigli, dove viene squalificato. Reese per sbaglio vende Gordo a un ristorante e i due fratelli devono fare di tutto per recuperare l'animale.\nMalcolm dice a Lois che si vergogna della sua famiglia, cos\u00ec per riparare compra due biglietti per il concerto di Vincent Van Boone, idolo delle donne over 40.\nHal prova a giocare a tutto i casin\u00f2 della citt\u00e0, e ci riesce solo all'ultimo: tuttavia il premio \u00e8 un biglietto per due notti in un motel.\nNel frattempo, Francis svolge male alcuni suoi lavori al ranch e finisce in un pozzo che non aveva segnalato assieme a Otto. Verranno salvati dalle mogli.\nL'appartamento segreto.\nTrama.\nMentre Lois dorme profondamente, sfinita per le notti insonni, gli uomini di casa devono badare a Jamie. Mentre Hal va a comprare i pannolini, Reese, Malcolm e Stevie ricevono la visita di tre ragazze bellissime che, per fare ingelosire i ragazzi che le hanno scaricate, si sono dirette dai ragazzi pi\u00f9 disgustosi della citt\u00e0: questo accade mentre Dewey \u00e8 uscito a buttare un puzzolentissimo pannolino.\nHal va al Lucky Aide, ma siccome non ha soldi e ha trattato male Craig, quest'ultimo lo obbliga a lavorare per pagare i pannolini. Hal organizzer\u00e0 una rivolta interna al supermercato.\nDewey si trova pertanto solo con Jamie e per farlo calmare gli racconta una favola in cui i loro genitori hanno un appartamento segreto dove conducono una vita da nababbi. Riesce a farlo addormentare.\nDopo un giro in limousine, proprio prima di poter baciare una delle ragazze, Reese trova nella propria tasca il ciuccio di Jamie e si ricorda di avere questa responsabilit\u00e0: i tre ragazzi torneranno a casa.\nAddio Kitty.\nTrama.\nMalcolm deve giocare nella squadra di basket per disabili di Stevie, ma per sbaglio si alza in piedi dalla carrozzina facendosi notare dagli altri ragazzi disabili.\nKitty Kenarban ha divorziato dal marito da due mesi, ma quest'ultimo, iperprotettivo nei confronti del figlio, non riesce a dirglielo: quando Stevie lo scopre, entra in depressione.\nPer spronare l'amico, Malcolm lo prende a pallonate e la scuola pensa che lo stia bullizzando (Stevie non reagisce perch\u00e9 depresso): per questo viene picchiato e costretto veramente alla carrozzina. Quando parteciper\u00e0 alla partita, gli altri ragazzi disabili, credendolo perfettamente sano, lo bullizzeranno a loro volta.\nAbe finalmente riuscir\u00e0 a rimuovere il blocco che aveva parlando per la prima volta in modo onesto al figlio, che si riscuoter\u00e0.\nReese trova un vecchio diario di una misteriosa ragazza e lo legge rimanendone rapito: scoprir\u00e0 che il diario era di lois alle superiori.\nDewey assaggia un omogeneizzato e pretende di essere coccolato come un beb\u00e8.\nNel frattempo, Francis e Otto devono uccidere un cavallo, ma non riescono perch\u00e9 troppo sensibili: il cavallo si strozzer\u00e0 mangiando una carota.\nIl giorno del Ringraziamento.\nTrama.\nPer la cena del Ringraziamento, Reese vuole che tutto sia perfetto arrivando a maltrattare Hal e Dewey. Effettivamente, a cena, gli ottimi cibi cancelleranno dalle teste della famiglia tutti i motivi di litigio.\nFrancis e Piama sono a casa per il festeggiamento, ma c'\u00e8 aria di crisi nel loro matrimonio. Lois cercher\u00e0 di aiutarli, ma Hal pensa che sia tutto un machiavellico piano della moglie per farli separare.\nMalcolm invece partecipa a una festa dove flirta, e poi bacia Kirsten. I due ragazzi si ubriacheranno e lei vorrebbe copulare, ma Malcolm torna a casa: qui si presenter\u00e0 alla famiglia ubriaco e vomiter\u00e0 nel tacchino. Francis si complimeter\u00e0 con lui per non aver approfittato di una ragazza ubriaca.\nRiprese compromettenti.\nTrama.\nIl professor Herkabe convince Malcolm a riprendere segretamente Reese, mettendolo poi in ridicolo davanti alla scuola (si scopre che Reese in realt\u00e0 \u00e8 estremamente sensibile). Malcolm rimedier\u00e0 frugando nelle schede disciplinari di tutti gli studenti e comunicando a tutti i segreti racchiusi in esse.\nDewey marina la scuola per andare in strada a fare degli incredibili giochi di prestigio e guadagnando cos\u00ec centinaia di dollari che nasconder\u00e0 in un vaso in casa.\nAl lavoro Hal pensa che l'azienda stia per compiere una fusione, e che le azioni che aveva comprato varranno presto un sacco di soldi, cos\u00ec ordina una nuova lavatrice. Ma si scopre presto che in realt\u00e0 tutti i dirigenti sono stati arrestati. La coppia \u00e8 disperata, ma Lois per sbaglio rompe il vaso dove Dewey aveva nascosto i suoi soldi, e riescono a comprare una nuova lavatrice.\nNel frattempo al Grotto hanno problemi con un critico che giudica in modo pesantemente negativo l'albergo.\nIl lavoro di Malcolm.\nTrama.\nLois fa assumere Malcolm al Lucky Aide, e qui il ragazzo scopre un lato nascosto della madre (che qui viene chiamata Baldoria): \u00e8 estremamente rispettosa delle decisioni dei superiori, non si ribella mai arrivando anche a fare segnalazioni sul figlio, cosa che gli far\u00e0 ridurre la paga oraria. Malcolm scopre anche che la madre fuma (due sigarette al giorno), ma lois gli chiede di non dirlo al marito, che tornerebbe invece a fumare pesantemente.\nReese trova invece lavoro in un mattatoio, dove guadagna un sacco di denaro.\nHal partecipa a un corso pap\u00e0-figli della stralunatissima baby-sitter Polly: qui finisce col fare scommesse con gli altri padri che coinvolgono i figli neonati: chi ha il pannolino pi\u00f9 pesante, chi riesce a stare seduto per pi\u00f9 tempo, fino a una specie di curling con beb\u00e8.\nDewey \u00e8 scocciato di essere vessato da Malcolm e Reese e di essere ignorato dai genitori, cos\u00ec parte da solo per il Grotto in cerca di attenzioni da parte di Francis.\nUn Natale difficile.\nTrama.\nL'azienda dove lavora Hal lo manda in vacanza non pagata: per rimediare alla carenza di soldi, lui si mette in societ\u00e0 coi tre figli per vendere alberi di Natale: partiti in quarta convinti di guadagnare tantissimo, incontreranno un sacco di problemi che li uniranno come famiglia ma faranno guadagnare spiccioli.\nAl Lucky Aide uno scoiattolo morde Craig e i dipendenti si mobilitano per catturare l'animale.\nNel frattempo, al Grotto, Francis e Piama scoprono che anche la famiglia di Otto, venuta al ranch per Natale, \u00e8 molto litigiosa.\nLa Festa della strada.\nTrama.\nLa famiglia torna dalla vacanza prima del previsto, e scopre che nel quartiere organizzano ogni anno una festa di strada per la loro partenza: a quanto pare tutti li odiano.\nReese, aiutato da Dewey, convince dei bambini a farsi picchiare in cambio di denaro, ma il progetto andr\u00e0 a monte.\nMalcolm aiuter\u00e0 un uomo a traslocare, ma scoprir\u00e0 presto che era in realt\u00e0 un ladro: si dispera, e all'arrivo di un poliziotto descrive minuziosamente tutta la refurtiva che per\u00f2 era materiale per falsificare certificati azionari, facendo cos\u00ec arrestare i veri inquilini della casa.\nLois e Hal partecipano a una gara di mangiatori di kielbasa, vincendo a pari merito sotto gli applausi scroscianti del quartiere.\nNel frattempo, Francis deve raccogliere il seme di un toro con un'improbabile struttura metallica simile a una vacca che la bestia avrebbe dovuto montare.\nAnniversario di matrimonio.\nTrama.\nMalcolm scrive sul giornalino scolastico, la Nave di Cristallo, e una ragazza gli chiede di pubblicare un racconto pieno di volgarit\u00e0. Il preside vieta di pubblicare il racconto senza censure: Malcolm chiede informazione all'Unione per i Diritti Civili, ma questi travisano facendo causa alla scuola. Il preside impone un aut aut a Malcolm: o rifiuta di pubblicare quel racconto o ogni attivit\u00e0 scolastica sar\u00e0 soppressa per pagare la causa. Malcolm accetter\u00e0, ma fonder\u00e0 una nuova rivista indipendente dove pubblicher\u00e0 il racconto senza censure.\nLois obbligher\u00e0 Hal a flirtare con il nuovo capo, un'attraente donna, per tenersi il posto di lavoro.\nNel frattempo Francis insegna a Otto a ballare il valzer per festeggiare con Gretchen l'anniversario di matrimonio.\nL'idromassaggio.\nTrama.\nHal compra un idromassaggio convincendo la famiglia, esclusa Lois, a usarlo. Tuttavia lois stessa vorr\u00e0 provarlo all'insaputa degli altri. Alla fine l'acqua dell'idromassaggio diventer\u00e0 un pantano.\nMalcolm prende il foglio rosa: per provare a guidare accompagna Polly \"per fare un salto al Lucky Aide\": in realt\u00e0 la donna doveva recuperare un'urna contenente le ceneri di sua madre dalla casa del suo ex ragazzo Danny. Dopo poco si scoprir\u00e0 che l'urna contiene anche le ceneri del padre di Danny, pi\u00f9 quelle del loro cane e del loro gatto. Malcolm le butter\u00e0 fuori dal finestrino dell'auto.\nDewey fa amicizia con Noah, ma il bambino in realt\u00e0 voleva solo conoscere Reese per farsi poi difendere da lui.\nNel frattempo, al Grotto, Otto ha un incidente e gli torna in mente il nome di un ex spasimante di Gretchen, Manfred Shmidth: siccome Otto, da quando ha ricordato quel nome, ha un incidente dopo l'altro, Francis organizza un incontro tra Gretchen e Manfred. Quest'ultimo per\u00f2 si presenta come un uomo pieno di soldi, elegante e sofisticato, e soprattutto convinto di poter riavere il cuore della donna. Francis con una scusa lo allontaner\u00e0 per evitare che Gretchen si reinnamori di lui.\nIl fidanzato di Ida.\nTrama.\nMalcolm si fa il piercing alla lingua e fa di tutto per non pronunciare la \"S\", che lo metterebbe nei guai con i genitori.\nIda si presenta in casa dicendo che si sta per risposare con un certo Mister Li, un cinese raffinato, gentile ed educato: la famiglia si chieder\u00e0 come abbia fatto a innamorarsi della nonna. Al matrimonio Malcolm scoprir\u00e0 che il trucco stava nelle enormi quantit\u00e0 di oppiacei che lei versava nel t\u00e8 del fidanzato, che si riprende sul pi\u00f9 bello e si allontana dall'altare. Mentre tutta la famiglia \u00e8 drogata da Ida, Malcolm confesser\u00e0 la presenza del percing e verr\u00e0 punito, ma non sgridato.\nDewey non sopporta pi\u00f9 Reese, e per ripicca finge di non vederlo.\nNel frattempo, al Grotto, viene assunta una scalcagnata compagnia teatrale che mette in scena una ridicola cena con delitto, ma dando fastidio agli ospiti che se ne vanno in massa. otto non riesce a cacciarli perch\u00e9 vuole dare una possibilit\u00e0 a chiunque, cos\u00ec paga dei finti clienti per applaudire la compagnia.\nLa squadra di softball.\nTrama.\nMalcolm finisce nella squadra di softball del Lucky Aide, allenata da Lois, che non fa altro che dargli consigli soffocandolo: il ragazzo, d'altro canto, non \u00e8 un bravo giocatore.\nHal cerca un lavoro in vista del possibile fallimento della sua azienda, ma il colloquio \u00e8 ai limiti dell'assurdo e probabilmente si trattava di un'agenzia governativa segreta.\nFrancis \u00e8 a casa per litigare con Lois sul fatto che lui non sia un ragazzo pigro.\nDewey convince Reese a tentare di battere un record di Francis: il numero di tavolette da water rubate dalla discarica. La discarica per\u00f2 \u00e8 sorvegliata da cani ferocissimi. Reese tenta il colpo e batte il record di Francis, il quale, per mantenere il record, cerca a sua volta di battere quello del fratello.\nLa sorella di Lois.\nTrama.\nSusan, la sorella minore di Lois ed ex ragazza di Hal, viene in visita alla famiglia: qui regala a Jamie un buono del tesoro da 5000 dollari, a Dewey una macchina per lo zucchero filato e a Malcolm e Reese la sua Mustang. Lois e Hal sono imbarazzatissimi, ma Susan fa tutto questo solo per risultare migliore di Lois, con la quale \u00e8 in lotta da quando le ha rubato Hal. Lois scopre per\u00f2 che Susan ha una disfunzione renale e decide di donarle un rene.\nI due genitori vietano ai ragazzi di guidare la Mustang togliendole il motore, ma Reese ha un'idea per andare a una festa al lago: fa spingere l'auto fino a una discesa e da l\u00ec arrivano alla festa in grande spolvero. Tuttavia, all'arrivo della polizia non possono spostare l'auto mettendo nei guai tutti gli altri e diventando per l'ennesima volta gli zimbelli della citt\u00e0.\nNel frattempo, al Grotto, Francis deve badare a un gruppo di agguerrite scout.\nUna nuova famiglia.\nTrama.\nMalcolm conosce una ragazza, Angela, e per poter uscire con lei \u00e8 costretto a conoscere la sua numerosa famiglia, con la quale fa subito amicizia arrivando a frequentare sempre meno la propria.\nLois inizia una battaglia contro la pizzeria \"Da Luigi\", che faceva pagare inconsapevolmente una mancia inclusa nel conto. Hal, Reese e Dewey sono abbattuti, perch\u00e9 la pizza di Luigi \u00e8 ottima ed era un momento di pace familiare. Dopo varie discussioni, Lois segnala la pizzeria a \"mi manda Clyde\".\nNel frattempo, al Grotto, Francis ha un nuovo assistente di cui si approfitter\u00e0 finendo col dimenticare come fare semplici gesti quotidiani. Pertanto l'assistente verr\u00e0 licenziato.\nIl saggio di ammissione.\nTrama.\nMalcolm deve aiutare un ragazzo stupido, ma ottimo giocatore di football, a scrivere un saggio d'ammissione per il college. In un primo momento glielo scriver\u00e0 direttamente lui, ma poi si pentir\u00e0. Il ragazzo sar\u00e0 costretto a scriverne uno di suo pugno, che risulter\u00e0 un testo indecente, ma vista la sua bravura a football lo accetteranno comunque.\nReese ne combina una delle sue, talmente grossa che non viene neanche nominata: per questo verr\u00e0 cacciato di casa. Trover\u00e0 un ottimo appartamento, si responsabilizzer\u00e0 e migliorer\u00e0 i suoi voti. Hal e Lois si faranno un esame di coscienza e praticheranno l'ascolto attivo su Malcolm, ma malamente, e l'esperimento fallir\u00e0. Alla fine Reese torner\u00e0 a casa perch\u00e9 ha speso pi\u00f9 di diecimila dollari tramite carte di credito.\nIn visita al college.\nTrama.\nMalcolm deve andare in visita a un college, ma Lois pretender\u00e0 di essere presente durante la visita (che prevede anche una notte l\u00ec). Qui si scontreranno con l'RP (responsabile di piano), Lois prima capir\u00e0 di aver esagerato con il controllo sul figlio ma quando i fatti capitoleranno si ricreder\u00e0.\nDewey si scopre un talento per la musica e chiede al padre un pianoforte, che gli nega. Cos\u00ec il bambino ruba da casa oggetti di varia natura per costruire una specie di organo a canne e dimostrare al padre di saper veramente suonare.\nReese conosce una ragazza che sembra essere un'ex tossicodipendente, e si finge lui stesso tale: ma dopo un esame di coscienza decide di non vederla pi\u00f9. Lei crede che Reese spacci droga, ed essendo un'agente della narcotici in incognito, va a casa sua e arresta Hal.\nNel frattempo, al Grotto, Francis e Otto istituiscono un asilo per bambini per permettere ai genitori un po' di privacy: il progetto andr\u00e0 a monte quando Otto servir\u00e0 ai bambini del limoncello.\nRivali in amore.\nTrama.\nCraig e Abe conoscono Polly: mentre Hal fa da cupido per Abe, Lois fa lo stesso con Craig. Polly esce comunque con entrambi perch\u00e9 non sa decidersi, ma a una fiera sportiva i tre si incontrano e i due uomini \"lottano\" tra di loro. Mentre Polly, Hal e Lois assistono alla scena, Jamie si allontana percorrendo la fiera gattonando passando addirittura in una tubatura d'aerazione.\nDewey ha una felpa che ritiene fortunata, e incontra lo scetticismo di Malcolm sull'esistenza della fortuna. Alla fiera sportiva, Dewey scommette con Malcolm di poter vincere una palla firmata da Reggie Jackson: Malcolm va in crisi, toglie la felpa al fratello e mentre lottano assieme a Reese per la felpa, essa fa fortuitamente da materassino per Jamie, caduto dal tubo d'aerazione.\nAlla fine, Polly, tra Craig e Abe sceglier\u00e0 il suo lavoro di baby sitter. I due uomini diventano ottimi amici.\nNel frattempo, al Grotto, Francis deve combattere contro Piama che lo coccola davanti ai lavoranti, fissati con il machismo.\nLa nuova classe di Dewey.\nTrama.\nDewey deve essere sottoposto ad un test di intelligenza perch\u00e9 considerato potenzialmente geniale dalla consulente scolastica. Malcolm per\u00f2 vuole evitare che venga considerato un emarginato, quindi convince Dewey a rispondere alle domande del test come farebbe Reese: Dewey per\u00f2 viene giudicato emotivamente disturbato e viene inserito in una classe speciale per psicolabili. Malcolm tenta di risolvere la situazione all'insaputa di Lois. Dewey finir\u00e0 col fare una piccola rivoluzione interna.\nHal intanto partecipa insieme a Craig a una gara di ballo alla sala giochi.\nReese intanto vuole dimostrare a s\u00e9 stesso e alla famiglia di essere un genio in qualcosa, rimediando soltanto ferite e contusioni.\nL'esperimento.\nTrama.\nMalcolm e Stevie hanno intenzione di partecipare a un concorso scientifico creando un nuovo tipo di enzima. Reese si offre di collaborare all'esperimento ma viene sottovalutato da Malcolm. Casualmente si rende essenziale alla riuscita dell'esperimento, ma si scoprir\u00e0 che tutto era causato alla presenza di asbesto (amianto) nel soffitto.\nDewey viene obbligato dai genitori a vendere tavolette di cioccolata porta a porta per la scuola: ci riuscir\u00e0 ma truffando tutti.\nNel frattempo, al Grotto, Francis vuole salvare Ralph, un maialino che deve essere abbattuto.\nLa seconda famiglia di Victor.\nTrama.\nLois viene contattata da Roberta, figlia di Victor in un altro matrimonio: va a trovarla in Canada assieme a Malcolm, Reese e Jamie. Qui scopre che Victor ha sempre dedicato pi\u00f9 attenzioni e denaro a questa famiglia che alla loro, e la differenza tra le due famiglie \u00e8 la madre: la cattiva, cinica e invadente Ida da una parte e la gentile, amorevole e accogliente Silvia dall'altra.\nMalcolm si trova benissimo a parlare con Jerome, figlio di Roberta, un altro genio a cui si trova affine ma molto pi\u00f9 popolare e amato. Invece Reese, andando a caccia, sconvolge l'altro figlio di Roberta.\nLois, tramite un test del DNA scopre che Victor non \u00e8 il suo padre genetico, ma lo accetta comunque. La famiglia torna infine a casa.\nHal e Dewey intanto dovrebbero partecipare a una gara di corsa padre-figlio, ma Hal, per un incidente, partecipa bendato.\nArresti domiciliari (Pt. I).\nTrama.\nL'azienda di Hal \u00e8 indagata per truffe e reati pecuniari: Hal stesso viene contattato dai federali per testimoniare contro un collega che avrebbe truffato l'azienda, ma l'uomo non vuole dire falsit\u00e0. Per questo il collega stesso lo accuser\u00e0, e Hal sar\u00e0 costretto ai domiciliari con un collare elettronico alla caviglia. Un informatore gli chiede di vedersi in biblioteca per passargli informazioni, cos\u00ec Malcolm costruisce un dispositivo che disturba il segnale del collare, che Hal si porta in uno zainetto. L'uomo deve per\u00f2 lasciare il tutto fuori dalla biblioteca e all'uscita \u00e8 costretto a fingersi artificiere per non dover dare spiegazioni a un agente.\nReese dichiara il suo amore verso la sua nuova ragazza, Beth, che per\u00f2 vuole lasciarlo per Malcolm. Reese, deluso, si arruola nell'esercito fingendo di essere maggiorenne. Diventer\u00e0 un soldato perfetto.\nLois dovr\u00e0 farsi carico del peso della situazione, ma per un madornale errore viene licenziata. Malcolm, Francis e Piama cercano inutilmente di supportarla.\nDewey, ignorato da tutti come al solito, vince il primo premio di una gara musicale di giovani talenti (prendendo tranquillamente l'aereo da solo).\nArresti domiciliari (Pt. II).\nTrama.\nHal riesce a scappare con il suo zainetto eludendo tutti i poliziotti accorsi in suo aiuto.\nIl processo inizia, ma anche il suo Uomo Misterioso lo accusa di truffa ai danni dell'azienda. Viene fornito un elenco di date di molti anni addietro in cui Hal avrebbe compiuto determinate azioni illegali.\nLois impazzisce del tutto e inizia a fare centinaia di maialini con le confezioni di detersivi.\nA Malcolm viene in mente una cosa: ogni data fornita al processo era un venerd\u00ec, e Hal, a quanto pare, non \u00e8 mai andato al lavoro di venerd\u00ec, e biglietti, foto e documenti attestano la sua partecipazione a parchi acquatici, balletti e gare di kart. L'uomo \u00e8 assolto, Lois rinsavisce, ma ora entrambi i genitori sono disoccupati.\nReese \u00e8 ancora nell'esercito: \u00e8 diventato un perfetto soldato non pensante e conduce con successo un'esercitazione militare. Per questo viene \"premiato\" e mandato in Afghanistan."}
{"id": "1248521", "revid": "685519", "url": "https://it.wikipedia.org/wiki?curid=1248521", "title": "Bomb the Twist", "text": "Bomb the Twist \u00e8 il terzo album del gruppo rock giapponese The 5.6.7.8's, pubblicato l'11 gennaio 1996. La canzone \"Woo Hoo\" fa parte della colonna sonora del film Kill Bill Vol. 1."}
{"id": "1248522", "revid": "63727", "url": "https://it.wikipedia.org/wiki?curid=1248522", "title": "Hotchkiss AM e AM2", "text": "La AM e la AM2 erano due autovetture di fascia alta prodotta tra il 1924 ed il 1932 dalla Casa automobilistica franco-statunitense Hotchkiss.\nProfilo.\nLa AM fu presentata nel 1924: era un'onesta torpedo, piuttosto anonima, che colse un discreto successo e niente pi\u00f9, ma che di fatto, assieme ad altri modelli della Casa come le Hotchkiss AF e AL, gett\u00f2 le basi per modelli di maggior successo e pertanto merita di essere ricordata.\nLa AM montava un motore a 4 cilindri in linea da 2413 cm\u00b3 di cilindrata, con distribuzione a valvole laterali. La potenza massima era intorno ai 45 CV. Il cambio era manuale a 4 marce. La velocit\u00e0 massima sfiorava i 100\u00a0km/h.\nSubito dopo il lancio, la AM fu proposta anche come berlina, coup\u00e9 e cabriolet.\nNel 1926, la AM fu proposta anche in una nuova versione, caratterizzata dallo stesso motore, ma con valvole in testa, soluzione mutuata dalle Hotchkiss AF ed AL. In questa versione, il nuovo modello fu ribattezzato AM2 e fu prodotto assieme alla AM a valvole laterali. Grazie al nuovo tipo di distribuzione adottato, la AM2 riusciva ad erogare 50 CV a 2800 giri/min, e raggiungeva cos\u00ec i 105\u00a0km/h di velocit\u00e0 massima.\nNel 1928, la AM fu tolta di produzione e rimase in listino solo la AM2, che continu\u00f2 ad essere prodotta fino al 1932."}
{"id": "1248523", "revid": "767487", "url": "https://it.wikipedia.org/wiki?curid=1248523", "title": "Cerro de Punta", "text": "Il Cerro de Punta, conosciuto anche come Cerro Puntita, con i suoi 1.338 m \u00e8 il monte pi\u00f9 alto di Porto Rico. Fa parte della catena montuosa della Cordillera Central, ed \u00e8 localizzato nel comune di Ponce."}
{"id": "1248524", "revid": "1043", "url": "https://it.wikipedia.org/wiki?curid=1248524", "title": "Cerro Puntita", "text": ""}
{"id": "1248526", "revid": "685519", "url": "https://it.wikipedia.org/wiki?curid=1248526", "title": "Teenage Mojo Workout", "text": "Teenage Mojo Workout \u00e8 il quinto album in studio del gruppo musicale giapponese The 5.6.7.8's, pubblicato nel 2002."}
{"id": "1248528", "revid": "125526965", "url": "https://it.wikipedia.org/wiki?curid=1248528", "title": "Domenico Baffigo", "text": "Biografia.\nNacque a Cornigliano Ligure, all'epoca in provincia di Genova, oggi quartiere di Genova, il 12 agosto 1912, figlio di Battista e Maria Carroggio. All'et\u00e0 di sedici anni entr\u00f2 nella Regia Accademia Navale di Livorno uscendone con il grado di guardiamarina nel 1931 e venendo promosso l'anno successivo sottotenente di vascello. Dopo aver partecipato alla guerra d'Etiopia, nel luglio 1936 venne promosso tenente di vascello prendendo parte alla guerra civile spagnola.\nTrasferito alla Scuola Osservatori della Regia Aeronautica, dopo aver frequentato il corso di osservazione aerea a Taranto partecip\u00f2 alla seconda guerra mondiale a bordo di idrovolanti prendendo parte a numerose missioni di ricognizione nelle acque del Canale di Sicilia e della Libia in forza alla 186\u00aa Squadriglia Ricognizione Marittima e poi alla 279\u00aa Squadriglia Aerosiluranti. Nell'ottobre 1941 venne destinato all'Ufficio aviazione di La Spezia e fu promosso capitano di corvetta nel marzo 1942, decorato con tre medaglie d'argento e una di bronzo al valor militare e con una citazione nel bollettino di guerra. Nell'aprile dello stesso anno assunse il comando dell'incrociatore leggero \"Giulio Germanico\" a Castellammare di Stabia, assistendo al varo dell'unit\u00e0 avvenuto il 26 luglio dello stesso anno e curandone tutte le fasi dell'allestimento.\nLa nave, all'armistizio dell'8 settembre 1943 era praticamente pronta a salpare a Castellammare di Stabia, con l'equipaggio costituito da 418 marinai gi\u00e0 a bordo, quando all'arrivo delle forze tedesche che tentavano di occupare il porto ed il cantiere egli assunse la difesa del cantiere ed i marinai e i carabinieri accorsi in difesa delle strutture portuali respinsero tutti gli attacchi. Sugli scali c'erano infatti diverse unit\u00e0 militari in costruzione, che costituivano un prezioso bottino per i tedeschi, tra cui nove corvette della classe Gabbiano, di cui due sugli scali e sette gi\u00e0 in avanzato stato di allestimento, ed altre unit\u00e0 minori.\nDopo tre giorni di furiosi combattimenti, il comandante del \"Giulio Germanico\" fu invitato dai tedeschi ad una trattativa. Nel corso dei combattimenti egli cerc\u00f2 inutilmente di mettersi in contatto con i suoi superiori per ottenere ordini pi\u00f9 precisi, visto che era riuscito a fronteggiare i tedeschi e poteva, se adeguatamente supportato da altri militari, salvare il cantiere e le navi, fino all\u2019arrivo degli americani che, nel frattempo, erano sbarcati a Salerno, a 30 chilometri da Castellammare di Stabia senza ricevere alcune risposta e prive di notizie e rinforzi, i pochi marinai continuarono a combattere, arginando i tedeschi, che, vista l\u2019impossibilit\u00e0 di riuscire nel loro disegno, alzando bandiera bianca, chiesero di poter parlamentare con il comandante della difesa per eventualmente raggiungere un accordo: avrebbero lasciato intatto il cantiere se fossero cessate le ostilit\u00e0 dei marinai, temendo forse che un combattimento ad oltranza avrebbe potuto innescare una rivolta popolare, cos\u00ec come sarebbe avvenuto a Napoli qualche giorno dopo.\nRecatosi all'appuntamento fuori dalle mura del cantiere per la trattativa, venne invece catturato e fucilato dai tedeschi insieme ai tenenti Francesco Bottino ed Ugo Molino, decorati di medaglia d'argento al valor militare, e al marinaio stabiese Vincenzo De Simone. Dove sia avvenuta la strage nessuno lo sa; qualcuno afferma che furono portati a Napoli l'11 settembre. Alcuni marinai furono fucilati sul posto e purtroppo non se ne conoscono i nomi, gli altri ufficiali furono portati altrove. Paola Baffigo, figlia di Domenico, sostiene che forse suo padre fu portato a Scafati e l\u00ec ucciso, ma il suo corpo non venne consegnato e non la salma non \u00e8 mai stata ritrovata. Le navi, compreso il \"Giulio Germanico\", caddero in mano ai tedeschi che, quando furono costretti ad abbandonare la citt\u00e0, le autoaffondarono all'interno del porto di Castellammare di Stabia, mentre il comandante Domenico Baffigo sarebbe stato successivamente decorato di Medaglia d'oro al valor militare alla memoria.\nIn citt\u00e0 scoppiarono numerosi focolari di resistenza e in quei giorni i tedeschi trucidarono 31 persone tra militari e civili tra cui il colonnello Olivieri, il capitano Ripamonti ed il carabiniere Alberto Di Maio e, successivamente, iniziarono a deportare verso il nord pi\u00f9 di 5.000 giovani stabiesi.\nL'incrociatore leggero \"Giulio Germanico\", recuperato dopo la guerra, ricostruito come cacciatorpediniere e ribattezzato \"San Marco (D 563)\" prest\u00f2 servizio nella Marina Militare dal 1956 al 1970. Delle unit\u00e0 Classe Gabbiano solo le corvette \"Crisalide\" e \"Farfalla\" vennero ultimate dopo la guerra e le due unit\u00e0 prestarono servizio nella Marina Militare Italiana fino al 1971.\nNel 1979 l\u2019Associazione nazionale marinai d'Italia di Castellammare di Stabia, unitamente al Consiglio di fabbrica del cantiere, dopo aver rintracciato la figlia di Domenico Baffigo, signora Paola, hanno sistemato una lapide ricordo sul muro perimetrale della Caserma della Marina. Successivamente, sempre ad opera dell\u2019allora presidente del Gruppo Vincenzo Della Monica, \u00e8 stato eretto nei giardini pubblici, il monumento \u201cStabia al Marinaio\u201d e intitolato, con una lapide, il prospiciente viale a Domenico Baffigo. Paola Baffigo aveva sei anni quando nel 1949 ricevette la medaglia d'oro al valore militare conferita \"alla memoria\" al padre, e aveva solo tre mesi quando il suo pap\u00e0 Domenico venne fucilato.\nIl 25 aprile 2005 alla citt\u00e0 di Castellammare di Stabia \u00e8 stata conferita da parte del Presidente della Repubblica Carlo Azeglio Ciampi la Medaglia d'oro al merito civile, la cui motivazione \u00e8 incisa su di una lapide posta davanti al cantiere navale.\nVoci correlate.\nGiulio Germanico (incrociatore)"}
{"id": "1248530", "revid": "767487", "url": "https://it.wikipedia.org/wiki?curid=1248530", "title": "Boy Waterman", "text": "Carriera.\nNazionale.\nHa fatto parte della Nazionale di calcio dell'Olanda Under-21 dal 2004 al 2007.\nStatistiche.\nPresenze e reti nei club.\n\"Statistiche aggiornate al 26 settembre 2017.\""}
{"id": "1248535", "revid": "1318658", "url": "https://it.wikipedia.org/wiki?curid=1248535", "title": "Hotchkiss AF e AL", "text": "La AF ed AL erano due autovetture di fascia alta prodotte dal 1920 al 1924 dalla Casa automobilistica franco-statunitense Hotchkiss.\nProfilo.\nQueste due vetture furono lanciate subito dopo la fine della Prima guerra mondiale. Strutturalmente e meccanicamente erano simili ad altre Hotchkiss del periodo immediatamente anteriore al conflitto e delle quali si sa veramente poco.&lt;br&gt;\nAnche di questi due modelli non si conosce molto, tranne il fatto che proponevano una soluzione tecnica all'epoca utilizzata da pochissimi: la distribuzione a valvole in testa. L'importanza di queste vetture stava nel fatto che avrebbero gettato le basi per la produzione Hotchkiss degli anni a venire, costituita anche da modelli di maggior rilievo e che devono la loro notoriet\u00e0 proprio a queste due vetture. La AF e la AL montavano un 4 cilindri in linea da 3962 cm\u00b3 di cilindrata. La trazione era posteriore, mentre il cambio era a 4 marce. La velocit\u00e0 massima era di 100\u00a0km/h. La AF aveva un'indole pi\u00f9 tranquilla, mentre la AL era pi\u00f9 sportiveggiante: furono prodotte fino al 1924."}
{"id": "1248537", "revid": "125965768", "url": "https://it.wikipedia.org/wiki?curid=1248537", "title": "Dr. Eggman", "text": ", conosciuto anche con lo pseudonimo di , \u00e8 un Overlander e personaggio immaginario della serie di videogiochi di \"Sonic the Hedgehog\", nonch\u00e9 antagonista principale pi\u00f9 ricorrente nella serie, e arcinemico di Sonic. Apparso per la prima volta nel 1991 nel videogioco \"Sonic the Hedgehog\" per Sega Mega Drive, \u00e8 uno scienziato malvagio che ambisce alla conquista del mondo per fondare il suo impero, sfruttando il suo esercito di robot e macchinari.\nFin dalla sua prima apparizione, ha svolto il ruolo di antagonista in gran parte dei capitoli della serie. \u00c8 anche un personaggio di spicco in altri media, tra cui fumetti, romanzi, serie televisive e film. Il personaggio \u00e8 stato ben accolto dalla critica e dai fan, divenendo uno dei cattivi pi\u00f9 popolari nella storia dei videogiochi.\nDescrizione.\nCreazione.\nNell'aprile del 1990, SEGA chiese al suo dipartimento di ricerca e sviluppo di creare un personaggio che avrebbe rimpiazzato Alex Kidd come mascotte della compagnia, in grado di competere contro il personaggio chiave della compagnia rivale Nintendo, Mario. Tra i vari disegni proposti, vi era una caricatura di Theodore Roosevelt che, combinata con l'idea di un personaggio a forma di uovo, sarebbe diventata la base del design del Dr. Robotnik. Un'altra probabile forma di ispirazione fu il vecchio meccanico di Dola del film d'animazione \"Laputa - Castello nel cielo\" diretto da Hayao Miyazaki. Con la creazione dell'antagonista della serie di Sonic, il team di sviluppo voleva un personaggio che fosse l'opposto di Sonic; un personaggio che avrebbe rappresentato la tecnologia e lo sviluppo. Il personaggio fu inoltre progettato in modo da essere facilmente disegnabile dai bambini.\nIl nome.\nRobotnik \u00e8 stato conosciuto con diversi nomi nei vari giochi di \"Sonic\", in base alla regione. In Giappone, il personaggio \u00e8 sempre stato conosciuto come Dr. Eggman, mentre nei primi giochi pubblicati in America ed Europa veniva chiamato \"Doctor Ivo Robotnik\". Y\u016bji Naka ha spiegato che Robotnik \u00e8 il vero nome del personaggio, mentre Eggman (letteralmente \"uomo uovo\") \u00e8 un soprannome affibbiatogli a causa del suo aspetto. A partire da \"Sonic Adventure\", SEGA ha preferito usare il nome Eggman in tutte le lingue, abbandonando sempre di pi\u00f9 l'uso del nome Robotnik. In alcuni cartoni animati e fumetti, Robotnik ha anche un secondo nome, Julian. In \"Sonic Generations\" Eggman classico viene chiamato \"Dr. Robotnik\" da Tails classico durante la scena prima del boss finale; ma il genio del male risponde che nessuno ormai lo chiama pi\u00f9 cos\u00ec, ribadendo il fatto che SEGA preferisce usare il soprannome Eggman rispetto al nome Robotnik.\nQuesto tuttavia \u00e8 presente solo nelle altre versioni linguistiche, infatti nelle versioni originali giapponesi dei giochi Eggman e gli altri personaggi non usano mai il nome Robotnik ma utilizzano sempre il nome originale giapponese Dr. Eggman. Nel Sonic Channel, il sito ufficiale giapponese di Sonic the Hedgehog, viene spiegato nel profilo del genio malvagio che Sonic e soci lo conoscono solo con il nome di Dr. Eggman (lui stesso usa esclusivamente questo nome per riferirsi a se stesso in giapponese), mentre la sua scheda dice che il suo vero nome \u00e8 sconosciuto.\nCaratteristiche.\nIl Dr. Robotnik, viene descritto come un genio del male, specializzato in meccanica, robotica e domotica e con un QI di 300. Le sue conoscenze tecnologiche l'hanno reso un'importante autorit\u00e0 nel campo della robotica. Nonostante tutto, Robotnik usa la sua intelligenza per scopi malvagi. Il suo obbiettivo finale \u00e8 quello usare il suo esercito di robot per conquistare il mondo \u00e8 fondare il suo impero (spesso chiamato Eggmanland, Robotnikland, o pi\u00f9 comunemente Eggman Empire). Nonostante le numerose sconfitte, non si arrende mai e non gli importa ci\u00f2 che gli altri pensano delle sue azioni. Prova un profondo odio verso il riccio blu, che non perde mai l'occasione di prendersi gioco di lui con la sua ironia, e lo scopo del dottore, non \u00e8 altro che quello di puntare alla sua distruzione perch\u00e9 non possa pi\u00f9 interferire con i suoi piani.\nAspetto.\nRobotnik \u00e8 un overlander calvo molto alto. Il suo corpo ha una forma ovale, e possiede braccia e gambe molto lunghe. Ha un grosso naso rosso e dei folti baffi castani. Indossa costantemente degli occhialetti pince-nez scuri opachi, che non rendono mai visibili i suoi occhi azzurri se non in una volta in \"Sonic 2006\". Il suo primo design era pi\u00f9 semplice di quello moderno, che lo vede con una giacca rossa da ingegnere, nella parte davanti ci sono due triangoli isosceli gialli, dietro il resto della parte gialla, nella parte delle gambe ci sono dei giganteschi bottoni bianchi, pantaloni neri che gli fanno anche da stivali. Nel gioco del 2006, ha un aspetto pi\u00f9 in live action. Il suo naso non \u00e8 rosso, ma della sua stessa carnagione e il corpo non \u00e8 pi\u00f9 a uovo, ma normale con un po' di pancia e i suoi baffi sono pi\u00f9 corti. In questo gioco, inoltre, i suoi occhiali hanno una funzione a radar.\nNel franchise spin-off \"Sonic Boom\" (composto dai giochi ', ', ' e ', dall'omonima serie animata e dall'omonima serie a fumetti) ha subito, come il resto dei personaggi, un nuovo design: a differenza dei suoi omologhi del passato, al posto della forma ad ovale il corpo \u00e8 ben pi\u00f9 robusto e con una forma che ricorda una \"T\", i baffi sono pi\u00f9 corti, i suoi piedi sono stati notevolmente rimpiccioliti, il naso \u00e8 pi\u00f9 piccolo, la testa ha una forma pi\u00f9 ovoidale e indossa una divisa da militare rossa e gialla.\nDoppiaggio.\nIl Dr. Eggman \u00e8 stato doppiato in giapponese dal \"seiy\u016b\" Masaharu Sat\u014d in \"SegaSonic the Hedgehog\", in seguito sostituito da Chikao \u014ctsuka da \"Sonic Adventure\" a \"Mario &amp; Sonic ai Giochi Olimpici di Rio 2016\" oltre che nell'anime \"Sonic X\", e da Kotaro Nakamura a partire da \"Sonic Forces\", il quale ricopre tuttora il ruolo, il quale ha prestato la propria voce anche nella serie animata \"Sonic Boom\".\nNel doppiaggio giapponese de \"Le avventure di Sonic\" e \"Sonic\" fu doppiato da K\u014dichi Hashimoto mentre nell'OAV \"Sonic the Hedgehog\" da Junpei Takiguchi. In \"Sonic - Il film\" viene interpretato da K\u014dichi Yamadera.\nNelle versioni americane dei videogiochi si sono susseguiti Deem Bristow da \"Sonic Adventure\" a \"\" e Mike Pollock da \"Shadow the Hedgehog\" e \"Sonic Rush\" in poi e nelle serie animate \"Sonic X\" e \"Sonic Boom\".\nNel doppiaggio americano de \"Le avventure di Sonic\" e nello speciale \"Sonic salva il Natale\" fu impersonato da Long John Baldry, in \"Sonic the Hedgehog SatAM\" da Jim Cummings, nella miniserie OAV \"Sonic the Hedgehog\" da Edwin Neal e in \"Sonic Underground\" da Garry Chalk.\nEggman \u00e8 doppiato in italiano da Aldo Stella a partire da \"Sonic Generations\", da Marco Balbi in \"LEGO Dimensions\", da Tony Fuochi ne \"Le avventure di Sonic\" e \"Sonic\", Riccardo Lombardo in \"Sonic Underground\", Dario Penne in \"Sonic X\", Gerolamo Alchieri nella serie animata \"Sonic Boom\". Nel film del 2020 viene doppiato da Roberto Pedicini.\nBiografia.\nVideogiochi.\nEggman fa il suo debutto come antagonista principale della serie in \"Sonic the Hedgehog\" per Sega Mega Drive nel 1991. In questo gioco Eggman, chiamato col suo vero nome Robotnik, imprigiona diversi animaletti e li trasforma in malvagi robot chiamati \"Badnik\". Il suo obiettivo principale \u00e8 rubare i sette Chaos Emerald e trasformare tutti gli abitanti del pianeta in robot. Prontamente, interviene Sonic, che riesce a sventare i malefici piani di Eggman facendosi strada tra mille insidie e nemici. In \"Sonic the Hedgehog 2\", Eggman costruisce una base spaziale, il \"Death Egg\", e cerca di trovare gli Chaos Emerald per alimentarla. Dopo aver trasformato nuovamente i pacifici animali del pianeta in obbedienti robot, Eggman si dedic\u00f2 alla ricerca delle pietre preziose nel tentativo di conquistare il mondo. Sonic, grazie all'aiuto del suo nuovo amico Tails, riusc\u00ec ad ottenere gli smeraldi prima del dottore e, raggiunta la base spaziale, affront\u00f2 quest'ultimo, uscendone vincitore. Il Death Egg, apparentemente distrutto, precipit\u00f2 sulla misteriosa \"Angel Island\". Qui (in \"Sonic the Hedgehog 3\") Eggman incontr\u00f2 Knuckles the Echidna, il guardiano del \"Master Emerald\". Facendogli credere che Sonic fosse un ladro di smeraldi, Eggman riusc\u00ec a mettere Knuckles contro Sonic e Tails, facendosi cos\u00ec un nuovo alleato. Tuttavia, Knuckles cap\u00ec le vere intenzioni del dottore dopo averlo sorpreso nel rubare il Master Emerald. Cos\u00ec, in \"Sonic &amp; Knuckles\", Eggman viene combattuto da Sonic con l'aiuto di Knuckles, trovandosi per l'ennesima volta sconfitto e a mani vuote.\nIn \"Sonic Adventure\" per Sega Dreamcast del 1998, Eggman viene a sapere che nel Master Emerald \u00e8 rinchiusa una potentissima creatura chiamata Chaos. Cos\u00ec, il dottore manda in frantumi lo smeraldo liberando Chaos, intento a sfruttare la creatura per dominare il mondo. Eggman viene fermato da Sonic, che trasformatosi in Super Sonic riesce a battere Chaos, trasformato in una creatura enorme. In \"Sonic Adventure 2\" Eggman, infiltratosi a \"Prison Island\", trova una capsula contenente un porcospino creato da suo nonno Gerald Robotnik, il cui nome \u00e8 Shadow the Hedgehog. Eggman lo risveglia e Shadow gli rivela che sulla \"Colonia Spaziale ARK\" esiste l\"Eclipse Cannon\", un cannone che, alimentato dai Chaos Emerald, pu\u00f2 distruggere il mondo. In \"Sonic Heroes\", Eggman manda una lettera a Sonic rivelandoli il suo ennesimo progetto del dominio del mondo. Nonostante tutto, si scoprir\u00e0 che Eggman \u00e8 stato imprigionato da una sua vecchia creazione, Metal Sonic, il quale si finge Eggman. Il giocatore dopo aver sconfitto Egg Emperor, dovr\u00e0 utilizzare i team Dark, Rose, Chaotix e Super.\nIn \"Shadow the Hedgehog\", quando degli alieni noti come Black Arms iniziano a distruggere la Terra, il dottore vede in essi un ostacolo per il dominio del mondo, e manda le proprie flotte ad affrontarli. Il dottore appare come personaggio di supporto in cui propone delle missioni a Shadow, tra cui quelle di eliminare le truppe GUN, attivare i sistemi di sicurezza del suo castello e della sua base, e distruggere i templi delle Black Arms. Il dottore pu\u00f2 anche apparire come boss a bordo dell'Egg Breaker, e in due finali alternativi (su un totale di dieci) fa credere a Shadow di essere un androide da lui creato, cosa che per\u00f2 verr\u00e0 smentita nella storia finale. A seconda delle scelte effettuate pu\u00f2 anche fare da boss finale in quattro occasioni, in cui pilota l'Egg Dealer, e in tre di questi casi Shadow lo uccide.\nDopo anni di assenze come antagonista, in \"Sonic Unleashed\" grazie al potere risucchiato dai Chaos Emerald, utilizzando uno strano ed oscuro macchinario che spara sulla Terra un raggio che ne separa i continenti, spaccando l'intera crosta terrestre in sette parti e liberando Dark Gaia, una forza oscura che risiede nel centro della Terra. Dopo tale disastro, Eggman getta Sonic (trasformato in Werehog, una sorta di riccio mannaro) sulla Terra come un meteorite. Dopo mille peripezie Sonic arriver\u00e0 allo scontro decisivo con Eggman, per poi raggiungere le viscere della terra e distruggere Dark Gaia. Viene colpito da una sfera di energia lanciata proprio da quest'ultimo, che lo fa precipitare violentemente dentro il sottosuolo cadendo nelle acque velenose. In seguito allo scontro finale tra Sonic e la creatura, Eggman, redivivo dal tuffo mortale, scappa col suo robot Orbot.\nIn \"Sonic Colours\" ha costruito Eggmanland nello spazio, per coprire i suoi piani di utilizzo dei poteri degli alieni Wisp, dopo essere stato sconfitto anche questa volta, vagante nello spazio, trova la forma primitiva del Time Eater che sfrutter\u00e0 in \"Sonic Generations\" per viaggiare nel tempo, contattare il suo se stesso passato e formare un'alleanza per sconfiggere Sonic e cancellarlo dalla linea temporale. Alla fine del gioco rimane bloccato insieme ad Eggman Classico in una zona senza tempo e senza via d'uscita.\nRicompare poi in \"Sonic Lost World\" in cui trova una misteriosa isola fluttuante conosciuta come \"Esamondo Perduto\" dove incontrer\u00e0 i malvagi Sei Nefasti. I Sei Nefasti si uniranno ad Eggman fino a che questi sar\u00e0 utile ai loro scopi, anche perch\u00e9 Eggman li controlla con una strana conchiglia che impedisce a loro di controllare i suoi robot. Sonic libera involontariamente gli Zeti dal controllo di Eggman e i Sei Nefasti si ribellano contro il dottore. Sonic ed Eggman vengono forzati a collaborare in modo da poter salvare il pianeta e portare la fine delle loro malefatte. A Lava Mountain, gli Zeti tendono una trappola a Sonic ed Eggman e quest'ultimo cade da un ponte crollato, tuttavia la finta caduta era una tattica per stare da solo ed usare l'energia del pianeta per creare la sua nuova invenzione. Quando Sonic lo raggiunge, Eggman lo affronta col suo enorme robot, ma viene sconfitto.\nIn ' e ' si allea con il malvagio Lyric, anche se con un po' di disagio, intento a distruggere il mondo e ripopolarlo con le sue creature meccaniche; in realt\u00e0 il dottore prevde di tradirlo quando sar\u00e0 ad un passo dalla vittoria. In \"\", Eggman scopre l'esistenza di un potente materiale, la Magnite, con cui potenziare i suoi robot. Cos\u00ec costruisce D-Fecto, un robot malvagio messo alla ricerca e all'estrazione della Magnite tramite forza magnetica. Ma qualcosa non va e D-Fecto inizia ad attirare a s\u00e9 tutti i materiali tranne la Magnite. Il piccolo robot ne approfitta per potenziarsi con i poteri di una gigantesca creatura dal fuoco e del ghiaccio e sconfiggere il Team Sonic. Toccher\u00e0 cos\u00ec a Sonic, Tails, Knuckes, Amy e Sticks fermare D-Fecto e il Dr. Eggman.\nEggman riappare nuovamente come antagonista principale in \"Sonic Forces\" del 2017, ma con un ruolo diverso dal solito: il diabolico scienziato \u00e8 infatti riuscito a conquistare il 99,9% del mondo dopo essere entrato in possesso di una nuova arma, il Death Egg Robot. I suoi alleati in questa occasione sono i cloni duplicati di Metal Sonic, Shadow, Chaos, Zavok e il misterioso Infinite.\nAltre apparizioni.\nEggman \u00e8 stato il protagonista di un titolo tutto suo, \"Dr. Robotnik's Mean Bean Machine\". Questo gioco \u00e8 una versione a tema di \"Puyo Puyo\", e vede il perfido ingegnere nell'intento di rovinare la pace sulla Terra con l'aiuto di diversi robot. Nel 2021 fa il suo ritorno in Puyo Puyo Tetris 2 come \"avatar del giocatore\".\nEggman \u00e8 inoltre apparso in alcuni giochi esterni alla serie. In \"Mario &amp; Sonic ai Giochi Olimpici\", \"Mario &amp; Sonic ai Giochi Olimpici Invernali\", \"Mario &amp; Sonic ai Giochi Olimpici di Londra 2012\", \"Mario &amp; Sonic ai Giochi Olimpici Invernali di Sochi 2014, Mario &amp; Sonic ai Giochi Olimpici di Rio 2016\" e \"Mario &amp; Sonic ai Giochi Olimpici di Tokyo 2020\" \u00e8 un personaggio giocabile del Team Sonic (la cui caratteristica principale \u00e8 l'Abilit\u00e0). In \"LEGO Dimensions\" appare come palloncino da parata (insieme a Sonic) nel Pacchetto Storia dei \"Ghostbusters\" e come cattivo principale nel pacchetto Livello di \"Sonic the Hedgehog\". Ha inoltre compiuto un piccolo cameo in \"Super Smash Bros. Brawl e Super Smash Bros. per Nintendo 3DS e Wii U\" come trofeo e adesivo. Ha fatto anche una piccola apparizione nella pubblicit\u00e0 della Sega Dreamcast. Dr. Eggman \u00e8 uno dei costumi di Sackboy in \"LittleBigPlanet\" dal contenuto scaricabile dedicato ai personaggi Sonic.\nIn \"Kotodaman\" \u00e8 stato un personaggio giocabile per un periodo di tempo limitato.\nIn altri media.\nSerie animate.\nSono apparse versioni diverse di Eggman nelle serie animate, due delle quali sono completamente diverse dell'originale.\nNe \"Le avventure di Sonic\", dove \u00e8 chiamato nell'edizione italiana Dottor Nick dal suo cognome Robotnik, si trasforma nel divertente antagonista di un cartone animato adatto principalmente a spettatori infantili. Si presenta come un sinistro, egocentrico e sfortunato scienziato il cui unico scopo \u00e8 conquistare il pianeta Mobius, finendo ogni volta sconfitto da Sonic. Viene accompagnato dai due tirapiedi Nervetto (Scratch) e Testadura (Grounder), nel ruolo di spalle comiche che creano continuamente problemi e situazioni ridicole nelle quali viene coinvolto lo stesso dottore. Per questo diventa un personaggio estremamente comico e simpatico. Inoltre in questa serie si caratterizza nell'avere un aspetto differente da quello della sua controparte videoludica, venendo rappresentato pi\u00f9 obeso, con un corpo rotondo e le gambe filiformi, una testa conica, baffi pi\u00f9 frastagliati, naso rosso, e occhi neri con iridi rosse.\nIn \"Sonic the Hedgehog SatAM\", il Dr. Robotnik fa nuovamente da antagonista principale, ma subisce un radicale mutamento. A differenza della precedente serie, egli ha gi\u00e0 conquistato il pianeta Mobius, di cui \u00e8 il tirannico dittatore, e ha trasformato in robot la maggior parte degli abitanti. Si tratta forse dell'incarnazione pi\u00f9 malvagia del personaggio: calcolatore, sadico, spietato, sinistro, crudele e senza cuore, oltre che tortuosamente intelligente. \u00c8 affiancato da suo nipote Caciotta (Snively nella versione originale, che viene spesso anche umiliato e preso in giro da suo zio) e un esercito di mostri meccanici. La sua nemesi Sonic fa parte di un gruppo di ribelli con lo scopo di riportare la libert\u00e0 sul pianeta, evitando di essere catturati dal malvagio scienziato intento a trasformarli in robot al suo servizio. \nNell'OAV \"Sonic the Hedgehog\", Eggman dichiara di essere stato sconfitto da Mecha Eggman, un enorme robot apparso dal nulla, e chiede a Sonic e Tails di fermarlo. Sonic e Tails lo sconfiggono con l'aiuto di Knuckles; ma di seguito si scopre che Black Eggman era una macchina costruita da Eggman stesso, che intanto ha rapito Sara (figlia del presidente, che vorrebbe sposare dopo aver conquistato il pianeta), e completato la sua arma finale, \"Metal Sonic\", una versione robot di Sonic, costruita con tutti i suoi dati.\nIn \"Sonic Underground\", svolge un ruolo simile alle precedente serie; \u00e8 il malvagio e tirannico sovrano del pianeta Mobius, ribattezzato da lui Robotropolis, affiancato dai suoi due malvagi assistenti Sleet e Dingo, entrambi cacciatori di taglie, e robottizza tutti coloro che si oppongono a lui. Nel quarantesimo e ultimo episodio della serie, verr\u00e0 battuto da Sonic, Manic e Sonia, i figli della regina Aleena, la precedente sovrana del pianeta Mobius, i quali riescono a distruggere la sua base; tale esplosione sembra darlo per morto, ma il suo tipico urlo di rabbia contro i ricci che si sente poco dopo l'impatto lascia intendere che \u00e8 sopravvissuto.\nIl Dr. Eggman moderno riveste nuovamente il ruolo dell'antagonista principale in \"Sonic Boom\", dove ha subito anch'egli un nuovo design. Qui torna ad essere un cattivo comico (anche se \u00e8 meno malvagio e sempre pronto per una battuta bizzarra), ispirando anch'egli simpatia negli spettatori, e i suoi piani per la conquista del mondo vengono spesso presi in considerazione in maniera fastidiosa piuttosto che minacciosa. A volte sembra avere rapporti amichevoli con gli eroi, anche se questo porta solitamente a qualche schema in cui cerca di sconfiggerli.\nNell'anime \"Sonic X\", Eggman impossessatosi di tutti e sette gli Smeraldi del Caos, crea il Controllo del Caos (\"Chaos Control\") catapultando Sonic e i suoi amici sulla Terra. Mentre Eggman, accortosi di essere in un'altra dimensione, crea la propria base su di un'isola ponendosi l'obiettivo di conquistare il mondo, Sonic sfugge dalla polizia finendo nella piscina di una villa. Christopher Thorndyke, il ricco bambino che abita nella villa, salva Sonic e lo ospita a casa sua, assieme ai suoi amici. Dopo sei anni dal salvataggio del mondo e dal ritorno a casa di Sonic e i suoi amici, Christopher Thorndyke, ormai adulto, un giorno trova la frequenza dello Smeraldo Gigante (\"Master Emerald\") arrivando nella dimensione dei suoi vecchi amici. A causa dello sbalzo temporale, Chris ritorna all'et\u00e0 di dodici anni. Cos\u00ec, Sonic e i suoi amici dovranno cercare e trovare tutti gli Smeraldi del Caos per riportare a casa il loro amico, anche se a sbarrar loro la strada ci saranno i Metarex, esseri sconosciuti guidati dal malvagio Dark Oak, con l'obiettivo di governare l'Universo. Eggman si porr\u00e0 come sempre l'obiettivo di sottrarre a Sonic le preziose pietre, e quando arriveranno i Metarex si alleer\u00e0 con loro, ma presto capir\u00e0 che la loro malvagit\u00e0 \u00e8 troppo grande persino alla sua e si alleer\u00e0 con Sonic e suoi amici per sconfiggerli.\nFilm.\nIl personaggio fa una apparizione nel film \"Ralph Spaccatutto\", pellicola animata prodotta dalla Disney nel 2012. Appare come membro dei \"\"Cattivi Anonimi\" (\"Bad-Anon\")\", insieme al protagonista Ralph e gli altri cattivi dei videogiochi, tra cui Clyde (\"Pac-Man\"), Bowser (\"Super Mario Bros.\"), M. Bison e Zangief (\"Street Fighter\"), Kano (Mortal Kombat) (\"Mortal Kombat\") e Neff (\"Altered Beast\"). Successivamente compaiono una sua caricatura in un quadro nel bar di Tapper, e il suo design degli anni 90 nei titoli di coda. Fa anche un cameo nel sequel \"Ralph spacca Internet\" (2018).\nIl personaggio appare come antagonista principale nel film live-action della serie, intitolato \"Sonic - Il film\" (2020), prodotto dalla Paramount Pictures in collaborazione con SEGA, interpretato dal famoso attore comico americano Jim Carrey e doppiato in italiano da Roberto Pedicini. Qui \u00e8 uno scienziato non pi\u00f9 di Mobius bens\u00ec terrestre, geniale ma ambizioso, megalomane e crudele, che il Dipartimento della Difesa degli Stati Uniti assume per dare la caccia a Sonic dopo che quest'ultimo, sprigionando i suoi poteri, ha erroneamente fatto saltare la corrente nel nord-ovest del Pacifico. Robotnik riceve il soprannome Eggman da Sonic per la forma a uovo dei suoi robot. Usando un aculeo di Sonic, riesce a potenziare i suoi robot, facendogli raggiungere la super velocit\u00e0 del riccio blu. Dopo uno sfrenato inseguimento, Robotnik ferisce gravemente Sonic. Tuttavia, Sonic si riprende e per la prima volta sprigiona volontariamente il proprio potere, e con l'aiuto del suo amico Tom riesce ad imprigionare il malvagio scienziato su un altro pianeta pieno di funghi. Nella scena finale, Robotnik, dopo aver perso la propria sanit\u00e0 mentale, essersi tagliato a zero i capelli, allungato i suoi baffi e guadagnato peso (assumendo un aspetto identico alla sua controparte videoludica), confida di usare l'aculeo di Sonic ancora in suo possesso per riuscire ben presto a tornare indietro, pianificando la sua vendetta nei confronti del suo arcinemico.\nIl personaggio riapparir\u00e0 nel sequel \"Sonic - Il film 2\" (2022).\nAccoglienza.\nLa rivista \"Play Generation\" lo classific\u00f2 come il quarto migliore scienziato pazzo dei videogiochi usciti su PlayStation 2 tenendo conto della sua apparizione in \"Sega Superstars Tennis\". La stessa testata lo trov\u00f2 come il personaggio con i baffi pi\u00f9 arditi citando la sua presenza in \"Sonic Heroes\" inoltre in un articolo riguardante il primo \"Sonic the Hedgehog\", un recensore apprezz\u00f2 le divertenti gag del personaggio. Nella recensione dell'anime \"Sonic X\", Andrea Stella di Everyeye.it trov\u00f2 il personaggio ben scritto e spassoso nei momenti in cui si fingeva buono per ingannare gli altri.\nEggman \u00e8 uno dei personaggi pi\u00f9 popolari della serie, difatti arriv\u00f2 al settimo posto in un sondaggio ufficiale di popolarit\u00e0 giapponese nel 2006.\nGameDaily lo classific\u00f2 come il venticinquesimo migliore scienziato pazzo dei videogiochi. Un recensore di GameSource trov\u00f2 tutti i personaggi presenti in \"Sonic Rivals 2\", tra cui il Dr. Eggman, come ben caratterizzati e validissimi in ogni aspetto.\nEggman \u00e8 anche stato l'ispirazione per una canzone del gruppo musicale Intercontinental Music Lab chiamata \"Dottor. Robotnik\", sull'album del 2008 \"Superheroes of Science\"; anche il gruppo musicale PowerGlove scrisse una canzone dedicata a lui, chiamata \"So Sexy Robotnik\"."}
{"id": "1248538", "revid": "399", "url": "https://it.wikipedia.org/wiki?curid=1248538", "title": "Roccapreturo", "text": ""}
{"id": "1248543", "revid": "110157", "url": "https://it.wikipedia.org/wiki?curid=1248543", "title": "Schl\u00fc\u00dflberg", "text": "Schl\u00fc\u00dflberg \u00e8 un comune austriaco di 3 082 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1248546", "revid": "105911", "url": "https://it.wikipedia.org/wiki?curid=1248546", "title": "Episodi di Malcolm (sesta stagione)", "text": "La sesta stagione di \"Malcolm\" \u00e8 andata in onda sul canale statunitense Fox dal 7 novembre 2004 al 15 maggio 2005. In Italia \u00e8 stata trasmessa in chiaro da Italia 1 dal 9 marzo al 24 marzo 2006.\nDa questa stagione, cambiano i doppiatori italiani di Reese, Malcolm e Dewey.\nSensi di colpa.\nTrama.\nReese \u00e8 ancora nell'esercito, e Lois vuole andare a recuperarlo: la donna riuscir\u00e0 a persuadere il sergente istruttore del figlio e a scoprire dove \u00e8 stato spedito. Vender\u00e0 l'auto di famiglia per acquistare un biglietto aereo per Kabul.\nReese, tuttavia, appena toccato terra, si spaventa e scappa: tra un'avventura e l'altra (tra le altre cose si finge donna), finisce in India. Incredibilmente la madre gli si presenta davanti per riportarlo a casa.\nMalcolm, di contro, si sente responsabile per averlo fatto scappare e inizia un periodo di volontariato all'ospedale: anche quest'esperienza finir\u00e0 male.\nReese torner\u00e0 a casa e, dopo un breve abbraccio con i fratelli, si unir\u00e0 a loro per l'ennesimo scherzo.\nI culturisti.\nTrama.\nHal deve trovare lavoro: per passare il tempo porta Jamie al parco e qui conosce un gruppo di aitanti culturisti. Subito diventa il loro capo, perch\u00e9 risulta il pi\u00f9 intelligente, e li sfrutta facendosi trascinare l'auto (che \u00e8 un rottame).\nDewey non \u00e8 pi\u00f9 obbligato a stare nella classe differenziale, ma i compagni di classe si sentono perduti senza di lui. I bambini scapperanno andando a vivere sugli alberi, dove Dewey stesso li aiuter\u00e0 con cibo e vettovaglie.\nPer trovare i bambini scomparsi, Hal assolda il suo gruppo di culturisti che trovano casualmente i compagni di Dewey. Quest'ultimo capisce che senza di lui sono persi, e si finge impazzito per essere riammesso nella classe speciale.\nHal riceve una telefonata d'assunzione da un'azienda, e deve salutare i suoi amici \"gorilloni\".\nUna montagna di rifiuti.\nTrama.\nHal costruisce una struttura-gioco gigante per gatti, Lois non vuole avere un gatto e Hal \u00e8 costretto a buttarla. Ma il netturbino non prende la struttura perch\u00e9 troppo grande. Cos\u00ec inizia una battaglia in cui i due si scaricano rifiuti l'uno nel giardino dell'altro, battaglia che coinvolge anche Reese.\nLois \u00e8 stata riassunta al Lucky Aide in prova. Viene esposta una sagoma pubblicitaria raffigurante un inserviente nero con delle birre in mano, sagoma che Lois reputa terribilmente razzista, e ordina a Malcolm di rimuoverla ma il ragazzo rifiuta, per seguire gli ordini del capo. Alla fine Lois decider\u00e0 che tenere quella sagoma \u00e8 giusto (proprio mentre Malcolm voleva invece rimuoverla), dopo uno scambio di battute con una collega, la quale riteneva giusta la rimozione perch\u00e9 attirava troppi neri al negozio. A questo punto Malcolm va in crisi: se rimuove la sagoma, sembrer\u00e0 spirito di contraddizione; se la lascia l\u00ec darebbe ragione alla madre.\nPearl Harbor.\nTrama.\nHal \u00e8 in una guerra personale con un vicino, e decide di costruire una rappresentazione della battaglia di Pearl Harbor. In questo si fa aiutare da Dewey, il quale deve comporre un tema su di lui, \"il mio eroe\". Ma Hal scoprir\u00e0 che Dewey ha riempito di menzogne il tema, perch\u00e9 Hal in fondo \u00e8 un inetto. Cos\u00ec i due non collaborano pi\u00f9 al progetto.\nJessica inizia a frequentare la casa, come al solito mette zizzania tra Malcolm e Reese, tanto da convincere lois a portare tutta la famiglia a vedere \"Mamma mia\": inoltre dice ai due fratelli, separatamente, che l'altro \u00e8 gay. Quando i due lo scoprono, passano al contrattacco e tramite un trucchetto convincono la madre che Jessica abbia una storia con Malcolm. Finir\u00e0 che lei ufficialmente sar\u00e0 bandita dalla casa, ma Lois gi\u00e0 sa che, facendo cos\u00ec, i suoi figli faranno entrare di nascosto la ragazza.\nHal e Dewey faranno la pace, soprattutto dopo aver visto la splendida ricostruzione del vicino: una notte, la riempiranno di vermi, in modo che il modellino e il vicino stesso siano attaccati dai corvi.\n\u00c8 tornata Kitty.\nTrama.\nAl compleanno di Dewey sono invitati Abe e Stevie: si parla, tanto per cambiare, di Kitty e del fatto che a quanto pare si sia data alla pornografia. Inoltre, Stevie deve vincere un premio per la gentilezza, e tutti si complimentano con lui. Quando i due amici si allontanano, Lois vede Kitty che spia dalla finestra: la donna vuole tornare dalla sua famiglia, ma Lois decide di non appoggiarla, dopo i due anni di assenza.\nA sera tarda arriva Francis, che vuole iniziare Dewey alla \"fratellanza\", una scusa per sfruttarlo e prenderlo in giro.\nIl giorno dopo la festa, Abe arriva adirato a casa della famiglia: Kitty \u00e8 tornata a casa e lui l'ha accolta, ma non ha gradito il fatto che Lois non abbia aiutato Kitty.\nMalcolm aiuta Stevie con il discorso di ringraziamento: registra la voce dell'amico e taglia le parti in cui si sente il suo asma, rendendo pi\u00f9 fluido e veloce l'ascolto.\nAlla premiazione, Lois capisce di aver sbagliato con Kitty: se l'han perdonata il marito e il figlio, dovrebbe perdonarla anche lei, e cos\u00ec fa. Il discorso di Stevie per\u00f2 \u00e8 stato manomesso da Reese, e riempito di volgarit\u00e0 al posto delle parole gentili originali.\nReese passa tutta la puntata a spellarsi, convinto di poter creare cos\u00ec un suo clone.\nDoni fatti in casa.\nTrama.\n\u00c8 Natale, ma la famiglia non ha abbastanza soldi per i regali, inoltre Lois rompe l'auto, pertanto si decide di realizzare dei doni fatti in casa, a costo zero. Ai festeggiamenti partecipano anche Francis e Piama. I ragazzi regalano ai genitori oggetti bellissimi, mentre Hal ha preparato solo dei \"buoni per un abbraccio\". Il padre di famiglia convince gli altri che il regalo sia chiss\u00e0 dove, e partono tutti senza alcuna meta.\nSi scopre che Malcolm ha una carta di credito segreta, con la quale ha acquistato i regali: Hal si finge sorpreso e tradito e la famiglia utilizzer\u00e0 la carta di Malcolm per andare in montagna.\nDurante il viaggio in auto si scopre, inoltre, che Francis ha perso il lavoro al Grotto.\nCampagna elettorale.\nTrama.\nHanson e Zoey, due compagni della classe speciale di Dewey, ricevono la proposta di candidarsi come capo del Consiglio Studentesco da parte di Kyle, un bambino \"normale\": Dewey intuisce immediatamente che Kyle vuole deridere gli altri due, e propone il suo nome a un professore: Kyle dunque concorrer\u00e0 per non essere battuto da due della classe speciale. Alla fine Hanson verr\u00e0 acclamato dalla folla di ragazzini semplicemente per l'uso di volgarit\u00e0 varie. Non si sa chi vincer\u00e0, alla fine.\nMalcolm compra una chitarra, ma compone una canzone che si rivela essere gi\u00e0 stata scritta anni addietro. Restituir\u00e0 lo strumento dopo aver capito di non aver alcun talento musicale.\nHal diventa sonnambulo per lo stress di cosa regalare alla moglie: Reese sfrutta la condizione del padre per ottenere aiuti e regali. Alla fine sar\u00e0 Lois a soggerire al marito i regali perfetti.\nLa guerra di Lois.\nTrama.\nJamie cresce, e diventa un bambino pestifero: scappa dalla madre, non mangia, arriva addirittura a buttare addosso a Lois una credenza.\nI ragazzi trovano un trampolino, e Reese impazzisce per trovare qualcosa di divertente ma stupido da fare con lui. Si scopre che lui si sente crescere, e potrebbe essere l'ultima occasione per fare qualche stupidata.\nI genitori chiamano Francis per trovare aiuto (\u00e8 sempre stato considerato il loro figlio peggiore) e tramite i suoi ricordi d'infanzia scoprono che Lois lo ha traumatizzato bruciando il suo orsacchiotto per fargli capire che il fuoco pu\u00f2 far male (e facendosi lei stessa male a una mano). Si scopre anche che, un tempo, era Lois il genitore debole, mentre Hal era l'\"orco cattivo\".\nMalcolm e Dewey aiutano Reese trovando un gioco stupido da fare col trampolino (Reese dovrebbe indossare dei razzi da segnalazione, saltare dal trampolino e teoricamente prendere il volo), ma appena quest'ultimo mette piede sul primo gradino, il trampolino gli crolla addosso.\nLa puntata termina con la soluzione del perch\u00e9 Jamie era impazzito: Reese gli dava di nascosto della cola.\nL'auto di Malcolm.\nTrama.\nMalcolm acquista un'auto, che in realt\u00e0 \u00e8 un rottame: per ogni nuovo pezzo che le monta ce n'\u00e8 un altro che si rompe. Arriva quasi ad esserne ossessionato, cos\u00ec Reese e Stevie chiamano la \"Automobilisti Anonimi\". Finir\u00e0 che Malcolm rimarr\u00e0 rinchiuso in auto nel garage, e rischia di morire soffocato dai fumi di scarico, ma verr\u00e0 salvato da Stevie.\nHal, per caso, scopre di essere bravissimo a tagliare i capelli e svolge questa professione in casa, ma gratuitamente.\nPer caso, la moglie del capo di Lois viene a farsi tagliare i capelli e si scopre che ha una relazione con Craig. Quando l'uomo si dichiarer\u00e0 a lei, si scoprir\u00e0 che aveva anche una seconda relazione clandestina.\nLa manifestazione.\nTrama.\nHal sgrida i ragazzi perch\u00e9 passano il sabato pomeriggio in casa: a loro viene in mente di salire su un cartellone pubblicitario per imbrattarlo e scriverci \"Io voglio Reese\" (I want Reese). Quando la madre li scopre, loro corrono ai ripari: invece che scriverci \"I want Reese\", scrivono \"I want respect\", attirando cos\u00ec i gruppi femministi della zona in manifestazione. Lois fa di tutto per farli scendere.\nOpera.\nTrama.\nLois e Hal litigano perch\u00e9 lei compra un materasso matrimoniale pi\u00f9 grande: Dewey approfitter\u00e0 di ci\u00f2 per scrivere un'opera su questa storia.\nMalcolm e Reese costruiscono uno slittino da strada, ma vengono sempre battuti da un corridore misterioso, che si scopre essere Stevie: scommettono l'un l'altro del denaro, e vince Stevie.\nLa decisione.\nTrama.\nAll'insicuro e indeciso Hal viene assegnato un compito: un vicino ha lasciato scritto nel testamento che sarebbe toccato a lui decidere se staccare o meno la spina in caso di coma. Hal passa tutta la puntata nell'indecisione, ma alla fine trova una soluzione che non viene rivelata allo spettatore.\nCraig si presenta ai ragazzi chiedendo di essere \"addestrato\" al combattimento sporco: si scopre che gli serve da usare contro il padre, un uomo atletico e fissato con il fitness, che vuole cedergli una catena di palestre, ma a Craig non interessa. Proprio quando quest'ultimo \u00e8 sul punto di cedere, Malcolm trova una foto di sua madre, grassa come Craig stesso, il che cozza con la versione datagli dal padre secondo cui anche la madre era molto atletica. Craig e suo padre si separano.\nL'asta.\nTrama.\nHal e Lois scoprono di parlare pochissimo durante il giorno a causa dei numerosi impegni di entrambi. L'uomo decide quindi di creare una \"ora del Tiki\", in cui la coppia pu\u00f2 rilassarsi nel garage addobbato stile hawaiano senza scocciature di sorta. Qui si scopre che, mentre Hal crede nel Paradiso, Lois ritiene che la vita sia solo quella terrena, e Hal rimane molto offeso.\nMalcolm \u00e8 \"costretto\" da Herkabe a entrare in un club di volontari scolastici: qui ovviamente vengono bocciate tutte le sue idee, seppur giuste, ad esempio sulla riduzione della spesa per il numero di palloncini per le feste per gli orfani, per investire quel denaro in doni per gli orfani stessi. Viene organizzata un'asta di oggetti di nessun valore, in cui Malcolm \u00e8 il banditore: il ragazzo, per riscattarsi, decide di mettere all'asta oggetti personali degli altri volontari (foto delle medie, biglietti della mamma...) guadagnando un sacco di soldi. L'idea funzione, ma non si riscatter\u00e0 perch\u00e9 i volontari stessi, capito di poter guadagnare molto, proporranno loro stessi altri oggetti, mettendo in ombra l'idea di Malcolm.\nReese sfida Jamie a chi \u00e8 pi\u00f9 intelligente, sotto lo sguardo preoccupato di Dewey.\nL'incidente.\nTrama.\nIda \u00e8 a casa, e fa il primo gesto di generosit\u00e0 della sua vita: salva Dewey da un camion, rimettendoci una gamba. La donna deve tornare a casa ed essere accudita dall'odiato nipote Francis, ma i due trovano un punto d'unione: invece di litigare, discutono di quanto sia opprimente e fastidiosa Lois.\nMalcolm e Reese vogliono trovare un momento di debolezza dell'altro per incollargli la mano alla faccia, arrivando a non dormire. Finir\u00e0 che s'incolleranno da soli al pavimento.\nDewey vuole fare un funerale alla gamba della nonna, ma la gamba verr\u00e0 mangiata da un cane che Hal ha portato a casa.\nGli emarginati.\nTrama.\nMalcolm e Reese scoprono di essere degli emarginati: gli altri ragazzi non li invitano mai alle feste n\u00e9 li avvisano di quando saltano le lezioni. Fanno un esame di coscienza e pensano che tutti siano solo invidiosi della loro saccenza e violenza. Si presentano a una festa mascherati da mostri con l'intenzione di spaventare tutti, ma l'intento fallisce (stanno tutti pomiciando).\nSi rompe il frullatore, e Lois cerca la garanzia, finita chiss\u00e0 dove. Inizia a cercarla disperatamente, perch\u00e9 la garanzia \u00e8 a vita.\nDewey invita un suo compagno di classe, Chad, che \u00e8 fortemente autistico: ordina tutti gli oggetti di casa per tipo (le scarpe tutte assieme, le lampade, i libri...), arrivando anche a colpire con un'accetta i vestiti per dividerne i pezzi per colore. Dewey entra in urto col padre che non voleva il ragazzino in casa, ma \u00e8 proprio il padre a calmare Chad, mostrandogli un libro in cui aveva iniziato a riempire tutti i buchi delle lettere.\nAlla fine si ritrover\u00e0 la garanzia proprio grazie a Chad, che l'ha attaccata al frullatore stesso (\"Le foto vanno sempre sugli oggetti fotografati\"). La puntata finir\u00e0 con la famiglia sconvolta per aver visto una foto di Lois nuda, attaccata alla sua schiena.\nIl viaggio in moto.\nTrama.\n\u00c8 il giorno del ventunesimo compleanno di Francis, e quest'ultimo si ricorda di una promessa fattagli dal padre: un viaggio in moto proprio in occasione del ventunesimo compleanno. Il problema \u00e8 che Lois non vuole che Hal torni in moto, le considera troppe pericolose. Per sbaglio le due moto vengono portate a casa invece che al distributore di benzina indicato, e i due sono costretti a scappare dalle ire di Lois. La serata risulter\u00e0 ottima, e si scoprir\u00e0 che Francis \u00e8 diventato astemio. Hal si abbatte perch\u00e9 Francis fa un sacco di cose senza di lui. Prima di tornare a casa, per dare ragione alle mogli sulla pericolosit\u00e0 delle moto, e quindi attenuarne la rabbia, Hal rompe il naso a Francis il quale rompe un dito al padre.\nI ragazzi ricevono la visita di Randy, un ragazzo enorme che li aspetta fuori casa per picchiarli, per chiss\u00e0 quale motivo. Il ragazzo aspetta per ore, e il primo che si fa avanti tra i tre \u00e8 Dewey, che per\u00f2 non era l'obiettivo (viene comunque picchiato come riscaldamento). Malcolm e Reese impazziscono per sapere chi sar\u00e0 la vittima. Il secondo a \"offrirsi\" sar\u00e0 Reese, ma nemmeno lui \u00e8 l'obiettivo. Infine Randy verr\u00e0 fatto entrare in casa da Reese e Dewey, ma si scoprir\u00e0 che non era nemmeno Malcolm l'obettivo. Malcolm stesso verr\u00e0 picchiato dai fratelli.\nLa cena di compleanno di Francis si svolge dunque con gli uomini della famiglia costretti a mangiare carne frullata.\nFarfalle.\nTrama.\nReese lavora un giorno come disinfestatore, ma siccome il suo capo viene arrestato, gli rimane una scatola con mille bruchi. Alla fine della puntata si trasformeranno tutti in farfalle nella sua camera da letto.\nMalcolm conosce Wendy, una ragazza che lavora anch'essa al Lucky Aide, e sembrano piacersi. Lavorando in un turno di notte (ovviamente con Craig e Lois) Malcolm scopre che un uomo si \u00e8 stabilito nel minimarket, tra gli scaffali. L'uomo, tuttavia, non ha mai rubato nulla, anzi, ha spesso aiutato Craig a non strozzarsi mangiando dolcetti. L'uomo da inoltre dei consigli a Malcolm su Wendy. Quando Lois scopre della sua esistenza, avvisa tutti di aver chiamato la polizia, ma appena termina il suo turno se ne va come nulla fosse. Malcolm sciorina tutte le cose che sa su Wendy alla ragazza stessa, che si spaventa credendolo un maniaco.\nIl santo.\nTrama.\nLois va a trovare Ida. La nonna ha conosciuto altre donne sue compatriote fumatrici incallite come lei, pronte per festeggiare il giorno di San Grotus, il patrono del loro paese natale. Lois, per non sfigurare, rimane con loro a preparare la torta del santo, un terribile dolce a 31 strati, ognuno simboleggiante una delle gesta del santo. Ad ogni minimo errore il lavoro di Lois viene distrutto, fino a farla umiliare davanti a un'altra torta molto pi\u00f9 grande e bella della sua. I festeggiamenti terminano con una complicata danza nella quale Ida e Lois fanno un figurone.\nA casa, Malcolm ha iniziato un corso di ascolto di musica, in cui per\u00f2 prende un'insufficienza. Si fa quindi aiutare da Dewey, ma dopo un litigio Malcolm gli alza al massimo il volume delle cuffie che rendono Dewey sordo. Per un incidente, anche Malcolm diventa sordo.\nHal e Reese approfittano dell'assenza di Lois per vedere terribili film horror, di cui Reese \u00e8 appassionato ma che sconvolgono Hal. Il padre sopporter\u00e0 la situazione per un po' per stare assieme al figlio, finch\u00e9 non confesser\u00e0 tutto.\nIl seminario.\nTrama.\nReese, pulendo il giardino dai rifiuti, fa amicizia con un branco di cani nel quale entra, stupendo Malcolm. Reese impazzisce, inizia a comportarsi da cane e a compiere scorribande con loro. Arriver\u00e0 a esserne il capobranco e ad essere arrestato per essere entrato in un pollaio. I cani sono stati poi castrati.\nHal partecipa a un seminario motivazionale: il retore deve andarsene all'ultimo dopo aver sconvolto tutto l'uditorio, ed \u00e8 proprio Hal, distrattosi a disegnare, a risollevare il morale di tutti senza neanche accorgersene. Presto diventa lui retore dei seminari, dicendo per\u00f2 sciocchezze e parole a vanvera ma riscuotendo comunque molto successo.\nDewey \"tradisce\" Lois frequentando un'altra mamma: Lois si offende come un'amante tradita.\nL'uomo dei trampoli.\nTrama.\nAl Lucky Aide viene licenziato Sam, l'uomo sui trampoli, l'attrazione del negozio, e Malcolm diventa il nuovo uomo sui trampoli. Sam si ripresenta al Lucky Aide sui trampoli, e qui ingaggia una lotta col ragazzo. Alla fine, si scopre che Malcolm aveva trovato un lavoro al circo per Sam.\nJamie trova una collana, che a quanto pare fa parte del cosiddetto Tesoro, una serie di gioielli di Lois che Francis nascose prima di partire per l'accademia militare. Siccome la ricompensa per il Tesoro andrebbe divisa tra i tre ragazzi, Dewey chiede al muto Jamie di trovare tutti i \"pezzi del Tesoro\" per tenere la ricompensa per s\u00e9. I due finiscono i casa altrui, venendo ripescati da un poliziotto.\nHal spende erroneamente un sacco di denaro in telefonate erotiche, e per farsi perdonare compra un paio di costose scarpe che Lois desiderava tanto.\nReese inizia a lavorare per una casa farmaceutica, per provare nuove pillole: finir\u00e0 senza sapere come a dorso di un cavallo, poi butter\u00e0 gi\u00f9 Sam mentre lotta con Malcolm.\nIl nuovo presidente.\nTrama.\nMalcolm e Hal partecipano a una riunione dell'assicurazione di quartiere a cui per\u00f2 non partecipa mai nessuno da vent'anni: il legale \u00e8 disperato e Hal, dietro suggerimento di Malcolm, diventa il nuovo presidente dell'associazione. Malcolm arriva ad amministrare un conto di pi\u00f9 di 83.000 dollari sfruttando l'inettitudine del padre, ovviamente utilizzando il denaro per idee personali (un'auto, una sala prove, tornei di pallavolo femminile...). Il progetto andr\u00e0 a monte perch\u00e9 Hal scrive dei volantini con un elenco di regole (con tanto di multa) per non aver abbracciato il figlio, per non tenere il giardino in ordine e altre assurdit\u00e0: il quartiere si ribeller\u00e0.\nFrancis vuole provare con Dewey dei giochi per un campeggio estivo, e torna a casa. Questo per\u00f2 cozza con l'impegno che Dewey ha verso i suoi compagni di classe squilibrati, i quali chiedono sempre aiuto a lui per qualsiasi cosa. Un giorno in cui Dewey \u00e8 con Francis, per\u00f2, i compagni legano e imbavagliano il professore, che faceva loro costruire portachiavi con i laccetti.\nSi scopre, tra l'altro, che Francis ha convocato Dewey perch\u00e9 lo riteneva emotivamente disturbato, e il campeggio \u00e8 per bambini con problemi.\nDewey e Francis arrivano a scuola dove scoprono che i compagni di classe hanno legato anche due bidelli e il preside. Francis ha un portachiavi fatto dai bambini, ma che ha acquistato a duecento miglia da l\u00ec. Si scopre quindi un giro di lavoro minorile per il quale la scuola potrebbe essere denunciata, cos\u00ec gli adulti per \"ricambiare\" non denunciano i ragazzini per il sequestro.\nReese deve studiare per la prima volta nella sua vita. Alla fine della puntata, verr\u00e0 bocciato, e dovr\u00e0 ripetere l'anno.\nMiss tre frontiere.\nTrama.\nMalcolm, Reese e Dewey iscrivono per scherzo Lois alla parata delle Miss delle tre frontiere, una sfilata di donne sposate: Lois decide di partecipare per sentirsi migliore della sorella Susan, ex modella e partecipante di fiere simili.\nAlla parata \u00e8 presente anche Herkabe in veste di giudice, che non perde occasione per sfruttare Malcolm minacciandolo di non far vincere Lois, ad esempio facendogli portare bigliettini alle varie partecipanti.\nReese ruba un manuale di bellezza per i giudici e leggendolo si ritiene bellissimo, dimenticando che i parametri sono per donne di mezza et\u00e0. Per questo si mostra ad una esperta di moda l\u00ec presente convinto di poter intraprendere una carriera da modello, ma \u00e8 solo una sua illusione.\nLois trova nelle altre concorrenti delle nemiche, che la ritengono inferiore alla sorella Susan. Si far\u00e0 notare usando il suo \"talento di famiglia\", fischiettando a lungo e ricevendo uno scrosciante applauso che le far\u00e0 vincere la fascia di Miss."}
{"id": "1248548", "revid": "767487", "url": "https://it.wikipedia.org/wiki?curid=1248548", "title": "Sankt Agatha", "text": "Sankt Agatha \u00e8 un comune austriaco di 2 127 abitanti nel distretto di Grieskirchen, in Alta Austria."}
{"id": "1248549", "revid": "81103", "url": "https://it.wikipedia.org/wiki?curid=1248549", "title": "Regno albanese", "text": "Il Regno albanese (in albanese: \"Mbretnija Shqiptare\") fu instaurato in Albania sotto una monarchia costituzionale autoctona dal 1928 al 1939.\nStoria.\nLa nascita.\nL'Albania aveva riacquistato l'indipendenza dall'Impero ottomano nel 1912. Dopo la prima guerra mondiale, nel 1925, fu instaurata la repubblica. Il 1\u00ba settembre 1928 l'Albania fu dichiarata monarchia dall'Assemblea Costituente, e il presidente della repubblica ne divenne il monarca come Zog I (\"Mbret i Shqiptar\u00ebve\"). Il regno fu la restaurazione dell'identit\u00e0 reale che sopravviveva dal regno di Scanderbeg nel XV secolo. Assicur\u00f2 anche la permanenza della democrazia grazie alla monarchia costituzionale.\nSecondo la costituzione reale, il sovrano albanese, cos\u00ec come il Re del Belgio, doveva giurare fedelt\u00e0 di fronte al parlamento prima di assumere il potere e la dignit\u00e0 regia. Il testo del giuramento recitava cos\u00ec:\nZog cre\u00f2 una forte polizia, invent\u00f2 il saluto zoghista (mano piatta sul cuore con il palmo rivolto in avanti) e sostenne di essere un successore di Giorgio Castriota Scanderbeg. Monete d'oro e pietre preziose furono usate per sostenere la prima moneta cartacea d'Albania; le sue spese personali si aggiravano sul 2% del bilancio nazionale. Il suo regno non fu riconosciuto dalla comunit\u00e0 europea, escluso il Regno d'Italia.\nDurante il suo regno fu ministro delle Finanze Lame Kareco.\nLa costituzione del regno proib\u00ec che qualsiasi principe della casa reale diventasse primo ministro o membro del governo e conteneva disposizioni riguardo alla potenziale estinzione della famiglia reale. La costituzione proibiva anche l'unione del trono di Albania con quello di un altro paese. Durante il regno di Zog, l'esercito albanese rappresent\u00f2 uno dei problemi maggiori a causa dei costi del suo ammodernamento.\nIl regime di Zog port\u00f2 stabilit\u00e0 in Albania e il re istitu\u00ec un sistema di istruzione nazionale. La dipendenza fiscale dell'Albania dall'Italia continu\u00f2 a crescere in un periodo in cui il dittatore italiano Mussolini stava estendendo la sua sfera di influenza nei Balcani e esercitava un controllo crescente sulle finanze e sull'esercito albanesi. Durante la Grande depressione dei primi anni trenta, il governo di Zog divenne quasi totalmente dipendente da Mussolini. Si dovette importare il grano dall'estero e molti albanesi emigrarono.\nGli albanesi, al tempo del suo regno, erano ancora usi alle vendette sanguinose. Il primo degli errori di Zog fu di rompere bruscamente il fidanzamento con la figlia di Shefqet Bey Verlaci subito dopo la sua incoronazione. Secondo il costume prevalente, Verlaci aveva, come risposta, il diritto di uccidere Zog. Nel 1931 Zog visit\u00f2 Vienna e l\u00ec sopravvisse a un tentativo di assassinio.\nGli undici anni di storia albanese sotto re Zog sono conosciuti anche per una grande ondata di modernizzazione della nazione, che aveva subito cinque secoli di dominio turco. La prosperit\u00e0 fu temporaneamente colpita dalla Grande depressione, ma rivisse poi nei tardi anni trenta.\nIl protettorato e l'occupazione italiana.\nIl Regno d'Italia, che aveva gi\u00e0 proclamato dal 1917 al 1920 un protettorato sull'Albania (Proclama di Argirocastro del 3 giugno 1917), invase il Paese il 7 aprile 1939, qualche mese prima dell'inizio della seconda guerra mondiale avviando cos\u00ec l'occupazione italiana del Regno di Albania.\nLa resistenza armata albanese si rivel\u00f2 insufficiente contro le forze italiane. Il re e il governo furono obbligati all'esilio e l'Albania cess\u00f2 \"de facto\" di esistere come nazione indipendente. Gli invasori italiani instaurarono un governo fantoccio con una nuova Costituzione e l'unione delle due corone d'Italia e d'Albania, che trasform\u00f2 il paese di fatto in protettorato italiano.\nIl trono albanese fu assunto il 16 aprile 1939 da Vittorio Emanuele III, che regn\u00f2 fino all'8 settembre 1943 (armistizio dell'Italia agli Alleati), quando Zog I fu restaurato formalmente come re, pur non facendo mai pi\u00f9 ritorno in Albania, e vi fu l'Occupazione tedesca del Regno d'Albania.\nLa seconda guerra mondiale e l'indipendenza.\nDal 1941 fino alla fine della guerra furono annessi all'Albania il territorio pi\u00f9 occidentale della Banovina del Vardar (la Metochia nel Kosovo e il \"Dibrano\", nelle attuali regioni macedoni del Polog e Sudoccidentale), mentre, a spese del Montenegro, estese le sue frontiere anche a nord (Ro\u017eaje, Plav e Dulcigno).\nTra la Seconda guerra mondiale e il secondo dopoguerra, alcuni albanesi tentarono di favorire il ritorno di re Zog, ma senza successo. Inoltre, n\u00e9 Zog, n\u00e9 Vittorio Emanuele videro mai riconosciuto il titolo reale albanese dalla comunit\u00e0 internazionale. Il figlio di Zog, Leka, deceduto nel 2011, era il pretendente al trono.\nI partigiani comunisti spensero i movimenti nazionalisti albanesi sia durante che dopo la guerra, spalleggiati dalla Jugoslavia e dall'Unione Sovietica, instaurando nel 1945 un regime stalinista che dur\u00f2 per 46 anni. A Re Zog fu vietato di rientrare in Albania e visse in esilio per il resto della sua vita.\nL'organizzazione durante l'occupazione italiana.\nLa legge n. 580 del 16 aprile 1939 affermava nei primi due articoli:\nIl Luogotenente generale esercitava tutti i poteri del Re, ovvero il comando supremo delle forze armate, la promulgazione delle leggi e la nomina delle cariche dello Stato. Esercitava inoltre il potere di dichiarare guerra, di concludere trattati internazionali e di pace e poteva presiedere il Consiglio dei Ministri.\nIl successivo Regio Decreto n. 624 del 18 aprile istituiva il Sottosegretariato di Stato per gli Affari Albanesi, dipendente dal Ministero degli Affari Esteri ed assegnato a Zenone Benini. Il sottosegretariato si occupava delle relazioni tra i due regni e sovrintendeva agli uffici ed agli organismi dello Stato italiano operanti nel paese balcanico. In pratica costituiva il principale organo di controllo ed ingerenza italiana negli affari dell'Albania, nonostante questo fosse giuridicamente indipendente. Il sottosegretariato fu sciolto con il Regio Decreto n. 1048 del 3 agosto 1941 e le competenze furono ridistribuiti tra la Luogotenenza generale ed il Ministero degli Affari Esteri. I Ministeri albanesi dell'economia nazionale e degli affari esteri furono soppressi per unificare la politica estera dei due paesi (o meglio per subordinare quella albanese a quella italiana).\nAnche l'Albania sub\u00ec una rapida \"fascistizzazione\", con la fondazione, il 2 giugno 1939, del Partito Fascista Albanese (PFA), subordinato al Duce ed al PNF italiano. Con decreto luogotenenziale n. 91 del 14 agosto 1939 venne istituita la Milizia Fascista Albanese (MFA), inquadrata nella Milizia volontaria per la sicurezza nazionale e posta anch'essa sotto il comando del Capo del Governo italiano. Come in Italia, il PFA era l'unico partito ammesso e l'iscrizione era obbligatoria per i dipendenti pubblici. L'organizzazione ricalcava fedelmente quella del corrispettivo italiano, con fasci locali, federazioni di fasci a livello provinciale, gruppi fascisti universitari, Opera dopolavoro, enti di assistenza, gruppi universitari fascisti, Giovent\u00f9 albanese del littorio che inquadrava i figli dell'aquila e le giovani albanesi (ad imitazione dei figli della lupa e delle Piccole italiane. Come in Italia, i membri del Consiglio nazionale del PFA entravano di diritto nel Consiglio superiore fascista corporativo, organo consultivo che sostitu\u00ec il parlamento albanese.\nSuddivisione amministrativa.\nDurante l'occupazione italiana l'Albania era divisa in 13 province:\nL'isola di Saseno, presso Valona, venne inserita nel 1920 nel comune italiano di Lagosta e con questo fece parte, dal 1923 al 1941, della provincia di Zara (Venezia Giulia), poi nel 1941 venne inglobata nella nuova provincia di Cattaro (Governatorato di Dalmazia), di cui fece parte fino al 1943.\nOrganizzazione militare.\nCon l'unione personale dei due regni, le forze armate albanesi si fusero con quelle italiane con legge del 13 luglio 1939 n. 1115. Le truppe di terra erano organizzate nel Comando Superiore Truppe d'Albania (XXVI Corpo d'Armata), erede del Corpo di Spedizione Oltremare Tirana, ed inquadrava i reparti del Regio Esercito, della Guardia alla Frontiera e della Milizia Fascista Albanese. I battaglioni dell'Esercito Albanese, formati da personale misto, furono inquadrati nel suddetto comando e parteciparono alla campagna italiana di Grecia. Successivamente vennero riuniti in quattro Reggimenti \"Cacciatori d'Albania\" ed assegnati a divisioni di fanteria da montagna del Regio Esercito.\nA Roma prestava inoltre servizio come guardia d'onore il Battaglione \"Guardia Reale Albanese\" del 1\u00ba Reggimento \"Granatieri di Sardegna\". La Regia Aeronautica e la Regia Marina erano presenti rispettivamente con il Comando Aeronautica \"Albania\" di Tirana ed il Comando Militare Marittimo \"Albania\" di Durazzo. Anche la Gendarmeria Reale Albanese e la Guardia di Confine confluirono rispettivamente nei Carabinieri Reali e nella Regia Guardia di Finanza. Il Regio Esercito cre\u00f2 dal 1941 quattro reggimenti \"Cacciatori d'Albania\". Dopo l'istituizione il 2 giugno 1939 del Partito Fascista Albanese subordinato al Duce ed al PNF italiano, con decreto luogotenenziale n.91 del 14 agosto 1939 venne istituita la \"Milizia Fascista Albanese\" (MFA), inquadrata nella Milizia Volontaria per la Sicurezza Nazionale e posta anch'essa sotto il comando del Capo del Governo italiano.\nI corpi militari.\nComandante: Gen. Sebastiano Visconti Prasca\nSede: Tirana\nFonte:\nComandante: Gen. S.A. Ferruccio Ranza\nSede: Tirana\nFonte:\nComandante: Amm. Div.\nVittorio Tur Sede:(Durazzo)\nFonte:"}
{"id": "1248552", "revid": "110157", "url": "https://it.wikipedia.org/wiki?curid=1248552", "title": "Sankt Georgen bei Grieskirchen", "text": "Sankt Georgen bei Grieskirchen \u00e8 un comune austriaco di 1 285 abitanti nel distretto di Grieskirchen, in Alta Austria."}
{"id": "1248553", "revid": "1652635", "url": "https://it.wikipedia.org/wiki?curid=1248553", "title": "Carbonaia", "text": "Quella della carbonaia era una tecnica molto usata in passato in gran parte del territorio alpino, subalpino e appenninico, per trasformare la legna, preferibilmente di faggio, ma anche di abete, larice, frassino, castagno, cerro, pino e pino mugo, in carbone vegetale.\nNonostante questa tecnica abbia subito piccoli cambiamenti nel corso dei secoli, la \"carbonaia\" ha sempre mantenuto una forma di \"montagnola conica\", formata da un camino centrale e altri cunicoli di sfogo laterali, usati con lo scopo di regolare il tiraggio dell'aria. Il procedimento di produzione del carbone sfrutta una combustione imperfetta del legno, che avviene in condizioni di scarsa ossigenazione.\nStoria.\nTra i lavori della montagna che testimoniano una secolare esistenza di duro lavoro c'era quello dei carbonai. Per numerosi secoli fino ai primi del '900, i boschi italiani furono luogo di lavoro per molti di questi \"artisti del fuoco\". Il carbone prodotto veniva trasportato verso le citt\u00e0 per gli usi pi\u00f9 disparati.\nLa Carboneria, la societ\u00e0 segreta italiana dei primi anni dell'Ottocento, fondata su valori patriottici e liberali, deve il suo nome al fatto che i settari dell'organizzazione avevano tratto il loro simbolismo ed i loro rituali (vedi anche Alfabeto carbonaro) dal mestiere dei carbonai.\nLa tecnica.\nPreparazione del legname.\nLa prima fase del lavoro consisteva nella preparazione della legna. I carbonai tagliavano gli alberi, generalmente nel periodo di luna calante, in una parte di bosco loro assegnato, rispettando alcune disposizioni di legge che prevedevano un diradamento delle piante e non un esbosco. \nUn documento storico della fine dell'800 cos\u00ec recita: \"... La legna di faggio per fare carbone deve provenire dai tagli di diradamento eseguiti nelle giovani faggete e dai materiali di scarto.\"\nDopo la diramatura del legname, questo veniva portato ad una lunghezza di circa un metro e, dopo 10-15 giorni di essiccazione veniva trasportato nella \"piazza da carbone\".\nLa piazza da carbone.\nQueste piccole aie erano disseminate nei boschi a distanze abbastanza regolari e collegate da fitte reti di sentieri. Dovevano trovarsi lontane da correnti d'aria ed essere costituite da un terreno sabbioso e permeabile. Molto spesso, visto il terreno scosceso dei boschi, erano sostenute da muri a secco in pietra. In queste piazzole si ritrovano ancor oggi dei piccoli pezzi di legna ancora carbonizzata.\nEsse venivano ripulite accuratamente durante la preparazione del legname.\nCostruzione della Carbonaia.\nStabilito quale doveva essere il centro della carbonaia, la legna veniva disposta in cerchio. Per favorire la \"carbonizzazione\", il legname pi\u00f9 grosso doveva essere spezzato.\nTre pali di legno, alti circa 2-3 metri, venivano piantati saldamente nel terreno. Questi pali erano tenuti insieme da due cerchi formati con dei rametti. \u00c8 proprio da questo centro che iniziava la cottura della legna.\nSolo dopo aver piantato e legato i pali, i carbonai iniziavano a costruire la carbonaia, sistemando intorno ai 3 pali prima la legna pi\u00f9 grossa (in quanto richiedeva pi\u00f9 cottura), poi quella pi\u00f9 sottile, in modo da lasciare il foro centrale libero per sistemare poi le braci. La legna veniva ben stipata, per evitare interstizi aerati che potevano compromettere la riuscita della cottura. Tale sistemazione richiedeva 2 giorni di lavoro, svolto con una metodica affinata sempre pi\u00f9 dall'esperienza e da una tradizione secolare.\nUna volta conclusa la posa, la carbonaia assumeva la tipica forma conica arrotondata con un raggio di base di 2-3 metri.\nSeguivano altri due giorni di lavoro per la copertura. Nella parte in basso, si collocavano a mo' di cintura rami di abete rosso. La parte pi\u00f9 in alto veniva invece ricoperta da un alto strato di foglie secche ripulite dai rametti. Questo strato di foglie doveva essere di 8\u201310\u00a0cm. Particolare cura si doveva avere nel ripulire pi\u00f9 volte al giorno la zona della piazza che ospitava la carbonaia.\nIl rivestimento di foglie veniva a sua volta ricoperto di terriccio ripulito dai sassi, allo scopo di isolare la legna dall'aria.\nLa \"cottura\" del carbone.\nNella fase di \"cottura\" servivano due pali, uno pi\u00f9 sottile per aprire dei fori di respiro, ed uno pi\u00f9 grosso, usato quando si \"imboccava\" (ovvero \"riempire\") la carbonaia. Acceso un fuoco per preparare le braci, si poteva aprire la bocca della carbonaia, che veniva \"imboccata\" con dei piccoli pezzi di legna e poi avveniva l'accensione mettendo nella bocca numerose braci.\nAi piedi della carbonaia si aprivano dei fori di respiro ad un metro di distanza l'uno dall'altro, che dovevano rimanere aperti per tutti i 13-14 giorni di cottura. Dopo qualche ora dall'accensione, quando il fumo usciva copioso, si alimentava il fuoco con nuova legna che doveva essere ben pressata con il palo pi\u00f9 grande. Si chiudeva quindi la bocca ed il fumo a questo punto doveva uscire, dai fori in basso.\nPer 4-5 giorni la carbonaia veniva alimentata in questo modo giorno e notte, finch\u00e9 una consistente fiammata alla sommit\u00e0 annunciava l'avvio definitivo del processo di carbonizzazione. La cottura iniziava nella parte in alto della carbonaia, per questo i carbonai aprivano dei fori con il bastone sottile, fori che venivano poi chiusi ed aperti via via pi\u00f9 in basso per spostare la zona di cottura.\nDopo una decina di giorni la carbonaia assumeva un aspetto diverso: il terriccio di copertura diventava nero e le dimensioni si riducevano notevolmente; anche i fumi che uscivano dai fori assumevano un colore diverso. In questa ultima fase di cottura l'alimentazione della carbonaia avveniva ai lati dove si creavano degli affossamenti e non pi\u00f9 dalla bocca, perch\u00e9 oramai inesistente. Per alimentare una carbonaia di 100 quintali ci volevano 8 quintali di legna.\nNel corso della carbonizzazione la legna diminuiva il suo volume del 40% e il suo peso dell'80%. Proprio per questo il carbonaio negli ultimi giorni doveva prestare molta attenzione affinch\u00e9 non si creassero dei vuoti d'aria all'interno che avrebbero potuto provocare l'incenerimento della carbonaia. Per evitare ci\u00f2 doveva batterlo con il grosso bastone. In base al colore del fumo che fuoriusciva dai fori laterali, il carbonaio poteva vedere l'andamento della combustione: solo quando il fumo era turchino e trasparente il carbone era pronto.\nLo stoccaggio.\nA cottura ultimata si iniziava la fase della \"scarbonizzazione\" che richiedeva 1-2 giorni di lavoro. Per prima cosa si doveva raffreddare il carbone con numerose palate di terra. Si procedeva quindi all'estrazione spegnendo con l'acqua eventuali braci rimaste accese. La qualit\u00e0 del carbone ottenuto variava a seconda della bravura ed esperienza del carbonaio, ma anche dal legname usato. Il carbone di ottima qualit\u00e0 doveva cantare bene, cio\u00e8 fare un bel rumore.\nInfine il carbone, quando era ben raffreddato, veniva insaccato e trasportato dai carrettieri verso la pianura per essere venduto. Di questo carbone si faceva uso sia domestico che industriale.\nDifferenze territoriali.\nLa procedura di produzione del carbone per mezzo della carbonaia era identica in tutta la penisola, ma tante sono le differenze locali nella toponimia e le usanze legate a questa tecnica.\n\"Pojat\" Bellunese.\nQuelli che seguono sono termini utilizzati nel bellunese legati alla tecnica della carbonaia:\nI seguenti sono invece modi di dire legati al \"Pojat\"\nIl carbone prodotto nella foresta del Cansiglio, veniva usato ai tempi della Serenissima, per alimentare i forni delle vetrerie di Murano.\nLa carbonaia sulla Montagna Pistoiese e all'isola d'Elba.\nDalla Montagna Pistoiese generalmente partivano tutti i Carbonari che lavoravano nella Maremma toscana ed in quella laziale, nei mesi invernali. In questi luoghi infatti i carbonari venivano spesso chiamati \"pistoiesi\". Quella della Maremma era la migrazione stagionale pi\u00f9 massiccia, fatta dai carbonari pistoiesi, che portarono il loro mestiere anche all'Elba, in Sardegna ed in Corsica. Quando i carbonai partivano si portavano dietro il cosiddetto \"Meo\", un garzone adolescente che doveva provvedere alla cucina, all'accensione della carbonaia ed all'eventuale pulizia. Probabilmente il termine \"Meo\" deriva da San Bartolomeo.\nQuella del carbone, assieme alla produzione del ghiaccio nelle ghiacciaie era la maggior fonte di sostentamento della Montagna Pistoiese.\nQuelli che seguono sono termini utilizzati nella Montagna Pistoiese, legati alla tecnica della carbonaia:\nDi seguito sono riportati termini utilizzati all'isola d'Elba legati alla tecnica della carbonaia:\nMolti canti di quei tempi parlano delle migrazioni e delle enormi sofferenze che queste provocavano."}
{"id": "1248556", "revid": "599013", "url": "https://it.wikipedia.org/wiki?curid=1248556", "title": "Insieme induttivo", "text": "Per \"insieme induttivo\", in matematica, si intendono due significati diversi:"}
{"id": "1248558", "revid": "1043", "url": "https://it.wikipedia.org/wiki?curid=1248558", "title": "Yunque", "text": ""}
{"id": "1248559", "revid": "109651", "url": "https://it.wikipedia.org/wiki?curid=1248559", "title": "Episodi di Malcolm (settima stagione)", "text": "La settima stagione di \"Malcolm\" \u00e8 andata in onda sul canale statunitense Fox dal 6 giugno 2005 al 14 maggio 2006. In Italia \u00e8 stata trasmessa in chiaro da Italia 1 dal 22 gennaio al 5 febbraio 2008."}
{"id": "1248560", "revid": "110157", "url": "https://it.wikipedia.org/wiki?curid=1248560", "title": "Sankt Thomas (Austria)", "text": "Sankt Thomas \u00e8 un comune austriaco di 556 abitanti nel distretto di Grieskirchen, in Alta Austria."}
{"id": "1248563", "revid": "110157", "url": "https://it.wikipedia.org/wiki?curid=1248563", "title": "Steegen", "text": "Steegen \u00e8 un comune austriaco di 1 048 abitanti nel distretto di Grieskirchen, in Alta Austria."}
{"id": "1248565", "revid": "1073227", "url": "https://it.wikipedia.org/wiki?curid=1248565", "title": "George Hamilton", "text": "Biografia.\nL'attore \u00e8 figlio del musicista George Hamilton e di Anne Stevens; dopo il divorzio dei suoi genitori rest\u00f2 con la madre e suo padre, risposatosi, mor\u00ec quando lui aveva 18 anni.\nDal 1972 al 1975 \u00e8 stato sposato con Alana Stewart, dalla quale ha avuto due figli. \nVive a Malib\u00f9, California. Dalle vicende della sua giovent\u00f9 \u00e8 stato liberamente tratto il film del 2009 \"My One and Only\". Nel 1965 partecip\u00f2 a \"Viva Maria!\" e nel 1998 a \"Casper e Wendy - Una magica amicizia\".\nRiconoscimenti.\nHa una stella sulla Hollywood Walk of Fame."}
{"id": "1248571", "revid": "2014155", "url": "https://it.wikipedia.org/wiki?curid=1248571", "title": "Orhan I", "text": "Durante il regno di Orhan si ebbe il primo scontro (battaglia di Pelekanon) della storia fra i Bizantini, che ancora regnavano su parte dell'Anatolia e gli Ottomani, che ne uscirono vincitori. Inoltre dopo un assedio di quasi quattro anni gli Ottomani espugnarono con successo la roccaforte bizantina di Nicomedia, aprendosi cos\u00ec la strada verso Costantinopoli.\nMatrimoni e discendenza.\nOrhan ebbe pi\u00f9 mogli e concubine; l'ordine dei matrimoni \u00e8 incerto."}
{"id": "1248573", "revid": "132266", "url": "https://it.wikipedia.org/wiki?curid=1248573", "title": "Monsignor Guglielmo Grassi", "text": ""}
{"id": "1248574", "revid": "110157", "url": "https://it.wikipedia.org/wiki?curid=1248574", "title": "Taufkirchen an der Trattnach", "text": "Taufkirchen an der Trattnach \u00e8 un comune austriaco di 1 981 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1248575", "revid": "663330", "url": "https://it.wikipedia.org/wiki?curid=1248575", "title": "Cardinal", "text": ""}
{"id": "1248576", "revid": "110157", "url": "https://it.wikipedia.org/wiki?curid=1248576", "title": "Tollet", "text": "Tollet \u00e8 un comune austriaco di 900 abitanti nel distretto di Grieskirchen, in Alta Austria."}
{"id": "1248577", "revid": "1452073", "url": "https://it.wikipedia.org/wiki?curid=1248577", "title": "Nazionalismo queer", "text": "Il nazionalismo queer (detto anche \"nazionalismo gay\") \u00e8 un fenomeno inerente sia al nazionalismo, sia al movimento di liberazione omosessuale. Questa forma di movimento di emancipazione gay - lesbo \u00e8 basata sull'idea che gli omosessuali siano una \"nazione\" con cultura specifica, le proprie norme e tradizioni.\nNazione Queer.\nIl primo passo verso la creazione di una identit\u00e0 gay fu fatto dall'avvocato tedesco Karl Heinrich Ulrichs, che propose di legiferare sui \"matrimoni uraniani\" e sulle associazioni uraniane, nel 1867.\nIl concetto di \"diversit\u00e0\" \u00e8 stato dato per scontato da molti gay e lesbiche, e ci\u00f2 \u00e8 dovuto alle loro esperienze di segregazione sociale e alla naturale tendenza delle minoranze a cercare supporto e protezione all'interno del proprio stesso gruppo.\nDopo la decriminalizzazione dell'omosessualit\u00e0, crebbe in molti paesi una vivida cultura LGBT e tuttora la vera eguaglianza sociale e legale con gli eterosessuali non pu\u00f2 essere portata a termine con la stessa estensione. Questa situazione ha portato una crescita della frustrazione e del desiderio di separazione dalla maggioranza pi\u00f9 ostile degli eterosessuali. \nQuesto sentimento trov\u00f2 espressione nel 1990, con la creazione della \"Queer Nation\", un'organizzazione a carattere radicale con slogan come \"I hate straights\" (\"odio gli etero\"), ma meglio conosciuta per \"We're here. We're queer. Get used to it.\"\nUno stato-nazione per gli omosessuali fu proposto da William S. Burroughs. Successivamente cambi\u00f2 opinione e si indirizz\u00f2 verso un'organizzazione strutturata come la comunit\u00e0 cinese Tong.\nIl primo tentativo di rivendicare un territorio fu fatto nel 2004 da un gruppo di attivisti gay australiani che rivendicarono la piccola isola di Cato, creando il Regno Gay e Lesbo delle Isole del Mar dei Coralli, il cui \"Imperatore\" \u00e8 Dale Parker Anderson. A seguito di alcuni disaccordi all'interno del gruppo, il Gay and Lesbian Commonwealth Kingdom, capitanato da Jaix Broox, la Unified Gay Tribe, guidata da Bill Freeman ed Enrique P\u00e9rez e il gruppo tedesco Gay Homeland Foundation capitanato da Viktor Zimmermann cancellarono la loro appartenenza alla micronazione.\nOltre a questo tentativo, che rimane il pi\u00f9 famoso e il pi\u00f9 rappresentativo, esistono anche altri gruppi con obiettivi simili, come il \"Gay Homeland Foundation\" e una micronazione chiamata \"Gay Parallel Republic\".\nLe motivazioni di fondo dei nazionalisti LGBT si rifanno alla Dichiarazione universale dei diritti dell'uomo, la quale garantisce:\nUn riconoscimento formale della nazione dalle Nazioni Unite potrebbe condurre al riconoscimento dei matrimoni omosessuali e l'annullamento delle discriminazioni omofobiche negli stati firmatari.\nI movimenti nazionalisti LGBT somigliano al Sionismo e si orientano alle idee di Theodor Herzl. L'emancipazione verso una formazione di un'identit\u00e0 nazionale, come suggeriscono i gruppi \"separatisti\", trova una piccola risposta all'interno dell'ufficiale Teoria queer. Questo movimento si \u00e8 sempre pi\u00f9 interessato alla questione della documentazione sul nazionalismo.\nDocumentazioni sul Nazionalismo.\nI primi a riconoscere la \"Queer Nation\" come una nuova forma di nazionalismo furono Berub\u00e9 e Chee (1991).\nUn'analisi pi\u00f9 approfondita fu pubblicata nel 1996 da Brian Walker. Nell'articolo \"Social Movements as Nationalisms, or, On the Very Idea of a Queer Nation\" (\"Nazionalismo come movimento sociale, o, Sull'idea autentica di Nazione Queer\"), Walker fece presente che molte peculiarit\u00e0 della creazione nazionalistica di un'identit\u00e0 culturale devono passare soprattutto dai movimenti LGBT. Walker classifica un Nazionalismo Queer come una cosa \"nuova\", i nazionalismi culturali che sono differenti dai \"vecchi\" nazionalismi etnici e religiosi, cos\u00ec come sono stati definiti da Kymlicka, Margalit e Raz. Le conclusioni di Walker \u00e8 che la comunit\u00e0 gay soddisfa appieno molti criteri necessari per essere considerata un popolo poich\u00e9:\nWalker ritiene che le moderne tecnologie di comunicazione come internet offrano un chance importante per la comunit\u00e0 LGBT di creare una cultura globale come una nazione non-territoriale.\nQuesta tesi \u00e8 supportata da Paul Treanor che considera possibile un mondo (non-nazionalista) alternativo. In questo contesto Treanor cita la comunit\u00e0 LGBT come un \"movimento nazionalista non-territoriale\"."}
{"id": "1248578", "revid": "110157", "url": "https://it.wikipedia.org/wiki?curid=1248578", "title": "Waizenkirchen", "text": "Waizenkirchen \u00e8 un comune austriaco di 3 650 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1248580", "revid": "2014155", "url": "https://it.wikipedia.org/wiki?curid=1248580", "title": "Murad IV", "text": "Primi anni di regno.\nMurad IV era figlio del sultano Ahmed I (1603\u201317) e della sultana K\u00f6sem M\u00e4hpeyker (di origini greche), per mezzo di una cospirazione di palazzo nel 1623, succedette a Mustafa I (1617\u201318, 1622\u201323), suo zio, affetto da problemi psichici. Aveva solamente undici anni quando sal\u00ec sul trono. Murad IV fu, per buona parte del suo regno, sotto la reggenza dei propri tutori, e soprattutto di sua madre, che di fatto governava l'Impero Ottomano e che us\u00f2 la sua posizione per avere scontri politici con i burocrati ottomani per l'amministrazione. \u00c8 abbastanza comprensibile che molti membri del governo ottomano avessero a cuore che il nuovo sultano fosse molto debole, in modo da accaparrare pi\u00f9 potere per loro stessi e poterlo esercitare come meglio preferivano. Le leggi dell'Impero dicevano che il regnante doveva essere \"maturo e forte\", cosa che invece non poteva essere per il giovane Murad IV, visto che aveva solo undici anni. Numerose erano le insidie verso Murad IV, visto che in molti guardavano con bramosia il trono.\nLa situazione dell'Impero Ottomano fu molto critica durante il secondo governo di Mustafa. I governatori delle province non vollero pi\u00f9 riconoscere la sua autorit\u00e0 e infatti non mandarono pi\u00f9 le tasse a Istanbul. Il primo a ribellarsi fu il governatore di Erzurum, a causa del malgoverno di Mustafa (molti pensavano anche che il nuovo sultano avesse assassinato Osman II). Molti furono i governatori che seguirono l'esempio di quello di Erzurum e, con le casse del tesoro vuote e il futuro dell'Impero incerto, i ministri d'Istanbul spodestarono Mustafa nominando come nuovo sultano il giovane Murad IV, uno dei figli di Ahmed I.\nLa situazione dell'Impero Ottomano peggior\u00f2 ulteriormente con il sultano che era solo un bambino e furono in molti a rifiutarsi di pagare le tasse a Istanbul. In questo frangente l'anarchia prese ad affacciarsi sulla scena ottomana allorch\u00e9 Murad IV sal\u00ec al trono. Scoppiarono gravi ribellioni e la pi\u00f9 forte fu in Anatolia orientale. Nel 1631 i giannizzeri occuparono il palazzo e uccisero il gran visir con il suo seguito. Altri focolai di tensione furono in Yemen, in Crimea, in Siria, in Egitto e anche in altre parti dell'impero. I Safavidi, guidati dal loro \"Shah\" Abbas I, trassero vantaggio dai disordini in cui si agitava l'Impero ottomano, invadendo cos\u00ec l'Iraq e conquistando Baghdad nel 1624. Subito dopo la presa di Baghdad gli Ottomani cercarono di reagire, armando un esercito che si diresse alla volta di Baghdad. Ma i tentativi del governo di Istanbul di riprendere la citt\u00e0 furono vanificati dall'esercito stesso, che durante il passaggio in Anatolia fu attaccato da uomini armati del luogo e dai Persiani. Questi fatti fecero sciogliere l'esercito ottomano, che si divise in numerosi gruppetti che si combattevano tra di loro e che si allearono con i soldati di questa o quella zona o con bande di malviventi, tanto da dimenticare totalmente il loro reale nemico che avanzava in Anatolia.\nI soldati ottomani divennero un grave elemento di disordine e violenze in Anatolia e per poter sopravvivere si abbandonarono al saccheggio delle campagne della zona. Tutto l'impero cadde cos\u00ec nel pi\u00f9 assoluto e pieno disordine e la stessa Istanbul entr\u00f2 in un periodo di caos. Sembrava che l'ora della fine dell'Impero Ottomano fosse suonata.\nCi\u00f2 che salv\u00f2 le sorti dell'Impero Ottomano fu il senno ritrovato dai ribelli e dai burocrati, che capirono che era imminente la perdita di tutto ci\u00f2 che era stato fino ad allora realizzato. Convinti quindi di ci\u00f2, iniziarono a sostenere il nuovo sultano. Nel 1632, Murad IV, all'et\u00e0 di ventidue anni, con il sostegno dalle forze politiche, inizi\u00f2 ad assegnare incarichi ai suoi consiglieri e govern\u00f2 a pieno titolo.\nNorme imposte e potere assoluto.\nMurad IV inizi\u00f2 ad applicare una politica tradizionalista e le sue riforme sulla gestione dello stato fecero in modo di far tornare forte l'Impero Ottomano. Egli riusc\u00ec a rinvigorire l'Impero ma la sua morte precoce a ventisette anni non permise di sgomberare tutte le incrostazioni amministrative che avevano appesantito l'Impero Ottomano, rendendolo abbastanza facile preda per il colonialismo europeo nei secoli seguenti. Murad IV e i suoi consiglieri si accorsero subito della decadenza che stava dilagando in tutto l'Impero. Essi pensavano che questo stato di decadenza fosse una punizione divina, visto che il popolo ottomano era venuto meno alle sue virt\u00f9 antiche. Murad IV arriv\u00f2 alla conclusione che bisognava tornare allo splendore dell'era di Solimano il Magnifico e quindi il sistema del governo e i suoi funzionari dovevano tornare come ai tempi del massimo splendore. Il Sultano cerc\u00f2 di rimuovere la corruzione rafforzatasi sotto i governi dei suoi predecessori, cosa che aveva gi\u00e0 tentato di fare in precedenza, venendo tuttavia intralciato dalla madre.\nMurad IV prese a combattere la corruzione con i mezzi pi\u00f9 rudi. Fu istituita cos\u00ec la pena capitale per chi era corrotto o compiva malefatte; in questo modo Murad IV lott\u00f2 contro lo stato d'anarchia in cui versava l'Impero. I governatori provinciali, i comandanti dei giannizzeri e i funzionari dell'amministrazione, furono dal primo all'ultimo obbligati ad avere un comportamento corretto. Coloro che non si fossero attenuti a un comportamento consono, sarebbero stati uccisi: le cronache ci riportano che le esecuzioni furono migliaia. I ribelli o banditi furono spietatamente uccisi dalle forze dell'ordine ottomane, sostenute dal sultano.\nMurad IV ridistribu\u00ec i \"timar\" (feudi terrieri vitalizi assegnati ai pi\u00f9 meritevoli servitori del sultanato), che erano appartenuti ai signori che erano stati giustiziati, assegnandoli a quanti si erano dimostrati leali, durante il cosiddetto periodo dei torbidi, allorch\u00e9 la slealt\u00e0 dei beneficiari dei timar era stata punita con la massima severit\u00e0.\nGli storici considerano moderno il sistema che Murad IV us\u00f2 per riportare alla sua grandezza l'Impero Ottomano. Come molti politici moderni, Murad IV credeva che il decadimento del suo popolo fosse dovuto al lassismo morale. Perci\u00f2 Murad IV band\u00ec alcolici (gi\u00e0 proibiti dalla religione musulmana), tabacco e caff\u00e8 perch\u00e9 considerava queste sostanze, provenienti dall'estero, come sintomi di depravazione. Fu impartito l'ordine da parte del sultano di far chiudere le botteghe dove si beveva caff\u00e8 o si consumava tabacco, visto che dalle chiacchiere sediziose che vi si svolgevano con una certa facilit\u00e0 potevano insorgere focolai di ribellione. Chiunque avesse infranto le regole sarebbe stato condannato a morte.\nIl Sultano impose il coprifuoco e il pattugliamento continuo di strade e taverne della citt\u00e0 sul Bosforo ed egli stesso si dilettava di prender parte a siffatte operazioni. Si dice che, in caso un soldato fosse stato sorpreso a far uso di alcool o di tabacco, il sultano stesso procedeva alla sua esecuzione con la sua stessa spada. Questo cinismo gli valse il soprannome di \"crudele\". \nDurante il regno di Murad IV furono perseguitati anche gli artisti e i poeti, che, in qualche modo, avevano offeso la correttezza religiosa o politica. Ogni cosa considerata \"peccaminosa\" da Murad veniva punita.\nLe dure riforme che il Sultano aveva apportato alla giustizia ottomana funzionarono finch\u00e9 il sultano fu in vita; molto probabilmente questo sistema avrebbe aiutato l'Impero Ottomano a rimanere grande per molti secoli, ma tutto fu vanificato dalla morte di Murad IV alla giovane et\u00e0 di ventisette anni.\nSuccessi militari.\nIn ambito militare, il regime di Murad IV si mise in evidenza nella guerra contro i Safavidi; egli ricre\u00f2 un forte esercito, che marci\u00f2 verso la Persia, per cos\u00ec poter riconquistare le terre che nel 1624 i Safavidi avevano strappato agli Ottomani. Questi ultimi conquistarono l'Azerbaigian, occuparono Tabriz e Hamadan. Nel 1638 assedi\u00f2 Baghdad. Famosa \u00e8 la citazione del sultano, non appena Baghdad cadde: \nDopo aver conquistato Baghdad, Murad IV fece giustiziare 30.000 soldati nemici e 30.000 civili.\nLo stesso Murad fu a capo dell'invasione della Mesopotamia e fu l'ultimo imperatore-comandante dell'esercito ottomano sul campo di battaglia. Durante la campagna dell'Iran soffoc\u00f2 tutte le ribellioni in Anatolia che erano state incitate dai \"celai\", e restaur\u00f2 l'ordine nella regione, soffocando le rivolte col sangue e ordinando 20.000 esecuzioni. Sembra che in quel periodo molti cittadini avessero chiamato i propri figli con il nome Murad, per gratitudine nei confronti del sultano.\nMurad IV riusc\u00ec a rafforzare i confini settentrionali da eventuali invasioni polacche.\nPoco prima della sua morte, Murad IV strinse un patto di pace con i persiani Safavidi (1639). Dopo ci\u00f2 la pace torn\u00f2 a diffondersi in tutto l'Impero Ottomano e i contemporanei pensavano che l'epoca d'oro dell'impero ottomano fosse tornata e che si respirasse nuovamente in tutto l'impero aria di grandezza. Dopo questa campagna vittoriosa Murad IV torn\u00f2 a Istanbul, dove fece una marcia di trionfo insieme ai suoi soldati, e alla fine delle truppe furono mostrati i capi dell'esercito persiano messi in catene. Una volta riprese in mano le redini dello stato dalla sua capitale decise, assieme ai suoi consiglieri, di riformare l'economia e la politica per far riguadagnare loro i fasti dei tempi di Solimano il Magnifico. Questo per\u00f2 gli fu impedito dall'avanzato stato della malattia, che l'avrebbe portato alla morte di l\u00ec a poco.\nCarisma.\nMurad IV era un uomo alto e imponente, nonch\u00e9 uno dei guerrieri pi\u00f9 temuti del suo periodo. Condivideva insieme ai suoi uomini i disagi del soldato e fu l'ultimo sultano ad aver combattuto e ad aver comandato l'esercito sul campo di battaglia. Evliya \u00c7elebi riporta nei suoi libri notizie accurate circa la sua forza fisica e la capacit\u00e0 nel combattimento, specialmente nel corpo a corpo (dove pare affrontasse anche pi\u00f9 avversari contemporaneamente). La sua arma preferita era una mazza da 6 chilogrammi che brandiva con una sola mano. Spesso utilizzava anche archi e grossi spadoni a due mani di circa 5 chili di peso. Attualmente, queste armi sono conservate presso il Museo Topkap\u0131 di Istanbul, in un buono stato di conservazione. Murad IV \u00e8 considerato come l'ultimo grande sultano ottomano.\nMorte.\nMurad IV mor\u00ec a 27 anni, a causa di una cirrosi, nel 1640. Nel suo letto di morte diede ordine di uccidere il fratello Ibrahim I che, secondo il sovrano, era incapace di proseguire la linea politica instaurata. Tuttavia, l'ordine di Murad non venne eseguito grazie alla Sultana K\u00f6sem e Ibrahim govern\u00f2 dal 1640 al 1648 in quello che viene ricordato come il governo peggiore di tutta la storia dell'Impero Ottomano.\nArchitettura.\nMurad IV mise l'accento sull'architettura e nel suo periodo furono eretti molti monumenti. Il chiosco di Baghdad Kiosk, costruito nel 1635, e il Revan Kiosk, costruito nel 1638 a Yerevan, furono entrambi costruiti nello stile locale. Alcuni degli altri includono il padiglione Kavak Saray\u0131, la Moschea Meydan\u0131; la loggia dei dervisci Bayram Pasha, la t\u00fcrbe, la fontana e la scuola; e la Moschea \u015eerafettin a Konya.\nMusica e poesia.\nMurad IV ha scritto molte poesie. Ha usato lo pseudonimo di \"Muradi\" per le sue poesie. Gli piaceva anche mettere alla prova le persone con indovinelli. Una volta scrisse un indovinello poemico e annunci\u00f2 che chiunque fosse arrivato con la risposta corretta avrebbe ricevuto una generosa ricompensa. Cihadi Bey, che era anche un poeta della scuola di Enderun, diede la risposta corretta e fu promosso.\nMurad IV era anche un compositore. Ha una composizione chiamata \"Uzzal Peshrev\"."}
{"id": "1248581", "revid": "110157", "url": "https://it.wikipedia.org/wiki?curid=1248581", "title": "Wallern an der Trattnach", "text": "Wallern an der Trattnach \u00e8 un comune austriaco di 2 963 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1248587", "revid": "767487", "url": "https://it.wikipedia.org/wiki?curid=1248587", "title": "Weibern (Austria)", "text": "Weibern \u00e8 un comune austriaco di 1 707 abitanti nel distretto di Grieskirchen, in Alta Austria."}
{"id": "1248589", "revid": "110157", "url": "https://it.wikipedia.org/wiki?curid=1248589", "title": "Wendling", "text": "Wendling \u00e8 un comune austriaco di 829 abitanti nel distretto di Grieskirchen, in Alta Austria."}
{"id": "1248592", "revid": "110157", "url": "https://it.wikipedia.org/wiki?curid=1248592", "title": "Edlbach", "text": "Edlbach \u00e8 un comune austriaco di 645 abitanti nel distretto di Kirchdorf an der Krems, in Alta Austria."}
{"id": "1248593", "revid": "27723", "url": "https://it.wikipedia.org/wiki?curid=1248593", "title": "Stazione di Bologna Centrale", "text": "La stazione di Bologna Centrale \u00e8 la principale stazione ferroviaria della citt\u00e0 di Bologna e la quinta in Italia per dimensioni e volume di traffico viaggiatori (circa \u00a0m\u00b2 attraversati da di viaggiatori all'anno), dopo Roma Termini, Milano Centrale, Torino Porta Nuova e Firenze Santa Maria Novella. Nel 2013 sono stati attivati 4 binari dedicati all'Alta Velocit\u00e0 nella nuova stazione sotterranea.\nLa sua posizione ne fa la convergenza di molteplici linee dell'Italia settentrionale, le quali vi trovano proseguimento lungo la linea appenninica per Firenze e Roma e la linea adriatica per Ancona, Pescara, Bari e Lecce. Contende a Roma Termini il primato per numero di treni giornalieri in transito (circa 700).\nStoria.\nGli Stati pre-unitari.\nQuando le prime ferrovie cominciarono ad apparire nella penisola, l'Italia, come stato unitario, ancora non esisteva. Lo sviluppo della rete ferroviaria fu spesso reso difficile dal frazionamento politico della Penisola in vari stati. Nonostante le difficolt\u00e0 politiche, la chiara importanza del nuovo mezzo di comunicazione permise la stipulazione, il 1\u00ba maggio 1851, di un accordo internazionale fra lo Stato Pontificio e l'Impero austriaco, direttamente o indirettamente interessato nel Regno Lombardo-Veneto, nei Ducati Emiliani (Modena e Parma) e nel Granducato di Toscana. L'accordo prevedeva la costruzione di una strada ferrata da Piacenza a Firenze passando per Bologna, allora seconda citt\u00e0 dello Stato Pontificio, dopo Roma.\nL'interesse dell'Austria era rivolto allo sbocco al mare Tirreno e segnatamente al porto di Livorno per allargare le sue possibilit\u00e0 di traffico civile e militare, all'epoca limitate all'Adriatico con Trieste e Venezia.\nUn interesse complementare alla nuova linea fu manifestato anche dallo Stato pontificio, attraverso cui la linea ferroviaria sarebbe dovuta passare. In particolare, oltre ad essere una grande opportunit\u00e0 per incrementare l'economia dello Stato, la nuova linea avrebbe permesso di creare un'importante linea \"dorsale\" dello Stato stesso, collegando Bologna, posta al confine settentrionale, con il mare a Rimini ed Ancona, da collegare, a loro volta, a Roma. Il confluente interesse dei due governi port\u00f2 alla scelta di costruire le linee Piacenza \u2013 Bologna, Bologna\u00a0\u2013 Ancona e Bologna \u2013 Pistoia che abbreviava il tragitto verso il Tirreno.\nNascita di una stazione.\nMancano dati certi rispetto alla nascita della stazione di Bologna Centrale. I lavori per la costruzione della stazione di Bologna per la Societ\u00e0 \"Ferrovia Centrale\" cominciarono nel maggio del 1858. \nTuttavia all'art. 2 della \"\" del 1856 viene distintamente citata la stazione come gi\u00e0 costruita. \u00c8 possibile che una prima stazione sia stata costruita -o quantomeno iniziata- a seguito della precedente concessione assegnata a seguito della del 1851. Oppure in seguito all'inizio dei lavori per la costruzione della linea Bologna-Ancona che era stata affidata alla societ\u00e0 \"Banzi-Fabbri\" nel 1847 ma che cess\u00f2 l'attivit\u00e0 l'anno successivo.\nLa sede, nella stessa locazione di quella attuale, fu posta nell'allora prima periferia, poco lontano da Porta Galliera e dalle mura trecentesche. I lavori dureranno sei anni ma gi\u00e0 il 21 luglio 1859 si ebbe l'inaugurazione della linea Piacenza - Parma - Reggio Emilia - Modena - Bologna. 148\u00a0km di strada ferrata con propriet\u00e0 e gestione della Societ\u00e0 Ferrovie Alta Italia. Con questa linea Bologna fu direttamente collegata con Torino e Genova nello snodo di Piacenza. Il collegamento con Milano avvenne nel 1861 con la costruzione del primo ponte (in legno e a semplice binario) sul Po. Lo stesso anno entr\u00f2 in esercizio la Bologna - Ancona, di 206\u00a0km, gestita dalla Societ\u00e0 Ferrovie Romane. Nel 1862 Bologna fu collegata a Ferrara e l'anno successivo a Pontelagoscuro e poi dal 1865, con la costruzione del ponte sul Po, a Padova e Venezia. Nel 1864 venne inaugurata la Ferrovia Porrettana che si colleg\u00f2 alla Pistoia - Prato - Firenze, gi\u00e0 in esercizio. La stazione di Bologna Centrale divenne cos\u00ec il nodo principale per la distribuzione del traffico ferroviario Nord-Sud.\nIl progetto Ratti.\nIn breve tempo apparve chiaro che la stazione, costruita solo da pochi anni, era inadatta a sopportare il pesante traffico che la coinvolgeva. I treni provenienti dal nord-est potevano transitare verso sud (Ancona e Rimini) senza particolari manovre ma i treni provenienti dalla linea di Piacenza e diretti verso Firenze necessitavano del cambio delle locomotive per le difficolt\u00e0 del percorso montano e per la necessit\u00e0 di dovere invertire la marcia per potere essere instradati verso Pistoia. Per quanto la frequenza dei treni non fosse nemmeno lontanamente paragonabile a quella di oggi, i tempi tecnici dello scalo in cui operavano treni merci e viaggiatori portarono in breve alla saturazione. Rimangono poche testimonianze dell'antico fabbricato demolito quando fu decisa una costruzione \"degna di una grande stazione di prima classe, entro la quale si intreccino e si oltrepassino pi\u00f9 ferrovie\", come si legge nel bando.\nIl concorso fu vinto dall'architetto Gaetano Ratti che present\u00f2 il progetto del fabbricato viaggiatori nelle linee del primo rinascimento fiorentino, con i muri \"bugnati\", e la torre dell'orologio (distrutta da un bombardamento durante la seconda guerra mondiale e non ricostruita). Il progetto fu tanto apprezzato da rappresentare la base stilistica per decine di stazioni, anche di minori dimensioni, in tutta la Penisola.\nL'inaugurazione della nuova stazione avvenne nel 1871 e comport\u00f2 anche la ristrutturazione del piazzale e dei fabbricati accessori. Venne costruito il cavalcavia della \"strada provinciale per Ferrara\" (l'attuale via Matteotti), necessario al traffico stradale di carri e pedoni altrimenti costantemente bloccato da treni e manovre, mentre il \"soprapassaggio a Bertalia\" ovvero sottovia della \"strada comunale delle Lame\" (oggi Via Zanardi), che avrebbe interferito con il notevole traffico ferroviario relativo alle linee per Firenze, Milano, Padova e poi, come previsto, Verona era gi\u00e0 stato costruito a seguito dei lavori della citata \"Concessione\" del 1856:\nCon l'apertura, sempre nel 1871 del traforo del Frejus un fiore all'occhiello fu appuntato alla nuova stazione di Bologna Centrale: il passaggio della famosa Valigia delle Indie, il treno internazionale che partendo da Londra e Parigi si fermava anche a Bologna per poi proseguire verso Brindisi dove i viaggiatori facevano rotta per Bombay in India.\nIl piazzale esterno, l'attuale piazza Medaglie d'oro, aveva l'ovvia funzione di smistamento viaggiatori da e per la citt\u00e0, con l'attestazione di due linee di omnibus poi sostituite da tram. I viaggiatori potevano anche scendere e salire nelle loro carrozze o calessi sotto una piccola pensilina sorretta da quattro colonne metalliche. L'entrata per la biglietteria principale non \u00e8 cambiata da allora se non per alcuni restauri e la ricostruzione dopo i pesanti bombardamenti della seconda guerra mondiale. Si pu\u00f2 notare dalla pianta del progetto il distacco del fabbricato che poi sar\u00e0 adibito allo smistamento delle Poste e l'assenza di vari altri edifici fra cui la costruzione sul fianco est, detta \"Il Quadrilatero\".\nIl piazzale ferroviario constava di cinque binari atti al ricevimento di treni viaggiatori coperti da una tettoia che si prolungava per tutto il fronte interno del fabbricato viaggiatori. Due binari di servizio permettevano un pi\u00f9 agevole transito di treni non viaggiatori. Sull'altro lato del piazzale sorgevano capannoni dei vari servizi ed il deposito locomotive. L'attuale via de' Carracci formava, come oggi il limite nord del piazzale interno. Nonostante le dimensioni del fabbricato, la stazione di Bologna Centrale era quasi tutta compressa nelle poche decine di metri dall'attuale piazza XX Settembre alla curva dove viale Pietramellara si rivolge verso Porta Lame.\nI treni da Firenze per Milano e viceversa dovevano cambiare la locomotiva e ripercorrere la tratta da Bologna Centrale a Borgo Panigale. Per limitare questo traffico ai soli treni viaggiatori, nel 1899 fu costruito il tratto di 724 metri da Bivio Lavino a Borgo Panigale, all'epoca paesi posti in aperta campagna. Ci\u00f2 permise l'instradamento di treni dalla linea di Milano direttamente alla Porrettana e viceversa, togliendo traffico inutile alla tratta e alla stazione centrale.\nAmpliamento.\nLa stazione di Bologna Centrale, che oggi dispone di 26 binari, di cui 22 in superficie, ovvero 11 binari principali ai quali si aggiungono 7 binari del Piazzale Ovest e 4 del Piazzale Est, pi\u00f9 4 sotterranei, ha visto continui lavori di ampliamento, necessari per far fronte al costante e impetuoso aumento del traffico. Un punto di svolta fondamentale fu l'elettrificazione della linea Porrettana (e conseguentemente di Bologna Centrale) e la costruzione dello Scalo Bologna Ravone per la lavorazione dei treni merci.\nLa Porrettana, fino al 1934 principale attraversamento ferroviario dell'Appennino, mostr\u00f2 ben presto i suoi limiti operativi dovuti alle elevate pendenze (fino al 26 per mille) e agli stretti raggi di curva. Le vaporiere erano lente e poco potenti e permettevano uno sfruttamento parziale dell'infrastruttura. Gi\u00e0 dal 1902 la \"Commissione Colombo\" aveva cominciato i lavori per studiare il percorso una linea alternativa fra Bologna e Firenze. I lavori terminarono nel 1908 e gettarono le basi per la costruzione della Ferrovia direttissima Firenze - Bologna via Prato. Lo scoppio della Prima guerra mondiale ne ferm\u00f2 la costruzione e il traffico sulla Porrettana, che doveva portare quasi tutto il traffico militare dal sud verso le stazioni del Veneto e del Friuli, mostr\u00f2 tutti i suoi limiti pur arrivando a far transitare 70 treni nelle 24 ore: Una performance di tutto rispetto per una linea tanto acclive e tortuosa.\nIn attesa del termine dei lavori della Direttissima, fu decisa l'elettrificazione della linea Porrettana anche per sottrarre il Paese (stando alla retorica dell'epoca) dal ricatto energetico dei produttori di carbone, materia prima di cui l'Italia \u00e8 carente. Ovviamente anche Bologna Centrale dovette essere elettrificata e i lavori misero in moto altre forme di espansione e miglioramento della stazione. Il Deposito Locomotive che era stato costruito presso la Strada Comunale Mascarella (oggi Via Stalingrado) fu spostato sul lato opposto di Bologna Centrale dove sorge ancor oggi. Il vecchio Deposito Locomotive venne parzialmente smantellato e oggi la parte rimanente \u00e8 sede del Dopolavoro Ferroviario, mantenendo la caratteristica forma ad arco di cerchio. Venne costruito l'edificio Quadrilatero e vi furono dislocati servizi di Movimento, verifica, telegrafo e telefono. Fra il Quadrilatero e il retro dei preesistenti edifici che fronteggiano Viale Pietramellara arrivava un binario che permetteva di scendere dal treno a pochissimi metri dall'uscita laterale dove oggi sono attestati i taxi. In seguito questo binario \u00e8 stato demolito e l'area \u00e8 stata coperta da una struttura in vetro e metallo sorretta da snelle colonnine, sempre metalliche, in stile Liberty dando vita al cosiddetto \"Transatlantico\", ancor oggi dedicato al relax e ai servizi per i viaggiatori.\nL'aumento di traffico conseguente all'elettrificazione della Porrettana, rendendo quasi quotidiano il transito di una settantina di treni al giorno sulla linea, cre\u00f2 la necessit\u00e0 di una gestione centralizzata delle informazioni relative e delle decisioni conseguenti.\nA Bologna Centrale fu quindi creato il primo \"Nucleo Dirigenti Centrali\" d'Italia, la cui Prima Sezione prese in carico la gestione del traffico della Porrettana dal 10 aprile 1927. Pochi mesi dopo, dal 30 giugno, la Seconda Sezione si occup\u00f2 del traffico ferroviario da Modena attraverso Bologna Centrale e fino a Castel San Pietro Terme sulla linea per Ancona, e da Bologna fino a Castel Maggiore e fino a Tavernelle di Sala Bolognese rispettivamente sulle linee per Padova e Verona. Il Reparto Dirigenti Centrali fu attivato dapprima negli uffici dei Dirigenti Movimento e pochi mesi dopo ai piani superiori del Quadrilatero. Qui il Reparto ha operato per i successivi 80 anni fino all'estate del 2007 quando l'intera struttura di gestione del traffico ferroviario dell'Emilia-Romagna e altre linee \u00e8 stata decentrata nel nuovo fabbricato detto \"Ottagono\".\nNel 1928 il cavalcavia della Strada per Ferrara fu \"spostato\" e posto in asse con la nuova Via Indipendenza. Questo permise la costruzione di un altro edificio a est del fabbricato viaggiatori del 1871 e che oggi vediamo ricostruito in stile \"anni cinquanta\" dopo la devastazione bellica.\nBologna Ravone divenne uno scalo a s\u00e9 stante, specializzato nel trasporto di merci: i treni che vi giungevano, venivano, se necessario, smontati e ricostituiti in relazione alle direzioni in cui dovevano essere inviati i carri e ripartivano. Per non interferire con il traffico viaggiatori i treni merci vennero dirottati con una serie di Bivi nella \"Buca\" che passa appunto sotto i binari delle linee dirette a ovest.\nLa ristrutturazione del 1934.\nLa dislocazione dello scalo di Bologna Ravone a ovest della Stazione Centrale fu uno degli argomenti che venivano portati dagli oppositori alla costruzione della Direttissima che, provenendo dalla valle del Savena prevedeva l'innesto a Bologna sul lato orientale. Il traffico merci avrebbe dovuto di nuovo attraversare una stazione gi\u00e0 estremamente attiva. Dopo la ristrutturazione del 1927, un altro pesante intervento ebbe come protagonista la stazione di Bologna Centrale all'interno di un piano organico dell'intera struttura dei trasporti ferroviari nell'area bolognese.\nFu decisa la costruzione di una \"linea di Cintura\" che avrebbe spostato il traffico merci proveniente da Ancona -sulla linea storica- e da Firenze -sulla erigenda \"Direttissima\"- direttamente allo scalo merci di Ravone passando a nord della citt\u00e0 attraverso la campagna bolognese. In previsione di un traffico molto pi\u00f9 denso di quanto poi non si sia verificato era prevista la costruzione di una linea a quattro binari che poi fu limitata a due.\nBologna Centrale vide notevoli miglioramenti alla sua struttura. Eliminata la tettoia, sostituita da pensiline, i binari del piazzale furono aumentati a sedici, di cui quattro gi\u00e0 presenti e \"di testa\" al Piazzale Ovest. Questo permise la partenza e l'arrivo di dieci treni contemporaneamente, fu costruito un doppio binario indipendente che permise lo spostamento dei locomotori dal Deposito ai binari senza gravi intralci al traffico sul lato occidentale. Furono costruite tre Cabine dotate di Apparati Centrali Elettrici che permisero il movimento dei deviatoi e la formazione degli itinerari e degli instradamenti senza intervento manuale a terra. Il movimento di treni e manovre fu reso pi\u00f9 agile e sicuro. Le sedi delle linee per Milano, Verona e Porrettana furono rialzate per permettere l'innesto della Linea di Cintura a Ravone. Lo Scalo Derrate di Bologna Arcoveggio, poco a nord del piazzale interno di Bologna Centrale, vide la creazione di grandi impianti frigoriferi che specializzarono lo scalo nel trasporto derrate destinate all'attiguo Mercato Ortofrutticolo.\nAltri interventi ferroviari esterni alla stazione ma che permisero una sua migliore gestione furono lo spostamento della linea Adriatica per l'innesto della Direttissima; la costruzione del tratto Bivio Agucchi - Bivio Battiferro che permise lo spostamento del traffico merci proveniente da Padova direttamente a Ravone. Furono inoltre installati, all'interno della sottostazione elettrica, i convertitori reversibili al mercurio che permettevano il recupero dell'energia elettrica generata dai treni percorrenti la Direttissima in discesa. Era infine prevista la costruzione della Stazione di Bologna San Donato. Questo scalo di smistamento, allora il pi\u00f9 grande d'Europa, fu attivato nel 1941, lasciando allo scalo di Ravone il traffico merci locale e regionale.\nAnche la piazza Medaglie d'oro fu interessata da una ristrutturazione e al centro fu installata una fontana che per\u00f2 venne tolta, a favore dell'attuale sistemazione, dopo un pesante bombardamento che distrusse parzialmente la stazione e una vasta area circostante.\nDopoguerra.\nIl dopoguerra non port\u00f2 grandi cambiamenti alla stazione di Bologna Centrale che divent\u00f2 veramente \"centrale\" alla citt\u00e0. Bologna infatti si espanse in tutte le direzioni conglobando la stazione che, in cento anni, pass\u00f2 da un centro servizi periferico ad una posizione di estrema vicinanza al centro storico e a molte funzioni economiche.\nLe sole innovazioni tecniche di qualche rilevanza ferroviaria non vedono la Stazione come protagonista. Sempre nel Quadrilatero, nel citato Reparto Dirigenti Centrali, nel 1957 si vede la nascita del primo impianto di Comando Centralizzato del Traffico in Italia. Nato negli Stati Uniti nel 1927, il C.T.C. permette agli operatori di gestire decine e a volte centinaia di chilometri di linee ferroviarie senza intervento di personale nelle varie stazioni. Il C.T.C. di Bologna permise a due operatori (D.C.O.) di gestire il traffico dell'intera Linea di Cintura, dove prima erano necessarie decine di Capistazione e Ausiliari. Un altro C.T.C. \u00e8 poi stato installato sempre nel Reparto Dirigenti Centrali e, nato negli anni settanta per dirigere il traffico della Galleria Appennino ed eliminare la necessit\u00e0 di un capostazione altrimenti costretto a operare per ore dentro la galleria, gradualmente \u00e8 stato esteso all'intera linea Bologna - Prato.\nNell\u2019edificio della stazione \u00e8 tuttora presente una chiesa cattolica.\nLa strage di Bologna del 1980.\nAlle ore 10.25 del 2 agosto 1980, un sabato, un ordigno esplosivo venne fatto deflagrare nella sala d'aspetto \"di seconda classe\" attigua al primo binario. 85 persone rimasero uccise e oltre duecento furono i feriti: in massima parte turisti in transito per le vacanze, ma anche tassisti in attesa di clienti nel piazzale esterno e dipendenti dei negozi e bar della stazione.\nL'ala distrutta \u00e8 stata ricostruita, ma il muro esterno, per fissare la strage nel ricordo, venne solo intonacato, liscio e dipinto con un colore diverso dal resto dell'edificio; il soprastante orologio viene mantenuto fermo alle ore 10.25, momento in cui si ferm\u00f2 per la deflagrazione. Anche la sala d'attesa, ricostruita, presenta nel punto dello scoppio la pavimentazione originale del 1980 con l'avvallamento prodotto dall'esplosione. Inoltre il muro che separa la sala stessa dal primo marciapiede \u00e8 stato ricostruito con un'ampia \"crepa\" artificiale chiusa da un inserto in vetro.\nLa stazione \u00e8 stata ribattezzata con il nome di \"Bologna Centrale - 2 Agosto 1980\" in occasione della commemorazione per i 40 anni dalla strage.\nStazione AV sotterranea.\nNodo essenziale per il traffico ferroviario nazionale, Bologna Centrale \u00e8 stata quindi interessata dai lavori dell'alta velocit\u00e0, dopo l'attivazione tra il 2008 e il 2009 delle linee AV Milano-Bologna e Bologna-Firenze (con treni circolanti con velocit\u00e0 fino a 300\u00a0km/h).\nIl progetto.\nIl progetto prevedeva la costruzione di una stazione AV sotterranea, lunga 642 metri, larga 56 e posta 23 metri sotto il piano attuale, dotata di quattro binari (numerati dal 16 al 19) esclusivamente dedicati ai treni ad alta velocit\u00e0. L'investimento \u00e8 stato pari a 530 milioni di euro.\nI lavori.\nPer la costruzione della stazione sotterranea sono stati tolti d'esercizio i cinque binari in superficie pi\u00f9 lontani dal fabbricato viaggiatori e l'area \u00e8 stata recintata per permettere i lavori in sicurezza. Ci\u00f2 ha causato una congestione della stazione per la diminuzione dei binari operativi. Una serie di interventi palliativi hanno permesso di contenere i disagi senza per\u00f2 eliminarli completamente: tra questi l'aumento fino a 7 dei binari del piazzale ovest e 4 del piazzale est, dove sono stati attestati numerosi treni regionali; la creazione dello scalo Bologna Fascio Salesiani dove vengono ricoverati materiali di treni che devono ripartire dopo lunghe soste, e una gestione pi\u00f9 accurata del traffico in arrivo e in partenza e la stretta correlazione con i dirigenti centrali delle linee afferenti alla stazione.\nL'attivazione.\nNel giugno 2012 \u00e8 iniziato il transito all'interno della stazione sotterranea dei treni diretti Roma-Milano che non fermano a Bologna. L'attivazione della nuova stazione sotterranea con servizio viaggiatori \u00e8 avvenuta il 9 giugno 2013. Il completamento dei lavori era previsto per l'estate 2016.\nNuovo complesso integrato Isozaki-Maffei.\nLa stazione AV sotterranea rappresenta la prima delle tre fasi del progetto di riqualificazione della stazione centrale. Le altre due fasi dovevano essere costituite dalla completa ristrutturazione della stazione storica e dalla realizzazione di un nuovo complesso integrato progettato dall'architetto giapponese Arata Isozaki e dall'architetto italiano Andrea Maffei risultato vincitore del concorso internazionale bandito da RFI nel giugno del 2007. Il nuovo complesso integrato doveva essere costituito da tre strutture: \"l'Isola\", \"la Piastra\" e \"il Tubo\", ma \u00e8 stato sospeso.\nMovimento.\nLa stazione Centrale di Bologna, con i suoi 58 milioni di passeggeri e circa 700 treni al giorno in transito, \u00e8 fra le pi\u00f9 frequentate in Italia. \u00c8 servita da treni nazionali ed internazionali operati da Trenitalia, regionali operati da Trenitalia Tper, treno internazionale di Trenord ed alta velocit\u00e0 di NTV.\nLa stazione \u00e8 anche il punto di raccordo delle linee del servizio ferroviario metropolitano di Bologna, indicato con la lettera \"S\". Si tratta di un servizio ferroviario suburbano ad elevata frequenza. Al giugno 2013 sono attivi il 70% dei servizi previsti nell'assetto base e le prime 8 linee della rete (S1A, S1B, S2A, S2B, S3, S4A, S4B, S5).\nLimitatamente al trasporto regionale, a novembre 2019 la stazione risultava frequentata da un traffico giornaliero medio di circa persone ( saliti + discesi).\nServizi.\nLa stazione \u00e8 classificata da RFI nella categoria \"Platinum\".\nLa stazione dispone di ascensori, che la rendono quindi accessibile ai portatori di disabilit\u00e0, e di scale mobili che collegano i vari livelli. Le aree per il traffico passeggeri sono dotate di un impianto di videosorveglianza e di altoparlanti per gli annunci sonori di arrivo e partenza treni.\nInterscambi.\nLa stazione centrale \u00e8 servita da tre linee di filobus (15, 32 e 33) e numerose linee di autobus urbani ed extraurbani gestite da TPER.\nLa stazione \u00e8 collegata all'aeroporto di Bologna tramite il Marconi Express, un people mover che collega la stazione con l'aeroporto in 7 minuti e 20 secondi.\n\u00c8 in corso la progettazione definitiva della linea 1 della nuova rete tramviaria di Bologna, la cui entrata in funzione \u00e8 prevista per il 2026. La linea collegher\u00e0 Borgo Panigale al Pilastro, passando per l'Ospedale Maggiore, per il centro storico e per la Fiera di Bologna, e prevedendo un interscambio ferrovia-tram presso la stazione di Bologna Centrale.\nA circa 300 metri di distanza dalla stazione sorge l'autostazione di Bologna, situata nella vicina piazza XX Settembre, da cui partono i collegamenti delle autolinee extraurbane, nazionali ed internazionali."}
{"id": "1248597", "revid": "2014155", "url": "https://it.wikipedia.org/wiki?curid=1248597", "title": "Abd\u00fcl Hamid I", "text": "Figlio di Ahmed III (1703\u20131730), succedette a suo fratello Mustafa III (1757\u20131774) il 21 gennaio 1774.\nBiografia.\nPrima del trono.\nAbd\u00fcl Hamid fu imprigionato per gran parte dei primi quarantatr\u00e9 anni della sua vita dai suoi cugini Mahmud I e Osman III e dal suo fratello maggiore Mustafa III. Inizialmente ricevette l'educazione da sua madre Rabi'a Semi Sultana, dalla quale apprese la storia e impar\u00f2 la calligrafia.\nIl regno.\nIl fratello predecessore gli lasci\u00f2 in eredit\u00e0 anche il compito di concludere la guerra russo-turca iniziata nel 1768, che stava evolvendo verso la disfatta dell'Impero ottomano. Egli concluse le ostilit\u00e0 con la pace di K\u00fc\u00e7\u00fck Kaynarca, in base alla quale il Khanato di Crimea perse il suo stato di signoria vassalla dell'Impero ottomano e divenne formalmente uno Stato indipendente, ma di fatto entr\u00f2 nell'orbita di influenza della Russia, alla quale fu presto annesso.\nLa Russia ricevette inoltre un indennizzo di guerra di 4 milioni di rubli e due importanti porti strategici sul Mar Nero. Quattro anni dopo, appreso che Russia e Austria intendevano allearsi per eliminare l'Impero ottomano dalle potenze di allora, decise, sotto la pressione di potenti gruppi d'opinione interni, di dichiarare guerra alla Russia, dando cos\u00ec inizio ad una nuova guerra russo-turca.\nIl motivo scatenante di tale decisione fu l'occupazione, da parte delle truppe russe dell'allora conte Grigorij Aleksandrovi\u010d Pot\u00ebmkin, del Khanato di Crimea, con il pretesto di dirimere le controversie per il potere nella famiglia del Khan, che li avrebbe chiamati in suo soccorso offrendo loro la Crimea stessa. L'Impero ottomano, stremato dalle precedenti guerre e piuttosto malconcio come organizzazione sia burocratica che militare, non ebbe fortuna nello svolgimento della guerra e le sue truppe furono pi\u00f9 volte sconfitte dal generale russo Suvorov.\nNel febbraio 1788 entr\u00f2 poi in guerra a fianco della Russia anche l'Austria, mentre la Svezia di Gustavo III, cedendo alle pressioni dell'Inghilterra e della Prussia, si schierava a fianco dell'Impero ottomano, senza peraltro che il suo contributo fosse determinante, dato l'intervento bellico della Danimarca contro la Svezia che determin\u00f2 la pronta uscita di quest'ultima dal conflitto. Abd\u00fcl Hamid I non ne vide la fine, poich\u00e9 mor\u00ec quando la guerra era ancora in corso e tocc\u00f2 al suo successore Selim III chiudere la partita il 9 gennaio 1792 con il trattato di Iassy.\nFamiglia.\nLe sue mogli furono Ayse Sine-perver Haseki sultan, Hatice Ruh-shah, Huma Shah, Ayse, Binnaz, Dilpezir, Mehtabe, Misl-i Na-yab, Mu'teber, Nevres, Mihriban.\nI suoi figli furono Mustafa IV (1807\u201308) (nato da Ayse Sine-perver), Mahmud II (1808\u201339), Murad, Nusret, Mehmed, Ahmed e Suleyman.\nLe sue figlie furono Esma, Emine, Rabia, Saliha, Alimsah, Durusehvar, Fatma, Meliksah, Hibetullah e Zekiye Sultans\nArchitettura.\nAbdul Hamid Ho lasciato molte opere architettoniche, principalmente a Istanbul. Il pi\u00f9 importante di questi \u00e8 nell'attuale distretto di Sirkeci, il Waqf costruito nel 1777, in prossimit\u00e0 del quale fece erigere anche una fontana, una scuola elementare, una madrasa ed una biblioteca. I libri della biblioteca sono oggi conservati nella Biblioteca S\u00fcleymaniye e la madrasa \u00e8 usata come edificio della borsa. Durante la costruzione del Waqf, la fontana fu rimossa dalla costruzione e fu trasferita all'angolo della Moschea di Zeynep Sultan di fronte al Parco di G\u00fclhane.\nOltre a questi lavori, nel 1778, costru\u00ec una moschea sulla spiaggia di Beylerbeyi in onore di sua madre R\u00e2bia \u015eermi Kad\u0131n, e costru\u00ec fontane in piazza \u00c7aml\u0131ca K\u0131s\u0131kl\u0131, in piazza \u0130skele, a \u00c7\u0131nar\u00f6n\u00fc e a Havuzba\u015f\u0131. Inoltre, nel 1783 fece ristrutturare la Moschea di Beylerbeyi."}
{"id": "1248599", "revid": "110157", "url": "https://it.wikipedia.org/wiki?curid=1248599", "title": "Gr\u00fcnburg", "text": "Gr\u00fcnburg \u00e8 un comune austriaco di 3 786 abitanti nel distretto di Kirchdorf an der Krems, in Alta Austria."}
{"id": "1248600", "revid": "1543377", "url": "https://it.wikipedia.org/wiki?curid=1248600", "title": "Hinterstoder", "text": "Hinterstoder \u00e8 un comune austriaco di 645 abitanti nel distretto di Kirchdorf an der Krems, in Alta Austria. Stazione sciistica specializzata nello sci alpino, ho ospitato varie tappe della Coppa del Mondo; fa parte del progetto Perle delle Alpi."}
{"id": "1248601", "revid": "767487", "url": "https://it.wikipedia.org/wiki?curid=1248601", "title": "Michael Shuman", "text": "Biografia.\nNato e cresciuto in California, si \u00e8 laureato alla Loyola Marymount University a Los Angeles. Ha cofondato nel 2008 il gruppo Jubilee. Nello stesso periodo \u00e8 diventato bassista della band Wires on Fire.\nNel 2007 \u00e8 entrato a fare parte dei Queens of the Stone Age, appena prima della pubblicazione di \"Era Vulgaris\", al posto di Alain Johannes. Nel 2009 ha esordito con un'altra band chiamata Mini Mansions.\nNel 2013 \u00e8 uscito l'album \"...Like Clockwork\", il primo dei QOTSA in cui \u00e8 effettivamente membro della band. Nell'album suona basso, percussioni, chitarra a 12 corde e mellotron.\nNel 2014 collabora con Brody Dalle per \"Diploid Love\"."}
{"id": "1248604", "revid": "1444345", "url": "https://it.wikipedia.org/wiki?curid=1248604", "title": "Just a Little More Love", "text": "Just a Little More Love \u00e8 il primo album in studio del DJ francese David Guetta, pubblicato il 10 giugno 2002.\nL'album ottiene un buon riscontro da parte di pubblico e critica, e funge da trampolino di lancio per la notoriet\u00e0.\nMolto si deve alla canzone che d\u00e0 il titolo all'album \"Just A Little More Love\" (fra l'altro numero 1 nella speciale classifica dei club francesi), primo singolo estratto, ma la canzone senza dubbio migliore dell'album \u00e8 \"Love Don't Let Me Go\" che diventa il video pi\u00f9 programmato dell'anno in Francia.\nNel 2006 verr\u00e0 inoltre realizzato un remix della canzone, una fusione con la \"hit\" dei \"The Egg\", \"Walking Away\", e il titolo verr\u00e0 modificato in \"Love Don't Let Me Go (Walkin' Away)\"."}
{"id": "1248605", "revid": "110157", "url": "https://it.wikipedia.org/wiki?curid=1248605", "title": "Inzersdorf im Kremstal", "text": "Inzersdorf im Kremstal \u00e8 un comune austriaco di 1896 abitanti nel distretto di Kirchdorf an der Krems, in Alta Austria."}
{"id": "1248606", "revid": "115567908", "url": "https://it.wikipedia.org/wiki?curid=1248606", "title": "El Yunque (Porto Rico)", "text": "El Yunque \u00e8 la pi\u00f9 famosa montagna di Porto Rico, sebbene non sia la pi\u00f9 alta. Si trova nella Sierra de Luquillo, una diramazione nord-orientale della catena montuosa della Cordillera Central, ed \u00e8 localizzata nel comune di Luquillo. Dall'alto dei suoi 1.080 m domina la Foresta nazionale caraibica, a cui ha dato il nome di \"Bosque de El Yunque\" o \"El Yunque National Forest\". "}
{"id": "1248607", "revid": "633110", "url": "https://it.wikipedia.org/wiki?curid=1248607", "title": "Unit\u00e0 della Kriegsmarine provenienti dalla Regia Marina", "text": "In seguito alle vicende che seguirono l'armistizio, il Comando Tedesco, trovatosi senza un'effettiva flotta nel Mediterraneo occidentale per contrastare l'avanzata alleata, ha ricostruito una piccola flotta utilizzando il naviglio mercantile e militare italiano e francese, riarmandolo di tutto punto. Furono molte le unit\u00e0 provenienti dalla Regia Marina che vennero incorporate nella Kriegsmarine.\nSommergibili.\nTra le imbarcazioni catturate dai tedeschi vi furono anche alcuni sommergibili tra cui il \"Giuliani\", il \"Comandante Cappellini\" e il \"Torelli\".\nI tre battelli, che erano stati trasformati in sommergibili da trasporto per l'estremo oriente, all'armistizio si trovavano a Sabang in Indonesia, occupata dai giapponesi che li requisirono consegnandoli ai tedeschi;\nIl primo, ribattezzato U.IT.23, navig\u00f2 con bandiera tedesca e con equipaggio misto italo-germanico, fino all'affondamento avvenuto il 14 febbraio 1944 nel canale di Malacca ad opera del sommergibile inglese \"Tally-Ho\".\n\"Cappellini\" e \"Torelli\", ribattezzati rispettivamente U.IT.24 e U.IT.25 alla resa della Germania, servirono fino al termine del conflitto nella Marina imperiale giapponese, ribattezzati rispettivamente I503 e I504 servendo cos\u00ec sotto le principali Potenze dell'Asse. Al termine del conflitto catturati dagli americani vennero autoaffondati al largo di Kobe.\nTorpedoboote Ausland.\nIl maggior numero di queste unit\u00e0 catturate fece parte delle \"Torpedoboote Ausland\" ed una di queste curiosamente ne fece parte solo per un giorno: si trattava della torpediniera \"Achille Papa\" della classe Generali, che inizialmente classificata cacciatorpediniere, venne riclassificata torpediniera nel 1929. La nave catturata dai tedeschi a Genova il 9 settembre 1943 entr\u00f2 a far parte delle \"Torpedoboote Ausland\" con la sigla TA 7 il 17 ottobre 1943, ma il giorno dopo venne riclassificata \"Avviso Scorta\" con la sigla SG 20. Dopo essere stata gravemente danneggiata da una mina il 1\u00ba novembre 1943, l'ex \"Achille Papa\" venne affondato in seguito ad un bombardamento aereo alleato nel porto di Genova il 12 gennaio 1944. Dopo la guerra il suo scafo venne recuperato per essere demolito.\nIncrociatori.\nGli incrociatori antiaerei \"Etna\" e \"Vesuvio\" completati al 60% al momento della cattura furono sabotati da incursori italiani affinch\u00e9 i tedeschi non portassero a termine il loro allestimento. I loro scafi recuperati dopo la guerra nel porto di Trieste vennero demoliti.\nCuriosa la sorte dell'incrociatore \"Niobe\": costruito nei cantieri Weser di Brema, varato nel 1899 ed entrato in servizio nella Kaiserliche Marine nel 1900, venne venduto nel 1925 alla Yugoslavia e ribattezzato \"Dalmacija\". Catturato il 17 aprile 1941 dalle forze italiane, entr\u00f2 in servizio nella Regia Marina il successivo 24 aprile, venendo rinominato \"Cattaro\". Catturato dai tedeschi a Pola l'11 settembre 1943, venne nuovamente ribattezzato \"Niobe\" entrando in servizio il 6 dicembre 1943 con un equipaggio misto tedesco-croato, ma arenatosi il 19 dicembre presso l'isola di Selve tre giorni dopo venne distrutto da due motocannoniere britanniche. Lo scafo venne demolito nel 1949.\nL'incrociatore pesante \"Bolzano\", catturato mentre era in riparazione alla Spezia, venne affondato in bacino da incursori italiani il 22 giugno 1944. Il suo relitto venne recuperato dopo la guerra per essere demolito.\nCapitani Romani.\nTra queste unit\u00e0 vi furono quattro incrociatori leggeri classe Capitani Romani.\nIl \"Caio Mario\", ancora in costruzione, venne catturato all'Arsenale militare marittimo della Spezia ed ebbe completato solamente lo scafo. Usato come deposito carburante, venne autoaffondato nel porto nel 1944. Il \"Cornelio Silla\" catturato ancora in costruzione a Genova, mai completato, venne affondato in un raid aereo nel luglio 1944. Stessa sorte tocc\u00f2 all\"'Ottaviano Augusto\" che catturato ad Ancona mentre era in costruzione, venne affondato il 1\u00ba novembre 1943 durante un raid aereo. Tragica la storia del \"Giulio Germanico\" che catturato a Castellammare di Stabia quando ormai era praticamente completo, vide l'equipaggio opporsi ai tedeschi per difendere le strutture portuali ed il suo comandante Domenico Baffigo, catturato con l'inganno e fucilato. Autoaffondato il 28 settembre 1943 dai tedeschi che abbandonavano Castellammare di Stabia il suo scafo venne recuperato dopo la guerra e l'unit\u00e0 ricostruita come conduttore di flottiglia. La nave fu ribattezzata \"San Marco\" (D 563) e prest\u00f2 servizio nella Marina Militare tra il 1955 e il 1971.\nU Boote J\u00e4ger.\nTra queste navi, catturate dai tedeschi e riarmate di tutto punto sia pure in modo arrangiaticcio spiccano le U Boote J\u00e4ger, cio\u00e8 le navi cacciasommergibili, identificate dalla sigla U.J. seguita da un numero.\nUn cospicuo numero di queste unit\u00e0 era costituito dalle corvette Classe Gabbiano, sette delle quali erano gi\u00e0 in servizio: \"Antilope, Camoscio, Artemide, Vespa, Persefone, Euterpe\". Altre ventuno unit\u00e0 vennero catturate mentre erano in costruzione e completate dai tedeschi entrarono in servizio nella Kriegsmarine venendo successivamente affondate: \"Tuffetto, Marangone, Strolaga, Ardea, Capriolo, Alce, Renna, Daino, Lucciola, Cervo, Grillo, Cicala, Calabrone, Colubrina, Spingarda, Carabina, Bombarda, Egeria, Melpomene, Tersicore, Euridice\". Altre sei unit\u00e0 infine vennero catturate mentre erano in costruzione e non furono mai completate: \"Stambecco, Libellula, Cavalletta, Scure, Clava, Zagaglia\". Tra queste unit\u00e0 solo la \"Bombarda\" sarebbe stata recuperata dopo la guerra, entrando a far parte della Marina Militare."}
{"id": "1248608", "revid": "2014155", "url": "https://it.wikipedia.org/wiki?curid=1248608", "title": "Abd\u00fclmecid I", "text": "Il suo regno fu noto soprattutto per l'ascesa dei nazionalisti turchi nei territori dell'impero. Abd\u00fclmecid era intenzionato a contrastarli, ma fall\u00ec malgrado l'integrazione di molti non-musulmani e non-turchi. Egli tent\u00f2 di stringere anche alleanze con le principali potenze dell'Europa occidentale come Regno Unito e Francia, che combatterono al fianco dell'Impero ottomano nella Guerra di Crimea contro la Russia. Nel successivo Congresso di Parigi del 30 marzo 1856, l'Impero ottomano venne ufficialmente incluso tra le potenze europee. Sul piano interno attu\u00f2, a partire dal 1839 una grande opera di riorganizzazione, le famose Tanzimat, dell'amministrazione, dell'esercito e dell'economia turca prendendo a modello la Francia.\nBiografia.\nI primi anni.\nAbd\u00fclmecid nacque nel Palazzo di Be\u015fikta\u015f Sahil o al Palazzo Topkap\u0131, entrambi a Costantinopoli. Sua madre era la prima moglie di suo padre nel 1839, Valide Sultan Bezmi\u00e2lem, originariamente chiamata Suzi (1807\u20131852), una schiava circassiana o georgiana.\nAbd\u00fclmecid ricevette un'educazione di stampo europeo ed era in grado di parlare fluentemente il francese, interessandosi anche di letteratura e musica classica. Come il padre Mahmud II fu tra i principali riformatori dell'impero e fu fortunato dall'avere il supporto di visir progressisti come Mustafa Re\u015fit Pasha, Mehmet Emin Ali Pa\u015fa e Fuat Pasha. Durante il suo regno molte furono le battaglie condotte dai conservatori che si opponevano alle sue riforme. Abd\u00fclmecid fu inoltre il primo sultano a sentire direttamente le richieste del popolo in speciali giorni di ricevimento, solitamente il venerd\u00ec, senza intermediari. Abd\u00fclmecid viaggi\u00f2 molto nei territori dell'impero per vedere di persona come le riforme del Tanzimat venissero applicate; tocc\u00f2 tappa a \u0130zmit, Mudanya, Bursa, Gallipoli, \u00c7anakkale, Lemnos, Lesbos e Chios nel 1844. Viaggi\u00f2 nelle province balcaniche nel 1846.\nLe riforme.\nQuando Abd\u00fclmecid succedette al trono di suo padre, gli affari dell'Impero ottomano erano in uno stato estremamente critico. Quando mor\u00ec suo padre, egli stava giungendo a Costantinopoli dalla citt\u00e0 di Nezib dove l'esercito ottomano aveva combattutto una rovinosa battaglia contro il vicer\u00e9 egiziano, Muhammad Ali. La flotta imperiale era nel contempo in viaggio da Alessandria ed era al comando di Ahmed Fevzi Pasha. Ad ogni modo, per via dell'intervento delle potenze europee, Muhammad Ali venne obbligato a pacificare la situazione con dei termini, e l'Impero ottomano venne salvato da altri attacchi, riottenendo il controllo dei territori di Siria, Libano e Palestina.\nSeguendo le istruzioni del padre, Abd\u00fclmecid immediatamente port\u00f2 avanti delle riforme alle quali lo stesso Mahmud II si era dedicato. Nel novembre del 1839 un editto conosciuto come Hatt-\u0131 \u015eerif di G\u00fclhane, oppure come Tanzimat Ferman\u0131 venne proclamato, consolidando e rafforzando queste riforme. L'editto venne implementato agli albori della Guerra di Crimea da uno statuto simile emesso nel febbraio del 1856, chiamato Hatt-\u0131 H\u00fcmayun. Con questi decreti egli provvide ad assicurare a tutti i sottoposti del sultano la loro vita e propriet\u00e0, che le tasse fossero imposte in maniera calibrata e che la giustizia fosse amministrata con imparzialit\u00e0, oltre ad una piena libert\u00e0 religiosa ed eguali diritti civili per tutti. Questo schema di riforme ovviamente incontr\u00f2 l'opposizione di musulmani della classe dirigente e dell\"'\u02bf\u0101lim\", o autorit\u00e0 religiosa, che inizi\u00f2 a cospirare contro il sultano.\nLe principali riforme:\nAltro punto di riforma fu l'uso del turbante che venne ufficialmente posto fuorilegge in favore del fez, pi\u00f9 tipico della cultura turca. Venne adottata la moda europea in tutta la corte imperiale (il fez stesso sar\u00e0 poi posto fuorilegge con la \"Legge del cappello\" del 1925 dall'assemblea repubblicana turca che proclam\u00f2 la repubblica nel 1923).\nSamuel Morse ricevette la sua prima patente per installare il telegrafo nell'Impero ottomano nel 1847, nel vecchio Palazzo di Beylerbeyi (l'attuale Palazzo di Beylerbeyi venne costruito nel 1861\u20131865 nella medesima posizione) a Costantinopoli, voluto dal sultano Abd\u00fclmecid che test\u00f2 personalmente la nuova invenzione.\nQuando Lajos Kossuth ed atri ribelli cercarono rifugio in Turchia dopo il fallimento della rivolta ungherese del 1849, il sultano venne richiamato da Austria e Russia per la loro consegna, ma egli si rifiut\u00f2 come si era gi\u00e0 rifiutato di mettere a morte i cospiratori contro la sua vita.\nNel 1852 istitu\u00ec l'Ordine di Medjidie.\nSecondo i racconti popolari, nel 1845, Abd\u00fclmecid I dichiar\u00f2 la sua intenzione di inviare sterline in oro ai contadini irlandesi durante la Grande carestia irlandese ma la Regina Vittoria chiese che il sultano ne mandasse solo dal momento che lei stessa era intenzionata a donarne . Il sultano invi\u00f2 quindi solo sterline ma invi\u00f2 inoltre tre navi piene di cibo. Secondo Abdullah Aymaz in un articolo sul \"The Fountain\", l'amministrazione britannica tent\u00f2 di bloccare le navi, ma il cibo giunse segretamente al porto di Drogheda.\nL'Impero ottomano ebbe il proprio primo coinvolgimento con le potenze europee il 25 agosto 1854 durante la Guerra di Crimea, e nel 1856 il sultano ottenne l'iscrizione come cavaliere dell'Ordine della Giarrettiera e la gran croce dell'Ordine della Torre e della Spada del Portogallo.\nAbd\u00fclmecid mor\u00ec di tubercolosi (come suo padre) all'et\u00e0 di 38 anni a Costantinopoli, il 25 giugno 1861 e venne sepolto a Costantinopoli, succeduto da suo fratello, Abd\u00fcl\u00e2ziz.\nMatrimoni e figli.\nEgli spos\u00f2 altre mogli minori dalle quali ebbe altri figli:"}
{"id": "1248609", "revid": "110157", "url": "https://it.wikipedia.org/wiki?curid=1248609", "title": "Kirchdorf an der Krems", "text": "Kirchdorf an der Krems \u00e8 un comune austriaco di 4 327 abitanti nel distretto di Kirchdorf an der Krems, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\")."}
{"id": "1248610", "revid": "110157", "url": "https://it.wikipedia.org/wiki?curid=1248610", "title": "Arara (Para\u00edba)", "text": "Arara \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1248611", "revid": "110157", "url": "https://it.wikipedia.org/wiki?curid=1248611", "title": "Klaus an der Pyhrnbahn", "text": "Klaus an der Pyhrnbahn \u00e8 un comune austriaco di 1 079 abitanti nel distretto di Kirchdorf an der Krems, in Alta Austria."}
{"id": "1248613", "revid": "110157", "url": "https://it.wikipedia.org/wiki?curid=1248613", "title": "Kremsm\u00fcnster", "text": "Kremsm\u00fcnster \u00e8 un comune austriaco di 6 538 abitanti nel distretto di Kirchdorf an der Krems, in Alta Austria; ha lo status di comune mercato (\"Marktgemeinde\"). Nel territorio del comune sorge l'abbazia di Kremsm\u00fcnster, monastero benedettino fondato nel 777 da Tassilone III di Baviera."}
{"id": "1248615", "revid": "140509", "url": "https://it.wikipedia.org/wiki?curid=1248615", "title": "Uomo rettile", "text": "Gli uomini rettile o uomini serpente sono creature leggendarie menzionate nella mitologia e nel folclore di varie culture, aventi fattezze di rettile umanoide.\nIn epoca contemporanea sono anche presenti nella fantascienza, nell'ufologia e nelle teorie del complotto, che per descriverli usano anche i termini di rettiliano, rettiloide, reptiloide, reptoide, umanoide rettiliano, dinosauroide, sauriano, uomo lucertola, popolo lucertola e Homo saurus.\nIl paleontologo Dale Russell, poi curatore dei fossili di vertebrati presso il Museo nazionale del Canada a Ottawa, sugger\u00ec nel 1982 un percorso evolutivo ipotetico che avrebbe potuto seguire il \"Troodon\", un dinosauro predatore bipede, se non fosse completamente sparito nell'estinzione di massa del Cretaceo-Paleocene 65 milioni di anni fa. L'idea \u00e8 stata accolta in generale con scetticismo, anche se alcuni scienziati l'hanno ritenuta stimolante a livello congetturale.\nMitologia.\nMolte culture antiche menzionano nelle loro tradizioni e nel folclore la presenza di uomini rettile.\nLe Americhe.\nI nativi americani Hopi raccontano dell'esistenza di una razza di uomini rettile che vivrebbe sottoterra chiamata \"Sheti\" o \"Fratelli Serpente\". Nella mitologia precolombiana, l'Eva primordiale di nome \"Bachue\" si trasforma in un grande serpente, chiamato anche \"Il Serpente del Cielo\".\nEuropa.\nIl primo re mitico di Atene, Cecrope, era mezzo uomo e mezzo serpente. Nella mitologia greca, avevano servitori serpenti i Titani e i Giganti e talvolta i Giganti sono raffigurati in forma \"anguiforme\", ossia con le gambe formate da terminazioni serpentiformi, come il gigante \"Klyteros\", raffigurato nel bassorilievo del fregio della Gigantomachia sull'Altare di Pergamo. I Telchini (i 17 figli di Ponto e Talassa o Gea) erano raffigurati come rettili dalla vita in gi\u00f9. Anche il Borea (Aquilone per i Romani) veniva descritto in forma anguiforme.\nIndia.\nNelle scritture e leggende indiane, i N\u0101ga (Devanagari: \u0928\u093e\u0917) sono esseri a forma di serpente che si riteneva vivessero sottoterra, pur avendo contatti anche con gli uomini. In alcune versioni, si riferiva che tali esseri avessero vissuto su un continente che si sarebbe poi inabissato nelle acque dell'Oceano Indiano. I testi indiani riferiscono anche di un'altra razza di uomini serpente chiamata Sarpa (Devanagari: \u0938\u0930\u094d\u092a). I Syrict\u00e6 (In greco: \"Skiritai\", in Latino: \"Sciritae\"), una trib\u00f9 di uomini con narici simili a quelle dei serpenti al posto del naso con delle gambe a forma di serpentina.\nAsia orientale.\nNella cultura cinese, vietnamita, coreana e giapponese, si tramandano le leggende dei \"Long\" (\"Yong\" in Coreano, \"Ryu\" in giapponese) o dragoni, forme a met\u00e0 tra il piano fisico e il piano astrale, ma raramente descritte in forma umanoide, e che possono assumere una forma tra l'umano e il rettiliano. I Giapponesi raccontavano storie sui Kappa, un popolo mitologico di anfibi umanoidi.\nIn Cina, Corea e Giappone, i reami sottomarini sono mitologicamente popolati da Re Dragoni e i loro discendenti sono considerati umani discendenti da una razza di dragoni. Questa discendenza viene spesso rivendicata dagli Imperatori Asiatici, che si credeva fossero in grado di mutare volontariamente da una forma umana ad una forma di drago, ritenuta nobile presso questi popoli, al contrario di quanto spesso accade in Occidente, dove i draghi e pi\u00f9 in generale i rettili sono visti come la personificazione del male.\nMedio Oriente.\nNel Medio Oriente sono conosciuti i Jinn, uomini serpente o dragoni di cui si parla fin dai tempi pi\u00f9 antichi. In un libro apocrifo falsamente identificato come il perduto \"Libro di Jasher\", viene descritta una razza di uomini serpente.\nNella \"Genesi\", Dio punisce il serpente per aver convinto con l'inganno Eva a mangiare il frutto della conoscenza\nQuesto passo della Bibbia . Nell'iconografia dell'arte occidentale vi sono rappresentazioni di una donna con una coda di serpente, qualche volta con piedi da rettile, come nel quadro il \"Giudizio Universale\" di Hieronymus Bosch. Nel Medioevo il Diavolo veniva spesso raffigurato con caratteristiche rettiliformi, cos\u00ec come i dem\u00f2ni nella maggior parte dell'iconografia. Tuttavia, la teologia e la tradizione cattolica, anche degli autori medioevali, affermano che gli angeli sono \"invisibili e incorporee creature di Dio\". Esse ammettono soltanto la \"possibilit\u00e0\" che angeli di Dio e le anime sante siano soggetti di teofania \"con l'apparenza di un corpo\" umano (come il san Raffaele Arcangelo nel libro di Tobia, oppure san Pietro apostolo nell'agiografia di sant'Agata), mentre, per quanto riguarda i dem\u00f2ni, mediante l'apparenza di un corpo animale, documentata nella pratica esorcistica.\nAfrica.\nL'antico dio egiziano Sobek era riprodotto come un uomo con la testa di coccodrillo.\nNel Mali c'\u00e8 una popolazione, i Dazn, che possiede un mito di fondazione che comprende un uomo rettile. I Dazn dicono di discendere dal dio Amma, proveniente dalla stella Po Tolo (Sirio B). Altri studiosi dei Dazn, tuttavia, ritengono che in realt\u00e0 questa stella non sia conosciuta realmente dai Dazn, e riferiscono che l'errore possa essere riconducibile a difficolt\u00e0 linguistiche o a errate interpretazioni.\nI Sauromati.\nI Sauromati (occhio di lucertola) sarebbero nati dall\u2019Unione genetica degli indigeni con le specie animali, il termine significa: unire con i sauri. Vari autori antichi hanno parlato di questo popolo, tra loro Tacito, Plinio, Strabone, Pomponio Mela, Ippocrate, Diodoro di Sicilia e altri ancora. Il loro luogo di origine corrisponde all\u2019odierno Kazakistan, ovvero una vasta regione facente parte di quella che un tempo veniva chiamata Scizia.\nErodoto scriveva che i Sauromati non vanno confusi con gli Sciti e tutti quei popoli ad essi collegati, soprattutto con i Sarmati e gli Slavi: questi ultimi infatti non abitavano all\u2019oriente del Tanai (l\u2019odierno fiume Don).\nGiovanni Battista Ramusio riporta che: \"\u201cOnde furono primieramente Sauromati da\u2019 Greci chiamati, dasauros che, come di sopra si \u00e8 detto, vipera significa, e omma, che vol dire occhio, quasi volendo dire gente terribile e con occhi di vipera; dal qual tempo questa gente e questi paesi da essi abitati ritengono il nome di Sauromati e di Sauromazia\u201d\"\nL\u2019unione mitologica della donna con il Serpente diede origine alle Amazzoni, che era un popolo diverso dagli altri, con leggi ed usanze uniche e questo ancor prima del racconto greco. Queste guerriere nacquero da una vera e propria selezione genetica che eliminava i nati di sesso maschile, non furono i \"Sauromati\" a discendere dalle Amazzoni ma bens\u00ec queste ultime a nascere dai primi.\nUfologia e teorie del complotto moderne.\nNell'ambito dei racconti di avvistamenti di UFO, incontri ravvicinati e rapimenti alieni si sostiene in alcuni casi che gli alieni avrebbero la forma di rettili umanoidi. Nella classificazione delle razze aliene elaborata dall'ufologo Brad Steiger, i rettiliani apparterrebbero al cosiddetto tipo \"Delta\". Secondo alcuni ufologi, questo tipo di alieni ricorre nei presunti avvistamenti con minore frequenza rispetto ai Grigi e ai nordici.\nDi extraterrestri rettiliani ha raccontato per primo Herbert Schirmer. Egli sostiene di essere stato rapito ad Ashland (Nebraska) nel 1967 da esseri umanoidi, alti tra 1,4 e 1,8\u00a0m, rivestiti da una tuta aderente, con testa sottile e allungata e pelle grigio-bianca; la bocca sarebbe stata simile ad una fenditura e non si sarebbe mossa mentre parlavano e i loro occhi sarebbero stati inclinati. Sulle tute Schirmer avrebbe visto un emblema a forma di \"serpente alato\". Secondo Schirmer tali esseri proverrebbero da un'altra galassia e sarebbero provvisti di basi (probabilmente orbitanti) su Venere.\nL'ex metronotte italiano Pier Fortunato Zanfretta sostiene di aver avuto nel 1978 un incontro ravvicinato del quarto tipo con alieni Rettiliani i quali lo avrebbero rapito. I Rettiliani in questione si chiamerebbero \"Dargos\", proverrebbero da un pianeta morente di nome \"Titania\" facente parte della \"terza galassia\", sarebbero del tutto pacifici e avrebbero visto nella Terra uno dei pianeti su cui trasferirsi in futuro.\nAlcune teorie della cospirazione extraterrestre, sviluppatesi soprattutto negli anni novanta, hanno sostenuto la presenza sulla Terra di presunte stirpi di \"rettiliani\" di origine extraterrestre. Secondo tali teorie sarebbero per esempio rettiliani i presunti alieni provenienti dalla costellazione del Drago, che sarebbero le \"eminenze grigie\", i padroni nascosti degli alieni pi\u00f9 noti, i cosiddetti Alieni grigi, provenienti dal sistema di Zeta Reticuli, Orione e Bellatrix.\nJohn Rhodes ha raccolto le testimonianze dei presunti contatti tra esseri umani e rettiliani umanoidi; ha fondato nel 1997 un apposito centro di ricerca, ed \u00e8 apparso in televisione e alla radio per illustrare le sue presunte scoperte e le presunte prove scientifiche di sostegno alle sue teorie. Rhodes afferma che a suo dire i rettiliani umanoidi discenderebbero dai dinosauri e sarebbero quindi un sottoprodotto dell'evoluzione terrestre. Rhodes per avvalorare le proprie tesi cita le teorie di Dale Russell degli anni ottanta, relative alla descrizione di quale sarebbe potuta essere l'evoluzione dei dinosauri in specie intelligente. Secondo Rhodes l'attenzione umana sarebbe intenzionalmente spostata dai mondi sotterranei allo spazio profondo, proprio allo scopo di mantenere segreti gli argomenti riguardanti le presunte dimore dei popoli sotterranei e le loro antiche civilt\u00e0; sotto questo aspetto, le tesi di Rhodes riprendono alcune idee dei sostenitori della teoria della Terra cava, secondo cui vi sarebbe un continente abitato situato sotto la superficie terrestre. I rettiloidi delle teorie citate da Rhodes assomiglierebbero a dei tipi di entit\u00e0 descritti da alcune delle persone che sostengono di essere state rapite dagli alieni.\nZecharia Sitchin ha affermato di aver individuato in tavolette sumere il riferimento a una razza aliena umanoide non rettiliana (gli Anunnaki) che avrebbe creato la razza umana (mischiando i propri geni con quelli dell'Homo Erectus) allo scopo di utilizzare gli uomini come schiavi nelle sue miniere in Africa. Secondo Sitchin le tavolette attesterebbero che il popolo Sumero dalla \"testa nera\" sarebbe stato creato da questi esseri mescolando \"l'essenza di vita\" di \"uomini e divinit\u00e0\". \nAlle teorie di Sitchin si \u00e8 riallacciato Laurence Gardner, secondo il quale sarebbe esistita una \"Linea del Sangue dei Dragoni\", una variante del Sacro Graal collocata nell'antica Mesopotamia quando gli Anunnaki sarebbero discesi sulla regione creando una linea di sangue reale attraverso una manipolazione genetica.\nSecondo David Icke, come pubblicato nel suo libro \"The Biggest Secret: The Book That Will Change the World\" (in italiano: \"Il pi\u00f9 grande segreto: Il libro che cambier\u00e0 il mondo\") gli umanoidi rettiliani sarebbero una presunta forza occulta che manipolerebbe e controllerebbe l'umanit\u00e0. La razza sarebbe costituita da esseri alti 2,13\u00a0m, bevitori di sangue e in grado di mutare la propria forma, che proverrebbe dal sistema stellare Alpha Draconis. Ad essa apparterrebbero molti leader mondiali, tra cui la famiglia reale inglese, Bill Clinton, Hillary Rodham Clinton, George W. Bush, Barack Obama. Le opere di Icke hanno un discreto successo di pubblico, grazie anche a concetti estratti dal filone New Age.\nPaul Shockley, fondatore della \"Chiesa acquariana del servizio universale\", ritiene di essere un individuo in grado di canalizzare la \"consapevolezza cosmica\"; attraverso quella che descrive come una \"rivelazione di consapevolezza\" ha riferito dell'esistenza di una pericolosa razza di rettiliani, tra i quali sarebbero tuttavia presenti anche individui ben disposti nei confronti degli esseri umani. La \"consapevolezza cosmica\" lo porterebbe ad affermare che anche alcuni esseri umani contengano DNA rettiliano, tesi sostenuta anche da Salvatore Brizzi per il quale costoro possederebbero qualit\u00e0 mentali e volitive particolari, a differenza dei normali terrestri.\nIl contattista e medium Sheldan Nidle afferma invece di ricevere messaggi telepatici dai \"Bellatrixiani\", una razza benevola di rettiliani proveniente dal sistema di Bellatrix.\nIl contattista Riley Martin, autore di \"The Coming of Tan\" e assiduo ospite del programma di Howard Stern, sostiene di conoscere personalmente un certo \"Targissiano\", appartenente a una pericolosa razza di rettiliani che sarebbe presente insieme ad altre sei razze di alieni su una nave madre in orbita attorno a Saturno.\nNon di rado le teorie degli UFO, dei complotti, delle cospirazioni, dei rettiliani vengono unificate anche con numerose varianti che contemplano elementi di fantasia fiabesca quali gnomi, elfi, folletti, figure mitologiche, ecc. In altri casi sono alla base di illegali pratiche pseudo mediche (basate su non meglio identificate onde, frequenze, magnetismi, poteri mentali) ricondotte sotto l'ampia definizione di \"medicina alternativa\".\nAltre creature appartenenti alla sfera dell'immaginario popolare sono il Cherufe in Cile, l'uomo-lucertola di Lee County nella Carolina del Sud, il Loveland Frog (o Loveland Lizard) a Loveland nell'Ohio, Jake the Alligator Man, negli Stati Uniti, il mostro del Lago Thetis in Canada.\nInterpretazioni.\nI fautori dell'ipotesi psicosociale sugli UFO ritengono che alla base delle teorie del complotto sui rettiliani vi siano motivi culturali. La paura verso i rettili \u00e8 atavica e si ritrova anche in certe mitologie e leggende. Inoltre la narrativa di fantascienza ed in particolare la serie televisiva sui \"Visitors\" potrebbe avere contribuito notevolmente allo sviluppo delle teorie cospirative sull'esistenza dei rettiliani. Lo scettico Brian Dunning suggerisce che anche un articolo pubblicato nel 1934 sul Los Angeles Times potrebbe avere dato origine a tali credenze. Tale articolo diceva che un geofisico ed ingegnere minerario aveva annunciato di avere scoperto un labirinto sotterraneo sotto la citt\u00e0 di Los Angeles che avrebbe condotto ad una citt\u00e0 sotterranea costruita da una razza avanzata di un \"Popolo Lucertola\" circa 5.000 anni fa per sfuggire ad una catastrofe avvenuta in superficie.\nOpere di narrativa.\nNel racconto \"Il volto nell'abisso\" del 1923 dello scrittore pulp Abraham Merritt, una donna serpente dell'era mesozoica, ultima sopravvissuta della sua specie, si allea con i protagonisti umani nella lotta per far trionfare il bene.\nRobert E. Howard ha descritto nelle storie del ciclo di \"Kull di Valusia\" il popolo serpente, a partire da un racconto 1929 sul pulp magazine \"Weird Tales\". La Marvel Comics dal 1971 inser\u00ec saltuariamente il popolo serpente nei fumetti di \"Conan il barbaro\". Gli uomini serpente sono apparsi in seguito anche nella serie animata dedicata a Conan, prodotta nel 1992. Scrittori come Lin Carter e Clark Ashton Smith hanno inoltre fatto del popolo serpente un protagonista di alcuni racconti legati ai \"Miti di Cthulhu\" di Lovecraft.\nElenco di rettiloidi immaginari.\nNella narrativa fantastica e in special modo nella fantascienza, esseri intelligenti dall'aspetto di rettile sono stati rappresentati in vario modo in romanzi, film, serie televisive, fumetti, cartoni animati e videogiochi. Tra questi vi sono:"}
{"id": "1248616", "revid": "110157", "url": "https://it.wikipedia.org/wiki?curid=1248616", "title": "Micheldorf in Ober\u00f6sterreich", "text": "Micheldorf in Ober\u00f6sterreich \u00e8 un comune austriaco di 5 808 abitanti nel distretto di Kirchdorf an der Krems, in Alta Austria; ha lo status di comune mercato (\"Marktgemeinde\")."}
{"id": "1248617", "revid": "21583", "url": "https://it.wikipedia.org/wiki?curid=1248617", "title": "Duanda", "text": "Duanda (\u77ed\u6253) \u00e8 un termine utilizzato nelle arti marziali cinesi per indicare il combattimento a corta distanza e in opposizione a Changquan. \u00c8 anche chiamato Duanquan (\u77ed\u62f3, il pugilato corto).\nUno stile con questo nome \u00e8 diffuso a Baoding e Gaoyang nella provincia dello Hebei, in Cina.\nDuanquan e Mianzhang.\nIl Mianzhang Duanda \u7ef5\u5f20\u77ed\u62f3 \u00e8 citato assieme al Mianzhang \u7ef5\u5f20 in alcuni testi dell'epoca della dinastia Ming, come ad esempio il Jixiao Xinshu di Qi Jiguang, il \"Wubian \u6b66\u7f16\" di Tang Shunzhi \u5510\u987a\u4e4b e lo \"Zhenji \u9635\u7eaa\" di He Liangchen \u4f55\u826f\u81e3.\nDuanda e Fanziquan.\nIl libro \"Zhongguo Duanda Zhenchuan \u4e2d\u56fd\u77ed\u6253\u771f\u4f20\" mette in collegamento il Duanda ed il Fanziquan.\nDuanquan nel Sanhuang Paochui.\nUna forma chiamata Duanquan dello stile Sanhuang Paochui \u00e8 descritta in un libro di Zhang Kai che spiega che questa \u00e8 una delle forme di base, chiamata anche Zimu Duanda \u5b50\u6bcd\u77ed\u6253 o pi\u00f9 semplicemente Zimuquan \u5b50\u6bcd\u62f3.\nNanshan Duandaquan.\nIl \"Pugilato del Combattimento a Corta Distanza del Nanshan\" \u00e8 tramandato da Zhou Qingquan in Zhejiang.\nChenshi Taiji Changquan e Duanda.\nUn libro di Duan Wencai afferma che nel Chenshi Taijiquan esistono una forma di Changquan che si compone di 108 figure ed una di Duanda che si compone invece di 24 figure."}
{"id": "1248619", "revid": "110157", "url": "https://it.wikipedia.org/wiki?curid=1248619", "title": "Molln", "text": "Molln \u00e8 un comune austriaco di 3 596 abitanti nel distretto di Kirchdorf an der Krems, in Alta Austria; ha lo status di comune mercato (\"Marktgemeinde\")."}
{"id": "1248626", "revid": "124879914", "url": "https://it.wikipedia.org/wiki?curid=1248626", "title": "Guido Gratton", "text": "Biografia.\nGiocatore.\nCaratteristiche tecniche.\nGratton era un centrocampista, fisicamente forte e resistente, con compiti di collegamento tra difesa e attacco e di rifornimento del reparto offensivo.\nClub.\nCresciuto nel e nel , Gratton esord\u00ec in Serie A con la maglia del , nel corso della stagione 1952-1953.\nL'anno successivo pass\u00f2 alla Fiorentina, voluto da Fulvio Bernardini. Nel club viola, del quale divenne una bandiera, and\u00f2 a formare la linea offensiva accanto a Julinho, Virgili e Montuori.\nNel 1955-1956 vinse coi viola il primo scudetto del club toscano, mentre l'anno successivo conquist\u00f2 la Coppa Grasshoppers. Tre le finali perse: Coppa dei Campioni giocata a Madrid contro il Real, e due finali di Coppa Italia nel 1958 e nel 1959-1960 . Nella Serie A 1958-1959 stabil\u00ec con la Fiorentina , il record di marcature per un campionato a diciotto squadre , 95 reti segnate in 34 gare.\nLasci\u00f2 i viola nel 1960 per giocare nel Napoli; l'anno successivo fu acquistato dall' (una presenza in Coppa delle Fiere) e poi girato a novembre alla Lazio, in Serie B. Chiuse la carriera di nuovo in Toscana, nell'Impruneta.\nNazionale.\nEsord\u00ec in Nazionale il 13 novembre 1953, al Cairo, in una gara di qualificazione ai campionati mondiali contro l'Egitto. Fu tra i convocati per il Mondiale del 1954, nel corso dei quali non scese mai in campo, e rimase nel giro della Nazionale fino al 1959, totalizzando 11 presenze e 3 reti.\nAllenatore.\nTerminata la carriera agonistica, intraprende per breve tempo quella di allenatore. Nel campionato di Serie C 1969-1970 subentra sulla panchina della ; a fine stagione passa alla , da cui viene esonerato nelle prime battute del campionato. In seguito allena anche il Foligno.\nIl tragico decesso.\n\u00c8 morto nel 1996, a 64 anni, ucciso da alcuni rapinatori introdottisi nella sua casa di Bagno a Ripoli per sottrargli l'incasso di un piccolo circolo tennistico che gestiva da qualche tempo. Oltre cinquemila persone parteciparono ai suoi funerali, tenuti nella Basilica di Santa Croce, a Firenze. Per ricordarlo la Fiorentina, che chiese alla Lega Calcio di poter effettuare un minuto di silenzio, disput\u00f2 la gara successiva con la fascia nera di lutto al braccio"}
{"id": "1248628", "revid": "767487", "url": "https://it.wikipedia.org/wiki?curid=1248628", "title": "Nu\u00dfbach (Austria)", "text": "Nu\u00dfbach \u00e8 un comune austriaco di 2 250 abitanti nel distretto di Kirchdorf an der Krems, in Alta Austria."}
{"id": "1248629", "revid": "110157", "url": "https://it.wikipedia.org/wiki?curid=1248629", "title": "Oberschlierbach", "text": "Oberschlierbach \u00e8 un comune austriaco di 494 abitanti nel distretto di Kirchdorf an der Krems, in Alta Austria."}
{"id": "1248630", "revid": "110157", "url": "https://it.wikipedia.org/wiki?curid=1248630", "title": "Pettenbach", "text": "Pettenbach \u00e8 un comune austriaco di 5 182 abitanti nel distretto di Kirchdorf an der Krems, in Alta Austria; ha lo status di comune mercato (\"Marktgemeinde\")."}
{"id": "1248635", "revid": "110157", "url": "https://it.wikipedia.org/wiki?curid=1248635", "title": "Ried im Traunkreis", "text": "Ried im Traunkreis \u00e8 un comune austriaco di 2 695 abitanti nel distretto di Kirchdorf an der Krems, in Alta Austria."}
{"id": "1248636", "revid": "1522738", "url": "https://it.wikipedia.org/wiki?curid=1248636", "title": "Invasione dell'Albania", "text": ""}
{"id": "1248639", "revid": "110157", "url": "https://it.wikipedia.org/wiki?curid=1248639", "title": "Ro\u00dfleithen", "text": "Ro\u00dfleithen \u00e8 un comune austriaco di 1 898 abitanti nel distretto di Kirchdorf an der Krems, in Alta Austria."}
{"id": "1248641", "revid": "486946", "url": "https://it.wikipedia.org/wiki?curid=1248641", "title": "Il giorno di Jaakko", "text": ""}
{"id": "1248643", "revid": "110157", "url": "https://it.wikipedia.org/wiki?curid=1248643", "title": "Rosenau am Hengstpa\u00df", "text": "Rosenau am Hengstpa\u00df \u00e8 un comune austriaco di 677 abitanti nel distretto di Kirchdorf an der Krems, in Alta Austria."}
{"id": "1248644", "revid": "767487", "url": "https://it.wikipedia.org/wiki?curid=1248644", "title": "Schlierbach (Austria)", "text": "Schlierbach \u00e8 un comune austriaco di 2 868 abitanti nel distretto di Kirchdorf an der Krems, in Alta Austria. Vi sorgono l'abbazia di Schlierbach e la relativa collegiata, architetture di Carlo Antonio Carlone con stucchi di Giovanni Battista Carlone e affrescchi di Giovanni Carlone. La pala d'altare \u00e8 di Franz Werner Tamm."}
{"id": "1248645", "revid": "729019", "url": "https://it.wikipedia.org/wiki?curid=1248645", "title": "Hotchkiss AM80", "text": "La AM80 era un'autovettura di fascia alta prodotta tra il 1928 ed il 1933 dalla Casa automobilistica franco-statunitense Hotchkiss.\nProfilo.\nPresentata nel 1928, la Hotchkiss \u00e8 unanimemente considerata la pi\u00f9 celebre tra le Hotchkiss. Il motivo di tale notoriet\u00e0 stava nella sua alta qualit\u00e0 in generale, sia dal punto di vista meccanico, sia da quello della finiture. Ci\u00f2 era dovuto ad un'attentissima progettazione, che badava anche ai minimi dettagli e che era fondata su soluzioni talmente valide ed efficaci che la AM80 avrebbe fatto da base per l'intera produzione automobilistica della Hotchkiss da l\u00ec in avanti, fino a met\u00e0 degli anni cinquanta, quando la Casa smise di dedicarsi alle automobili, in favore della produzione di autocarri e di armamenti.\nTornando alla AM80, gran parte della sua notoriet\u00e0 la si dovette anche ai numerosi successi agonistici che tale modello riusc\u00ec a racimolare nel corso degli anni. Tra le sue imprese storiche vi \u00e8 l'affermazione a diverse edizioni del Rally di Montecarlo, precisamente negli anni 1932, 1933 e 1934.\nLe prime AM80 montavano un motore a 6 cilindri in linea da 3015 cm\u00b3, in grado di erogare circa 85 CV di potenza massima. Furono proposte in diverse varianti di carrozzeria. Nel 1932 vi fu l'importante vittoria al Rally di Montecarlo, mentre alla fine dello stesso anno fu presentata la AM80 S, equipaggiata da un'evoluzione del motore da 3 litri usato fino a quel momento, e che raggiunse una cilindrata di 3485 cm\u00b3. La potenza massima sal\u00ec a ben 125 CV a 4000 giri/min, un valore molto alto all'epoca. Questa fu la vettura che nel 1933 vinse nuovamente a Montecarlo.\nGi\u00e0 alla fine del 1933, la AM80 fu sostituita in listino dalla Hotchkiss 617, mentre la AM80 S fu rimpiazzata dalla Hotchkiss 620. La AM80 S, per\u00f2, continu\u00f2 ad essere impiegata nelle competizioni, riuscendo a vincere anche l'edizione '34 del Rally di Montecarlo."}
{"id": "1248647", "revid": "1793900", "url": "https://it.wikipedia.org/wiki?curid=1248647", "title": "Spital am Pyhrn", "text": "Spital am Pyhrn \u00e8 un comune austriaco di 2 251 abitanti nel distretto di Kirchdorf an der Krems, in Alta Austria.\nGeografia.\nSpital am Pyhrn si trova a 640 m di altitudine nel Traunviertel. Si estende 16 km da nord a sud e 12,3 km da ovest a est. La superficie totale \u00e8 di 108,9 km\u00b2, il 47,6% \u00e8 boschivo e il 19,3% \u00e8 utilizzato per l'agricoltura.\nSviluppo della popolazione.\nNel 1991, secondo il censimento, la comunit\u00e0 contava 2.197 abitanti, saliti a 2.275 nel 2001, per poi diminuire a 2.238 nel 2018. Il calo della popolazione si basa su un saldo negativo della migrazione, che non pu\u00f2 essere compensato dal saldo positivo delle nascite ."}
{"id": "1248654", "revid": "298055", "url": "https://it.wikipedia.org/wiki?curid=1248654", "title": "Y\u014dko Kamio", "text": "Autrice di \"Hanayori Dango\" (per il quale ha ricevuto lo Shogakukan Manga Award nel 1996) e \"Cat Street\".\nCarriera.\nNel 1986 debutta sulla rivista \"Margaret\" edita dalla Sh\u016beisha con Hatachi no mama de matteiru. I suoi primi lavori sono opere piuttosto brevi(un solo volume); la sua prima opera viene pubblicata nel luglio 1989 e si intitola \"Say\u014dnara wo arigat\u014d\" (\"Un grazie all'Addio\"), seguita nello stesso anno da \"Ano hi ni aitai\" (\"Voglio incontrarti in quel giorno\"). L'anno successivo pubblica \"Suki suki daisuki\" (\"Mi piaci, mi piaci, mi piaci tanto\").\nTra il Febbraio 1991 e il Maggio 1992 pubblica \"Merii-san no hitsuji\" (\"la pecora di Merii-san\"), opera che si compone di 5 tank\u014dbon. \nIl 1992 \u00e8 anche l'anno in cui comincia a pubblicare \"Hanayori Dango\" (\"Meglio i ragazzi che i fiori\") opera che l'ha resa famosa sia in patria che nel resto del mondo, la storia narra le vicende di Tsukushi Makino una ragazza di ceto medio-basso che per volere dei genitori viene iscritta ad una scuola molto prestigiosa chiamata Eitoku Gakuen.\nLa serializzazione procede per ben 12 anni, e si conclude con il quarantottesimo tank\u014dbon.\nDato l'enorme successo di questo manga nel 1996 viene realizzato anche l'anime composto da 51 episodi.\nIl 2004 \u00e8 l'anno di una nuova opera \"Cat Street\" sempre pubblicata per la Shueisha. Il manga conta in tutto 8 tank\u014dbon.\nY\u014dko Kamio ha dichiarato di non aver mai preso seriamente in considerazione l'idea di diventare una mangaka, tanto che si dedica a studi universitari diversi, legati alla sua idea di lavorare in una ditta come segretaria."}
{"id": "1248655", "revid": "4506", "url": "https://it.wikipedia.org/wiki?curid=1248655", "title": "Re di Albania", "text": ""}
{"id": "1248659", "revid": "198277", "url": "https://it.wikipedia.org/wiki?curid=1248659", "title": "Salvatore Jacolino", "text": "Caratteristiche tecniche.\nGiocava come mezzala o come centravanti arretrato. Tecnicamente dotato, era carente dal punto di vista della forza fisica.\nCarriera.\nGiocatore.\nTorinese d'adozione, essendovi arrivato quando aveva un anno e mezzo, trascorse 10 anni nel vivaio della Juventus ed esord\u00ec in Serie A il 26 aprile 1970, nella partita contro il giocata dai bianconeri sul neutro di Napoli. Nel 1970 fu ceduto al , in Serie C, dove mise a segno 7 reti in 24 partite; rientrato alla Juventus, pass\u00f2 alla , con cui ottenne una promozione in A (1971-1972), e in seguito milit\u00f2 nel Brescia (3 stagioni in Serie B) e nella SPAL. Chiuse la sua carriera da calciatore nel 1981, dopo quattro stagioni alla , in Serie C.\nIn carriera ha totalizzato complessivamente 15 presenze in Serie A (una con la Juventus, 14 con la Ternana) realizzando una rete (nel pareggio contro il Palermo), e 146 presenze e 12 reti in Serie B.\nAllenatore.\nUna volta intrapresa la carriera di allenatore ha guidato quasi esclusivamente squadre piemontesi. Inizi\u00f2 con le giovanili della , subito dopo il ritiro, rimanendo a Torino per il successivo decennio. Dopo avere lasciato il vivaio bianconero esord\u00ec alla guida di una prima squadra allenando per alcuni mesi la Viterbese, che di l\u00ec a poco sarebbe stata acquistata da Luciano Gaucci, nel campionato di Serie C2 1998-1999: Jacolino fu per\u00f2 esonerato e sostituito da Paolo Beruatto col quale, al termine della stagione, la formazione laziale ottenne la promozione in Serie C1. In seguito allen\u00f2 Cuneo e Borgosesia nelle stagioni successive; allen\u00f2 poi le prime squadre di Ivrea, con cui raggiunse il primo posto in Serie D nel 2001-02, perdendo poi lo spareggio-promozione con il Savona, Biellese e , con cui vinse la Serie D 2003-2004.\nCon la Canavese vinse nuovamente il torneo al termine della stagione 2006-07, portando per la prima volta i blu-granata tra i professionisti. Ingaggiato dall'Alessandria, la condusse alla vittoria del campionato 2007-08 con cinque giornate di anticipo (fu la terza promozione in Serie C2 della sua carriera) e la guid\u00f2 nel 2008-2009 in un buon girone d'andata, per poi venire esonerato il 20 gennaio 2009 dopo una serie di risultati negativi. Nella stagione 2009-2010 \u00e8 al Savona, che ha portato dalla Serie D alla Lega Pro Seconda Divisione. Il 3 giugno 2010 gli subentra Gennaro Ruotolo.\nNella stagione 2010-2011 arriva al Cuneo, subentrando all'esonerato Danilo Bianco alla quinta giornata, con la squadra terz'ultima in classifica. A fine stagione vince il campionato con 9 punti di vantaggio sulla seconda classificata. Il Cuneo partecipa quindi alla Poule Scudetto e si laurea Campione d'Italia di categoria a Treviso battendo in finale il Perugia. A fine stagione rassegna le dimissioni dall'incarico di allenatore della squadra piemontese.\nNell'ottobre 2011 (a campionato in corso) viene chiamato alla guida della , formazione di Eccellenza Piemonte con un recente passato nei campionati professionistici della serie C, dimettendosi poi a fine febbraio, dopo aver raccolto 22 punti in 15 partite. Nel luglio 2012 viene assunto alla guida dell'Acqui, rinunciando all'incarico dopo pochi giorni per motivi familiari. Il 28 ottobre 2014 torna sulla panchina del Cuneo: subentrato a Riccardo Milani con la squadra in undicesima posizione, al termine della stagione vince il campionato ottenendo la promozione in Lega Pro. Il 20 marzo 2016 viene esonerato in seguito a tre sconfitte consecutive, con la squadra in zona playout a 28 punti.\nIl 25 ottobre successivo, a seguito dell'esonero di Fabio Fraschetti (che gli era subentrato nella stagione precedente), gli viene nuovamente affidata la panchina del Cuneo, nel frattempo retrocesso in Serie D.. Sotto la sua guida i biancorossi piemontesi s'impongono come squadra leader del proprio girone, centrando infine la promozione in Lega Pro.\nRisolto il contratto con il Cuneo sul finire del mese di maggio 2017, a giugno passa ad allenare il , ma l'esperienza in Lombardia per Jacolino si rivela una delusione totale: i biancorossi alla sua guida si trovano solamente in dodicesima posizione con soli 16 punti conquistati in 20 gare e il 28 novembre 2017 rassegna le dimissioni da allenatore.."}
{"id": "1248662", "revid": "74173", "url": "https://it.wikipedia.org/wiki?curid=1248662", "title": "Regno di Albania", "text": ""}
{"id": "1248663", "revid": "110157", "url": "https://it.wikipedia.org/wiki?curid=1248663", "title": "Steinbach am Ziehberg", "text": "Steinbach am Ziehberg \u00e8 un comune austriaco di 822 abitanti nel distretto di Kirchdorf an der Krems, in Alta Austria."}
{"id": "1248664", "revid": "1793900", "url": "https://it.wikipedia.org/wiki?curid=1248664", "title": "Merrimack", "text": "Il Merrimack \u00e8 un fiume del nord-est degli Stati Uniti che sfocia nell'Oceano Atlantico.\nDescrizione.\nIl fiume nasce dalla confluenza dei fiumi Pemigewasset e Winnipesaukee nel New Hampshire centrale. Scorre prevalentemente verso sud. Prima di attraversare Concord, capitale dello Stato del New Hampshire, riceve da destra il Contoocook. Proseguendo verso sud bagna Manchester e riceve gli affluenti Souhegan e Nashua da sinistra. Entra nel territorio del Massachusetts e piega verso nord-ovest. A Lowell riceve da sud il fiume Concord. Attraversa poi Lawrence, dove riceve il Shawsheen, e Haverhill prima di sfociare nell'Oceano Atlantico a Newburyport.\nStoria.\nIl fiume ha avuto una notevole importanza economica in passato. Lo sfruttamento dell'energia generata dal fiume permise lo sviluppo dell'industria tessile in particolare nelle citt\u00e0 di Concord, Manchester e Nashua nel New Hampshire e Lowell, Lawrence e Haverhill nel Massachusetts.\nIl fiume \u00e8 descritto nel libro \"Una settimana sui fiumi Concord e Merrimack\" (1849) di Henry David Thoreau."}
{"id": "1248667", "revid": "1522738", "url": "https://it.wikipedia.org/wiki?curid=1248667", "title": "Re d'Albania", "text": ""}
{"id": "1248669", "revid": "375872", "url": "https://it.wikipedia.org/wiki?curid=1248669", "title": "Steinbach an der Steyr", "text": "Steinbach an der Steyr \u00e8 un comune austriaco di 2 038 abitanti nel distretto di Kirchdorf an der Krems, in Alta Austria."}
{"id": "1248670", "revid": "110157", "url": "https://it.wikipedia.org/wiki?curid=1248670", "title": "Vorderstoder", "text": "Vorderstoder \u00e8 un comune austriaco di 807 abitanti nel distretto di Kirchdorf an der Krems, in Alta Austria."}
{"id": "1248671", "revid": "110157", "url": "https://it.wikipedia.org/wiki?curid=1248671", "title": "Wartberg an der Krems", "text": "Wartberg an der Krems \u00e8 un comune austriaco di 2\u00a0979 abitanti nel distretto di Kirchdorf an der Krems, in Alta Austria; ha lo status di comune mercato (\"Marktgemeinde\")."}
{"id": "1248673", "revid": "110157", "url": "https://it.wikipedia.org/wiki?curid=1248673", "title": "Windischgarsten", "text": "Windischgarsten \u00e8 un comune austriaco di 2 400 abitanti nel distretto di Kirchdorf an der Krems, in Alta Austria; ha lo status di comune mercato (\"Marktgemeinde\")."}
{"id": "1248674", "revid": "1784938", "url": "https://it.wikipedia.org/wiki?curid=1248674", "title": "Anarchismo cristiano", "text": "L'anarchismo cristiano, cristianesimo anarchico o anarco-cristianesimo \u00e8 una corrente dell'anarchismo filosofico basata sull'intendere la vita cristiana tra i principi etici e organizzativo-sociali dell'anarchia. I cristiani anarchici, detti anche anarco-cristiani, affermano che ogni persona \u00e8 preziosa ed uguale a tutte le altre davanti a Dio, il quale \u00e8 l'unica vera e benevola autorit\u00e0 al di sopra degli uomini, che il diritto naturale \u00e8 il pilastro fondante della libert\u00e0 individuale e che non c'\u00e8 posto n\u00e9 per governi, n\u00e9 per autorit\u00e0 civili o ecclesiastiche.\nGli anarchici cristiani combattono soprattutto contro lo Stato e contro l'idea che ci si debba sottomettere ad esso; dal momento che l'autorit\u00e0 statale \u00e8 spesso violenta, guerrafondaia e corrotta, soprattutto quando viene glorificata, essa viene considerata idolatra dagli anarchici cristiani, perci\u00f2 la denunciano e la rifiutano. Essi ritengono sostanzialmente gli insegnamenti dell\"'Antico\" e \"Nuovo Testamento\" come principi spirituali dell'anarchia, in particolare per ci\u00f2 che riguarda il discorso della montagna, uno dei pi\u00f9 celebri sermoni di Ges\u00f9 Cristo, proprio per il suo carattere compassionevole e pacifista.\nSi parla di anarchismo cristiano in riferimento a persone o movimenti che, nella bimillenaria storia del cristianesimo, hanno contestato radicalmente, in nome dell'autentico messaggio di pace e libert\u00e0 individuale contenuto nel \"Vangelo\", le violenze e le censure spesso operate dalle autorit\u00e0, politiche, religiose ed ecclesiastiche incluse, verso il progresso della vita civile. La parte relativa al messaggio sociale dei Vangeli, arriva a fondersi, alla luce delle dottrine egualitarie del XIX secolo, quali quelle anarchiche di connotazione non violenta, con paralleli valori in esse contenuti.\nVengono frequentemente ed altres\u00ec rivisti in questa luce comportamenti tipici della vita degli apostoli, nonch\u00e9 aspetti sociali delle prime comunit\u00e0 cristiane, quali la condivisione dei beni, l'egualitarismo, il rifiuto del potere statale ed altri.\nOrigini e riferimenti biblici.\nJacques Ellul, teologo e studioso dell'anarchismo cristiano, racconta che alla fine del \"Libro dei Giudici\" non c'era nessun re in Israele e che \"ognuno faceva quel che gli pareva meglio\". Successivamente nel \"Primo libro di Samuele\" il popolo d'Israele volle che a governare fosse un re come nelle altre nazioni. Dio dichiar\u00f2 che gli Israeliti, il suo popolo, lo avevano respinto come loro re. Tuttavia egli li avvert\u00ec che un re umano li avrebbe condotti al militarismo, al servizio di leva e alla tassazione, e che le loro suppliche di misericordia in opposizione alle richieste del re sarebbero rimaste senza risposta. Samuele ribad\u00ec l'avvertimento di Dio agli Israeliti ma essi continuarono a chiedere la presenza di un re umano. Saul venne scelto come re.\nGran parte dei testi successivi dell'Antico Testamento narra le vicende degli Israeliti che cercano di convivere con questa decisione piuttosto che cercare di rimediare e tornare a sottomettersi solo a Dio.\nPi\u00f9 di qualsiasi altro passo della Bibbia, il Discorso della Montagna viene utilizzato come base per l'anarchismo cristiano. Alexandre Christoyannopoulos spiega che il sermone illustra perfettamente l'insegnamento centrale di Ges\u00f9 sull'amore e sul perdono. Gli anarchici cristiani sostengono che lo Stato, fondato sulla violenza, trasgredisce il sermone, dal momento che Ges\u00f9 invita i suoi interlocutori ad amare i propri nemici. \nI Vangeli raccontano della tentazione di Ges\u00f9 nel deserto. Per la tentazione finale, Ges\u00f9 viene trasportato sull'altura di una montagna da Satana, che gli chiede se egli sia disposto ad inchinarsi a lui ed in cambio gli saranno conferiti tutti i regni del mondo. I cristiani anarchici considerano questo avvenimento una prova del fatto che tutti i regni e i governi terreni sono in realt\u00e0 governati da Satana, altrimenti egli non li offrirebbe al Messia. Ges\u00f9 rifiuta con decisione e rabbia le tentazioni del demonio, scegliendo di continuare a servire solo Dio, dopodich\u00e9 gli ordina infuriato di andarsene e lasciarlo in pace, il che implica che Ges\u00f9 \u00e8 ben consapevole della natura corruttrice del potere terrestre.\nMolti degli scritti dei Padri della Chiesa suggeriscono l'anarchismo come ideale per Dio. I primi cristiani si opposero infatti al primato dello Stato: \"Bisogna ubbidire a Dio anzich\u00e9 agli uomini\". (\"Atti\" , , \"1 Corinzi\" ); \"avendo privato della loro forza i Principati e le Potest\u00e0 ne ha fatto pubblico spettacolo dietro al corteo trionfale di Cristo\" (\"Colossesi\" ). Anche alcune prime comunit\u00e0 cristiane sembrano avere praticato il comunismo anarchico, ad esempio il gruppo giudeo-cristiano di Gerusalemme descritto negli \"Atti\", i cui membri hanno condiviso i loro soldi e il loro lavoro equamente e abbastanza tra di loro. I cristiani anarchici, tra cui Keven Craig, insistono sul fatto che queste comunit\u00e0 erano centrate sul vero amore e cura l'uno per l'altro piuttosto che sulla liturgia. Essi sostengono anche che il motivo per cui i primi cristiani venivano perseguitati era non perch\u00e9 essi credevano in Ges\u00f9 Cristo, ma perch\u00e9 si rifiutato di adorare gli idoli umani a cui i pagani attribuivano uno status divino (vedi culto imperiale). Dato che non vollero adorare l'imperatore romano, si rifiutarono anche di giurare fedelt\u00e0 all'Impero.\nPrecursori dell'anarchismo cristiano.\nDurante il Medioevo si riscontrano tracce di un proto-anarchismo cristiano all'interno dei movimenti eretici cristiani come il Movimento del Libero Spirito che professava l'indipendenza dalle autorit\u00e0 ecclesiastiche, il movimento dei \"bogomili\" (Bulgaria del X secolo) che rifiutavano tutta la realt\u00e0 materiale e denunciavano tutti i rappresentanti del potere mondano (denunciarono l'opulenza del clero e l'inutilit\u00e0 di certi riti religiosi), le beghine e i begardi (donne e uomini laici che conducevano una vita monastica e comunitaria senza fare nessun voto), l'insurrezione degli Hussiti della Boemia che si opponevano ai privilegi feudali e della Chiesa cattolica, e sono riscontrabili infine in personalit\u00e0 come Richard di Saint-Victor, che criticavano la monarchia e i privilegi autoritari.\nIl Rinascimento \u00e8 caratterizzato dal diffondersi di movimenti religiosi eretici fortemente ostili all'autorit\u00e0 ecclesiastica. Per esempio il movimento cristiano dei Fratelli in Cristo (\"Br\u00fcder in Christo\"), storicamente noto come anabattismo, fondava la propria religiosit\u00e0 sulla comunanza dei beni, il rifiuto dello Stato e di ogni istituzione. Nel biennio 1524-25 gruppi di rivoltosi anabattisti, al seguito di Thomas M\u00fcntzer, presero parte alla rivolta dei contadini tedeschi, nella convinzione che andare contro i poteri costituiti avrebbe affrettato la venuta del regno di Dio. L'esperimento politico-religioso anabattista fu subito messo al bando, col consenso di Lutero e dei cattolici, dai principi tedeschi, culminando nel 1535 con una violenta repressione della frangia violenta del movimento anabattista guidata da Giovanni di Leida che aveva preso il controllo di M\u00fcnster.\nAnche Gerrard Winstanley, un cristiano protestante inglese appartenente al movimento dei \"Diggers\" (\"zappatori\"), attivo durante la guerra civile inglese, sosteneva la necessit\u00e0 di collettivizzare la terra, poich\u00e9 questa apparteneva a tutti e nessun uomo poteva elevarsi al di sopra degli altri. Assieme ai Livellatori, costituivano i dissenzienti inglesi.\nUn secolo dopo, durante la Rivoluzione francese, fu invece attivo il prete radicale Jacques Roux.\nEt\u00e0 moderna.\nIl XIX-XX secolo fu un periodo estremamente prolifico per lo sviluppo di ideali ed iniziative anarco-cristiane:\nAd oggi in Canada vivono circa 40'000 dei loro discendenti, mentre altri 5'000 risiedono negli Stati Uniti d'America.\nAnarchismo cristiano in Russia.\nLa corrente anarchica vera e propria denominata \u00abanarchismo cristiano\u00bb o \u00abanarchismo religioso\u00bb si diffuse in Russia verso la fine dell'Ottocento e faceva capo allo scrittore Lev Tolstoj.\nEgli non ammise mai di essere anarchico, perch\u00e9 riservava questo nome a coloro che volevano trasformare la societ\u00e0 con mezzi violenti; difatti scrisse:\nTuttavia Tolstoj viene considerato uno dei padri fondatori dell'anarchismo. Espose la sua dottrina in molti saggi e articoli, pubblicati svariate volte ed editi in numerose lingue; fra tutti si possono ricordare \"Il regno di Dio \u00e8 in voi\", \"La mia religione,\" \"La guerra e il servizio militare obbligatorio\" e \"Guerra e Rivoluzione.\" Nel primo di questi testi, argoment\u00f2 fra l'altro:\nL'anarchismo tolstoiano, come il suo cristianesimo razionale, fu il risultato di esperienze sempre maggiori, dalla militanza nell'esercito fino al contatto con i popoli primitivi del Caucaso.\nIn tutti i suoi romanzi ricorre il tema e il desiderio dell'universale fratellanza umana e dell'esaltazione di ogni tipo di vita del contadino, semplice ed a contatto con la natura.\nIl suo anarchismo \u00e8 un aspetto esterno del cristianesimo, l'assenza di conflitto fra questi due aspetti \u00e8 dovuta al fatto che la sua \u00e8 una fede indipendente dalla religione, infatti, fonda le sue convinzioni sul Vangelo e non sui dogmi o sul potere religioso terreno.\nTolstoj rende in questo modo la religione \u201cumanizzata\u201d, e continua sostenendo che il regno di Dio bisogna cercarlo non fuori di noi, ma dentro noi stessi.\nTolstoj, inoltre, concorda con l'anarchismo classico circa l'illogicit\u00e0 e la dannosit\u00e0 del potere, ma ritiene che l'unico modo per liberarsi del potere umano consiste nell'accettare la legge divina, perch\u00e9 solamente questa \u00e8 comune a tutti gli uomini e dunque veramente universale e pacificatrice.\nPerch\u00e9 soltanto la religione cristiana, come da lui intesa, produce la completa libert\u00e0 ed uguaglianza di tutti gli uomini. Perch\u00e9 tutti gli uomini sanno che le leggi sono false ed ingiuste, per\u00f2 ubbidiscono ugualmente, quindi bisogna spingere l'uomo ad uscire da questa incoerenza e liberarsi cercando di pervenire ad un nuovo ordine retto soltanto dalla ragione.\nIl suo pensiero libertario, addirittura sotto alcuni aspetti \u00e8 molto pi\u00f9 radicale di quello tradizionale, dal momento che il rifiuto di obbedire all'autorit\u00e0 investe ogni comando umano.\nDi conseguenza la concezione anarchica tolstoiana poggia sul rifiuto della propriet\u00e0 privata e dello stato.\nLa prima viene respinta perch\u00e9 \u00e8 oppressiva, perch\u00e9 chi \u00e8 proprietario predomina su chi non lo \u00e8, ed inoltre, essa si perpetua con la violenza e con la forza. Lo stato invece va respinto poich\u00e9 significa violenza, e la sua esistenza, che si fonda sul concetto di potere e gerarchia, \u00e8 contraddittoria nei confronti della predicazione pacifica del cristianesimo. Lo stato ostacola la libert\u00e0 dell'individuo, lo inganna, lo sfrutta e soprattutto infierisce su di lui, avvalendosi delle prigioni, delle esecuzioni e del servizio militare coattivo.\nIn Russia, il desiderio di un ritorno al cristianesimo delle origini, antiautoritario e non-violento, port\u00f2 alla nascita di numerose comunit\u00e0 tolstoiane e alla pubblicazione del primo manifesto dell'anarchismo mistico, redatto a Mosca dal poeta anarchico Georges Tchoulkov nel 1906."}
{"id": "1248676", "revid": "757469", "url": "https://it.wikipedia.org/wiki?curid=1248676", "title": "Allhaming", "text": "Allhaming \u00e8 un comune austriaco di 1 148 abitanti nel distretto di Linz-Land, in Alta Austria."}
{"id": "1248678", "revid": "125132583", "url": "https://it.wikipedia.org/wiki?curid=1248678", "title": "Assemblea parlamentare del Consiglio d'Europa", "text": "LAssemblea parlamentare del Consiglio d'Europa (APCE) \u00e8 l'organo parlamentare del Consiglio d'Europa.\n\u00c8 composta da 324 membri, e un ugual numero di membri supplenti, provenienti dai 47 Stati membri del Consiglio d'Europa. Ha sede presso Palazzo d'Europa a Strasburgo."}
{"id": "1248679", "revid": "10041363", "url": "https://it.wikipedia.org/wiki?curid=1248679", "title": "Off Topic", "text": ""}
{"id": "1248680", "revid": "104458", "url": "https://it.wikipedia.org/wiki?curid=1248680", "title": "Pemmo", "text": ""}
{"id": "1248681", "revid": "1613185", "url": "https://it.wikipedia.org/wiki?curid=1248681", "title": "Scanderbeg (opera)", "text": "Scanderbeg (RV 732) \u00e8 un dramma per musica in tre atti di Antonio Vivaldi su libretto di Antonio Salvi.\nRappresentata in occasione dell'apertura del Teatro della Pergola di Firenze, l'opera vide la partecipazione del celebre soprano Francesca Cuzzoni nel ruolo di \"Doneca\"."}
{"id": "1248682", "revid": "104458", "url": "https://it.wikipedia.org/wiki?curid=1248682", "title": "Pemmo del Friuli", "text": ""}
{"id": "1248683", "revid": "2186996", "url": "https://it.wikipedia.org/wiki?curid=1248683", "title": "Elena di Sassonia-Coburgo-Gotha", "text": "Elena fu educata da insegnanti privati scelti da suo padre e dal suo consigliere e amico il Barone Stockmar. Trascorse la sua infanzia insieme ai genitori, viaggiando tra le varie residenze del Regno Unito. L'atmosfera intima della corte reale termin\u00f2 il 14 dicembre 1861 quando suo padre mor\u00ec e sua madre cominci\u00f2 un periodo di lutto stretto. Al principio del decennio del 1860, Elena ebbe un flirt con il bibliotecario tedesco del principe Alberto, Carl Ruland. Sebbene la natura del rapporto \u00e8 in gran parte sconosciuta, le lettere romantiche di Elena a Ruland sopravvissero. Quando la regina Vittoria scopr\u00ec il loro rapporto nel 1863, licenzi\u00f2 Ruland che ritorn\u00f2 nella sua nativa Germania. Tre anni dopo, il 5 luglio 1866, Elena spos\u00f2 il decaduto principe tedesco Cristiano di Schleswig-Holstein. La coppia rimase in Gran Bretagna, su richiesta della Regina, a cui piaceva avere le figlie accanto, cos\u00ec Elena con la sorella pi\u00f9 piccola, la principessa Beatrice, divenne segretario non ufficiale della Sovrana. Dopo la morte della regina Vittoria il 22 gennaio 1901, Elena vide relativamente poco i suoi fratelli ancora in vita.\nElena era il membro pi\u00f9 attivo della famiglia reale, realizzando un ampio programma di impegni che la videro coinvolta a dispetto del fatto che a quel tempo i membri della famiglia reale non apparivano spesso in pubblico. Fu una mecenate attiva degli enti di beneficenza e uno dei membri fondatori della Croce Rossa britannica. Fu presidente e fondatore della Scuola Reale di Ricamo e presidente dell'Associazione Reale Britannica delle Infermiere e in questa veste sostenne tenacemente la creazione dell'albo delle infermiere contro il parere di Florence Nightingale. Fu il primo membro Casa Reale a festeggiare il suo 50\u00ba anniversario di nozze nel 1916, ma suo marito mor\u00ec l'anno successivo. Elena gli sopravvisse per sei anni e mor\u00ec all'et\u00e0 di 77 anni a Schomberg House il 9 giugno 1923.\nInfanzia.\nElena nacque a Buckingham Palace la residenza reale di Londra il 25 maggio 1846. Era la terza figlia e quinta fra i figli del monarca regnante britannico, la regina Vittoria, e suo marito il principe Alberto di Sassonia-Coburgo-Gotha. Alberto rifer\u00ec a suo fratello Ernesto II, duca di Sassonia-Coburgo-Gotha che Elena \"\u00e8 venuta in questo mondo bluastra, ma adesso sta quasi bene\". Aggiunse che la regina \"ha sofferto di pi\u00f9 e a lungo che le altre volte e dovr\u00e0 restare molto tranquilla per riprendersi\". Alberto e Vittoria scelsero i nomi di \"Helena Augusta Victoria\". La forma del nome in tedesco di Elena era \"Helenchen\", in seguito abbreviato in \"Lenchen\" il nome con cui i membri della famiglia reale si sarebbero riferiti a Elena. In quanto figlia del sovrano, Elena fu titolata alla nascita \"Sua Altezza Reale la principessa Elena Augusta Victoria di Sassonia-Coburgo e Gotha, principessa del Regno Unito di Gran Bretagna e d'Irlanda, principessa di Sassonia-Coburgo e Gotha e duchessa in Sassonia.\" Elena fu battezzata il 25 luglio 1846 nella cappella privata di Buckingham Palace. I suoi padrini furono il Granduca Ereditario di Meclemburgo-Strelitz (suo primo cugino di secondo grado); la Duchessa d' Orl\u00e9ans (rappresentata della nonna materna, la duchessa di Kent) e la Duchessa di Cambridge (sua prozia materna).\nElena era una bambina vivace e schietta e reag\u00ec da bambina contro una presa in giro fraterna dando un pugno sul naso ad un bullo. Tra i suoi talenti precoci era incluso il disegno. Lady Augusta Stanley, una dama di compagnia della regina, comment\u00f2 favorevolmente un disegno della trenne Elena. Come le altre sorelle, Elena era capace di suonare il piano a un alto livello in et\u00e0 precoce.\nI suoi interessi annoveravano le scienze e la tecnologia, interessi condivisi con il padre, il principe Alberto, ma anche passeggiate a cavallo e regate in barca, due delle sue occupazioni preferite durante l'infanzia. Elena divenne una figlia mediana in seguito alla nascita della principessa Luisa nel 1848, e le sue capacit\u00e0 furono oscurate dalle sorelle pi\u00f9 artistiche.\nMorte del principe Alberto.\nIl padre di Elena, il principe Alberto, mor\u00ec il 14 dicembre 1861. La regina Vittoria fu sconvolta e ordin\u00f2 all'intera famiglia di trasferirsi da Windsor a Osborne House, la residenza della Sovrana sull'Isola di Wight. Anche il dolore di Elena fu molto profondo e un mese dopo scrisse a un amico: \"\"Ci\u00f2 che abbiamo perso non potr\u00e0 essere rimpiazzato con nulla, e il nostro dolore \u00e8 molto, molto amaro... Adoravo pap\u00e0, gli volevo bene pi\u00f9 di chiunque altro sulla terra, la sua parola era una legge sacra, ed era il mio aiuto ed il mio confidente [...] Quei momenti erano i pi\u00f9 felici della mia vita, e ora \u00e8 tutto, tutto finito\".\"\nLa Regina affid\u00f2 il compito di sua segretaria non ufficiale alla seconda delle sue figlie maggiori, la principessa Alice, ma Alice aveva bisogno lei stessa di un assistente. Anche se Elena era la successiva delle figlie maggiori, Vittoria la consider\u00f2 inattendibile a causa della sua incapacit\u00e0 di non scoppiare a piangere per lungo tempo. Pertanto, Luisa fu scelta per assumere il ruolo al suo posto. Alice spos\u00f2 il principe Luigi d'Assia nel 1862, dopodich\u00e9 Elena assunse il ruolo - descritto come il \"bastone\" della sua anziana madre da un biografo - al fianco della madre. In questo ruolo, svolse compiti di segreteria minori, come scrivere le lettere della regina, aiutandola con la sua corrispondenza politica e assistendola facendole compagnia.\nMatrimonio.\nControversie matrimoniali.\nLa principessa Elena cominci\u00f2 un precoce flirt con l'ex bibliotecario di suo padre, Carl Ruland, in seguito alla sua nomina alla Casa Reale, su raccomandazione del Barone Stockmar nel 1859. Egli era fidato abbastanza per insegnare il tedesco al fratello di Elena, il giovane principe di Galles, e la Regina lo descrisse come \"\"vantaggioso e capace\". Quando la Regina scopr\u00ec che Elena si era interessata romanticamente di un servitore reale, Ruland fu immediatamente licenziato da Corte ed esiliato dal Regno Unito, e non perse mai l'ostilit\u00e0 della Regina.\nIn seguito alla partenza di Ruland nel 1863, la Sovrana si attiv\u00f2 per trovare un marito a Elena. Comunque, dato che era una delle figlie mediane, la prospettiva di una forte alleanza con una famiglia reale europea erano basse. Anche il suo aspetto era un problema: gi\u00e0 dall'et\u00e0 di quindici anni fu descritta dai biografi di corte come impacciata, tozza, sciatta e con il doppio mento. Inoltre, Vittoria insistette che il futuro marito di Elena dovesse essere preparato a vivere accanto alla regina, mantenendo cos\u00ec la figlia al suo fianco. Alla fine la sua scelta cadde sul principe Cristiano di Schleswig-Holstein; tuttavia, il matrimonio era politicamente scomodo e caus\u00f2 una seria rottura all'interno della famiglia. Lo Schleswig e l'Holstein erano due territori contesi tra la Prussia e la Danimarca durante la prima e la Seconda guerra dello Schleswig. In quest'ultima Prussia e Austria sconfissero la Danimarca, ma i ducati furono rivendicati dall'Austria per la famiglia del principe Cristiano. Tuttavia, in seguito alla Guerra austro-prussiana in cui la Prussia invase e occup\u00f2 i ducati, questi divennero prussiani, ma il titolo di Duca di Schleswig-Holstein fu ancora rivendicato dalla famiglia del principe Cristiano. Il matrimonio, pertanto, inorrid\u00ec la principessa di Galles, figlia di re Cristiano IX di Danimarca che afferm\u00f2 sconvolta: \"I Ducati appartengono a pap\u00e0!\". Alessandra trov\u00f2 sostegno nel marito Principe di Galles e nella principessa Alice, che accusarono apertamente la loro madre di sacrificare la felicit\u00e0 di Elena per un vantaggio della Regina. Il Principe di Galles sostenne inoltre che ci\u00f2 avrebbe ridotto la gi\u00e0 bassa popolarit\u00e0 di sua sorella, la principessa ereditaria di Prussia, presso la corte di Berlino. Tra gli altri oppositori vi erano il principe Alfredo e il principe Giorgio, duca di Cambridge, ma la regina era ardentemente sostenuta dalla figlia maggiore Vittoria, che era stata per molti anni un'amica personale della famiglia di Cristiano.\nMalgrado le controversie politiche e la differenza di et\u00e0 - lui era pi\u00f9 grande di quindici anni - Elena fu molto felice con Cristiano e fu determinata a sposarlo. In quanto figlio pi\u00f9 giovane di un duca regnante, l'assenza di impegni all'estero gli permise di restare permanentemente in Gran Bretagna - la principale preoccupazione della Regina - e dichiar\u00f2 che il matrimonio poteva procedere. Elena e Cristiano erano in realt\u00e0 terzi cugini discendenti entrambi da Federico di Hannover, principe di Galles. I rapporti tra Elena e Alessandra rimasero tesi, e Alessandra non era pronta per accettare Cristiano (che era anche suo terzo cugino, discendente da re Federico V di Danimarca) come suo fratello o cugino. La Regina non perdon\u00f2 mai ad Alessandra le accuse di possessivit\u00e0 e scrisse nei suoi diari: \"Bertie \u00e8 molto affettuoso e gentile ma Alix\" (nomignolo di Alessandra) \"non \u00e8 affatto quello che dovrebbe essere. Sar\u00e0 lunga, se mai, prima che riacquisti la mia fiducia\"\".\nFidanzamento e matrimonio.\nIl fidanzamento fu annunciato il 5 dicembre 1865 e nonostante l'iniziale rifiuto dei principi di Galles e della principessa Alice di partecipare, alla fine vennero tutti e il matrimonio fu un felice avvenimento. La Regina permise che la cerimonia avesse luogo al Castello di Windsor anche se nella cappella privata piuttosto che nella pi\u00f9 grande cappella di S. Giorgio e allegger\u00ec il suo abito nero da lutto con una cuffietta bianca da lutto che drappeggiava sulla schiena. Gli ospiti principali si sistemarono nella cappella al suono della Marcia Trionfale di Beethoven creando uno spettacolo unico, segnata dalla sparizione del principe George, Duca di Cambridge, che ebbe un improvviso attacco di gotta. Cristiano si sistem\u00f2 nella cappella con i suoi due sostenitori, il principe Edoardo di Sassonia-Weimar e il principe Federico di Schleswig-Holstein, ed Elena fu accompagnata lungo la navata dal principe di Galles e da otto damigelle. Cristiano sembrava pi\u00f9 vecchio di quanto era, e un ospite comment\u00f2 che sembrava che Elena stesse sposando un vecchio zio. In effetti, quando fu convocato per la prima volta in Gran Bretagna, si presumeva che la Regina lo stesse valutando come un nuovo marito per s\u00e9 piuttosto che come un candidato per una delle sue figlie. La coppia trascorse la prima notte della loro vita coniugale a Osborne House, prima di partire per la luna di miele a Parigi, Interlaken e Genova.\nVita matrimoniale.\nElena e Cristiano erano devoti l'un l'altro e condussero una vita tranquilla paragonata a quella delle sorelle di Elena. In seguito al loro matrimonio, si stabilirono a Cumberland Lodge nel Windsor Great Park, la residenza tradizionale del Ranger del Windsor Great Park, la posizione d'onore conferita a Cristiano dalla Regina. Durante il soggiorno a Londra, vissero nella Suite belga a Buckingham Palace.\nLa coppia ebbe sei figli:\nLa principessa Luisa, sorella di Elena, commission\u00f2 allo scultore francese Jules Dalou di scolpire un monumento ai bambini morti di Elena.\nIncarichi reali.\nInfermiera.\nElena aveva un interesse nelle scienze infermieristiche e divenne presidente della \"British Nurses' Association\" (RBNA) al momento della sua fondazione nel 1887. Nel 1891 l'associazione ricevette il prefisso \"Royal\" e l'anno successivo ricevette la Royal Charter. Divenne una forte sostenitrice nelle iscrizioni delle infermiere, un problema a cui si opposero sia Florence Nightingale che i personaggi pubblici.\nDopo la morte della regina Vittoria, nel 1901, la nuova regina, Alessandra, insistette per sostituirsi a Elena come presidente del Servizio Infermieristico dell'Esercito. Ci\u00f2 diede luogo ad un'ulteriore rottura tra le donne reali. Tuttavia, in conformit\u00e0 con il rango, Elena accett\u00f2 di dimettersi a favore della regina Alessandra e mantenne la presidenza della \"Army Nursing Reserve\".\nIl RBNA gradualmente and\u00f2 in declino a seguito della \"Nurses Registration Act 1919\"; dopo sei tentativi falliti tra il 1904 e il 1918, il parlamento britannico approv\u00f2 la legge che consent\u00ec la registrazione formale delle infermiere. Il risultato fu la creazione del Royal College of Nursing (RCN). Elena rimase attiva in altre organizzazioni di cura, e fu anche presidente della Isle of Wight, Windsor e Great Western Railway. In questa posizione, firm\u00f2 e present\u00f2 personalmente molte migliaia di certificati di idoneit\u00e0 in infermieristica.\nLavori di cucito.\nElena era anche attiva nella promozione di ricamo e divenne il primo presidente della nuova \"School of Art Needlework\" nel 1872; nel 1876, acquist\u00f2 il prefisso \"Royal\", diventando la \"Royal School of Needlework\". Nel discorso di Elena, furono decantati gli obiettivi della scuola che erano: \"In primo luogo, far rivivere una bellissima arte che era stata pressoch\u00e9 perduta, e in secondo luogo, attraverso la sua rinascita, di fornire occupazione alle gentildonne prive di mezzi di sostentamento adeguati\" .\nElena era desiderosa di aiutare i bambini e i disoccupati e cominci\u00f2 ad organizzare cene gratuite per il loro beneficio alla Windsor Guildhall. Prese parte a due di queste cene, una nel febbraio e una nel marzo 1886, oltre pasti vennero serviti ai bambini e a uomini disoccupati durante il duro inverno di quell'anno. Attraverso le sue attivit\u00e0 di beneficenza, acquis\u00ec grande popolarit\u00e0.\nScrittrice.\nUn altro interesse di Elena era la scrittura, in particolare le traduzioni. Nel 1867, quando venne pubblicata la prima biografia di suo padre, il principe Consorte, l'autore Sir Charles Grey, not\u00f2 che le lettere del principe erano state tradotte dal tedesco all'inglese da Elena. Seguirono altre traduzioni e nel 1887 pubblic\u00f2 una traduzione di \"Le Memorie di Guglielmina, Margravia di Bayreuth\". La sua ultima traduzione fu nel 1882, su un libretto tedesco intitolato \"First Aid to the Injured\", che venne pubblicato pi\u00f9 volte nel 1906.\nAffare Bergstr\u00e4sser.\nUn problema di copyright sorse dopo la pubblicazione delle lettere scritte dalla sorella di Elena, la principessa Alice. In Germania, un'edizione delle lettere di Alice fu pubblicata nel 1883 da un sacerdote di Darmstadt, il dottor Carl Sell, che scelse una selezione delle sue lettere messe a sua disposizione dalla regina Vittoria. Quando accadde, Elena chiese il permesso di pubblicare il testo dal tedesco in inglese, e le venne concesso, ma senza il permesso della casa editrice del dottor Bergstr\u00e4sser. Nel dicembre 1883 Elena scrisse a Sir Theodore Martin, un biografo reale, informandolo che Bergstr\u00e4sser pretendeva i diritti d'autore sulle lettere di Alice, e su questa base chiedeva un ritardo nella pubblicazione dell'edizione inglese. Martin ag\u00ec da intermediario tra Elena e Bergstr\u00e4sser, che sosteneva di aver ricevuto molte offerte dagli editori inglesi, e che il prescelto si aspetta un alto onorario.\nBergstr\u00e4sser cess\u00f2 la sua richiesta di un ritardo nella pubblicazione e modific\u00f2 le sue pretese del diritto d'autore in cambio di una somma forfettaria di denaro. Tuttavia, la Regina ed Elena rifiutarono, sostenendo che il diritto d'autore in realt\u00e0 apparteneva alla Sovrana. Alla fine Bergstr\u00e4sser arriv\u00f2 in Gran Bretagna nel gennaio 1884, disposto ad accettare per le prime copie e un ulteriore 40 sterline per ciascuno successive migliaia di copie vendute.\nUltimi anni.\nPeriodo edoardiano.\nIl figlio prediletto di Elena, il principe Cristiano Vittorio, mor\u00ec nel 1900, seguito a breve da sua madre, la regina Vittoria, a Osborne House il 22 gennaio 1901. Il nuovo sovrano, re Edoardo VII, non aveva stretti legami con le sue sorelle superstiti, con l'eccezione della principessa Luisa. Il nipote di Elena, il principe Alessandro Mountbatten (poi marchese di Carisbrooke) scrisse che la regina Alessandra era molto infastidita dalla presenza delle cognate e che non le avrebbe invitate alle celebrazioni natalizie di Sandringham.\nElena, dal canto suo, non ebbe rapporti particolarmente stretti con fratelli e sorelle, continuando piuttosto il suo ruolo di sostegno alla monarchia impegnata in molti enti di beneficenza che lei rappresentava. Insieme al marito condusse una vita tranquilla, anche, se nonostante la vecchiaia, rappresent\u00f2 il fratello nelle occasioni ufficiali, tra cui nel 1906 alle nozze d'argento del nipote, il Kaiser Guglielmo II.\nMorte.\nEdoardo VII mor\u00ec nel 1910 e la prima guerra mondiale scoppi\u00f2 quattro anni dopo la sua morte. Elena dedic\u00f2 il suo tempo alla cura di sua figlia e a scrivere le sue memorie. Decise che le lettere dovevano essere inoltrate alla principessa ereditaria Margherita di Svezia, siccome la Svezia era neutrale durante la guerra. Fu durante il conflitto che Elena e Cristiano celebrarono le loro nozze d'oro, e nonostante il fatto che la Gran Bretagna e la Germania fossero in guerra, il Kaiser tedesco Guglielmo II invi\u00f2 un telegramma di congratulazioni ai suoi zii per il tramite della principessa Margherita di Svezia.\nIl 17 luglio 1917, in risposta all'ondata di sentimento antitedesco che accompagnava la guerra, re Giorgio V con un proclama reale cambi\u00f2 il nome della famiglia da Sassonia-Coburgo e Gotha in Windsor. Inoltre furono aboliti tutti i titoli nobiliari tedeschi ancora in uso e nel diritto della Casa Reale. A seguito di ci\u00f2, Cristiano, Elena e le loro figlie divennero semplicemente noti come le \"LL.AA.RR. il principe e la principessa Cristiano\", senza alcuna designazione territoriale. Il figlio superstite di Elena, Alberto, combatt\u00e9 a fianco dei prussiani, anche se dichiar\u00f2 che non avrebbe combattuto contro il paese della madre . Nello stesso anno, il 28 ottobre, il principe Cristiano mor\u00ec a Schomberg House.\nElena mor\u00ec a Schomberg House il 9 giugno 1923. Al suo funerale attese re Giorgio V. Fu inizialmente sepolta nella Royal Vault a St. George il 15 giugno 1923, ma poi il suo corpo fu traslato Royal Burial Ground, a Frogmore, a pochi chilometri da Windsor, dopo la sua consacrazione, il 23 ottobre 1928.\nEredit\u00e0.\nElena era una sostenitrice attiva e scrisse lettere ai giornali e riviste che promuovevano gli interessi dell'iscrizione delle infermiere. Il suo status regale contribu\u00ec a promuovere le organizzazioni di cui si occupava come la Royal British Nurses' Association, che sopravvive ancora oggi con la baronessa Cox come presidente.\nIn apparenza, Elena venne descritta da John Van der Kiste come grassa e sciatta, e nel temperamento, come placida e con uno spirito autoritario. Tuttavia, la figlia di Elena, la principessa Maria Luisa, l'ha descritta come:\nLa musica era una delle sue passioni; in giovent\u00f9 suon\u00f2 il pianoforte con Charles Hall\u00e9, Jenny Lind e Clara Butt. La sua determinazione a svolgere una vasta gamma di funzioni pubbliche le fece guadagnare una grande popolarit\u00e0."}
{"id": "1248686", "revid": "782150", "url": "https://it.wikipedia.org/wiki?curid=1248686", "title": "Occupazione italiana dell'Albania (1939-1943)", "text": "L'occupazione italiana del Regno di Albania ebbe luogo tra il 1939 e il 1943, quando la corona del Regno Albanese fu assunta da Vittorio Emanuele III d'Italia, a seguito della guerra promossa dal regime fascista e dell'instaurazione del Protettorato Italiano del Regno d'Albania. Durante la seconda guerra mondiale, a seguito delle annessioni del 1941, era conosciuta anche con il nome di Grande Albania.\nStoria.\nGli anni venti e trenta.\nIl regno di Albania era gi\u00e0 stato occupato temporaneamente dall'Italia come protettorato durante le fasi finali della prima guerra mondiale; tuttavia, con il Trattato di Tirana (20 luglio 1920) e il successivo trattato di amicizia con gli albanesi (2 agosto 1920), l'Italia riconobbe l'indipendenza e la piena sovranit\u00e0 dello Stato albanese e le truppe italiane lasciarono il Paese. Inoltre il trattato sanc\u00ec il ritiro italiano da Valona, con il mantenimento dell'isolotto di Saseno, a garanzia del controllo militare italiano sul canale di Otranto.\nIl testo del patto diceva: \"L'Italia si impegna a riconoscere e difendere l'autonomia dell'Albania e si dispone senz'altro, conservando soltanto Saseno, ad abbandonare Valona\".\nCon la presa del potere da parte di Mussolini, la politica estera italiana percorse nuovamente una linea aggressiva nei confronti dello Stato albanese e dell'intera penisola balcanica. L'elezione nel 1925 di Ahmed Zog come presidente della Repubblica pose le basi per la penetrazione italiana nella regione, in funzione anti-jugoslava; gi\u00e0 nello stesso 1925 vennero stipulati accordi tra i due paesi grazie al lavoro sotterraneo del gerarca Alessandro Lessona, pur in dissenso con il Segretario Generale del Ministero degli Esteri Salvatore Contarini, che continuava a sposare una politica di amicizia con il Regno dei Serbi, dei Croati e degli Sloveni.\nCon la ratifica di questi accordi Zog assecond\u00f2 tutte le richieste italiane:\nSuccessivamente il governo albanese promulg\u00f2 la \"Legge del riordinamento monetario dell'Albania\", ponendo le basi per la nascita, il 12 settembre 1925, della \"Banca Nazionale d'Albania\" (avente l'esclusivit\u00e0 dell'emissione della carta moneta) e di l\u00ec a poco della Societ\u00e0 per lo Sviluppo Economico dell'Albania (SVEA), che operando un investimento di 50 milioni di franchi oro, sanc\u00ec il totale controllo italiano del settore economico-finanziario nel paese. Il 26 giugno 1926, inoltre, venne siglato l'accordo con il quale l'Azienda Italiana Petroli Albanesi (AIPA) assunse, in concessione esclusiva, la gestione delle risorse petrolifere della regione del Devoli.\nNel 1928 il presidente Zog si proclama monarca, ma tale atto non fu riconosciuto dalla comunit\u00e0 internazionale, ad eccezione dell'Italia, e questo port\u00f2 a un'intensificazione della collaborazione con l'Italia fascista. Il 30 agosto 1933 in Albania l'insegnamento della lingua italiana fu reso obbligatorio come seconda lingua in tutte le scuole del regno. Nel marzo 1939 Benito Mussolini propose a Re Zog un nuovo trattato.\nIl trattato venne articolato in 8 punti concernenti: l'alleanza militare tra i due paesi (art.1); l'integrit\u00e0 territoriale dell'Albania riconosciuta dall'Italia (art.2); la possibilit\u00e0 per l'Italia di intervenire con mezzi propri in caso di pericolo per l'ordine pubblico interno o per un'aggressione esterna al territorio albanese (art.3); una serie di accordi nel campo dello sfruttamento delle risorse e delle infrastrutture albanesi da parte italiana (artt. 4-5-6-7); e infine l'articolo 8, base per l'espansionismo demografico italiano in Albania, nel quale si legge:\nL'articolo 8 del trattato rappresent\u00f2 il punto di rottura tra le due parti tanto che Zog, nonostante i suoi stretti legami con l'Italia, non pot\u00e9 accettare questa condizione:\nIl rifiuto di Zog ebbe come conseguenza l'attacco militare al paese balcanico e la successiva occupazione italiana. L'attacco avvenne una settimana dopo la conclusione della guerra di Spagna (1\u00ba aprile 1939).\nL'occupazione militare italiana.\nL'occupazione militare dell'Albania da parte del Regno d'Italia avvenne il 7 aprile 1939. La prima ondata (1\u00ba Scaglione) del Corpo di Spedizione Oltre-Mare Tirana (OMT) invest\u00ec il territorio albanese suddivisa in quattro colonne, le quali sbarcarono a San Giovanni di Medua, Santi Quaranta, Valona e Durazzo, non incontrando particolari resistenze dell'esercito albanese:\nLa resistenza armata albanese, organizzata ad esempio a Durazzo da Mujo Ulqinaku, si rivel\u00f2 insufficiente contro le forze armate italiane. Il Re e il governo fuggirono in Grecia e furono obbligati all'esilio e l'Albania cess\u00f2 \"de facto\" di esistere come Stato indipendente.\nIn totale gli italiani che sbarcarono in Albania e occuparono il Paese furono circa 22.000.\nGli italiani instaurarono un governo albanese fantoccio con una nuova Costituzione, approvata il 12 aprile a Tirana, che trasform\u00f2 l'Albania in \"Protettorato Italiano del Regno d'Albania\". Il 16 aprile il trono albanese fu assunto dal Re d'Italia Vittorio Emanuele III.\nPer governare l'Albania venne istituita la figura di un \"luogotenente generale albanese\", nominato formalmente da Vittorio Emanuele III e posto sotto la diretta dipendenza del Ministero degli Esteri italiano tramite il \"sottosegretario di Stato per gli Affari albanesi\".\nGli affari esteri albanesi, come anche le risorse naturali, caddero sotto il diretto controllo dell'Italia. I fascisti permisero ai cittadini italiani di insediarsi in Albania con l'obiettivo di insediare una comunit\u00e0 italiana. Nel corso di tutta l'occupazione giunsero circa 11.000 coloni italiani (per lo pi\u00f9 provenienti dal Veneto e dall'Italia meridionale) che si concentrarono principalmente nelle zone di Durazzo, Valona, Scutari, Porto Palermo, Elbasan e Santi Quaranta. A questi coloni si aggiunsero i 22.000 lavoratori italiani mandati temporaneamente in Albania nell'aprile 1940 per modernizzare il paese, costruendo strade, ferrovie e infrastrutture. L'Albania serv\u00ec anche a Mussolini nel 1940 come base di partenza per la conquista della Grecia.\nL'esercito albanese fu scettico sulla guerra italo-greca, per cui parte dei battaglioni albanesi schierati a fianco degli italiani abbandonarono il fronte su ordine di un loro comandante, il colonnello Pervizi.\nQuesto port\u00f2 a una disastrosa ritirata delle forze italiane che permise ai greci d'occupare la citt\u00e0 di Coriza. Le truppe albanesi furono tolte dal fronte e isolate nelle montagne dell'Albania settentrionale. Il colonnello Pervizi, con il suo staff di ufficiali, fu isolato a Puka.\nLe annessioni durante la guerra.\nNel 1941, durante la seconda guerra mondiale, in base al \"Nuovo Ordine\" europeo voluto da Hitler, l'Albania acquis\u00ec il territorio pi\u00f9 occidentale della Banovina del Vardar (la Metochia nel Kosovo e il \"Dibrano\", nelle attuali regioni macedoni del Polog e Sudoccidentale), mentre, a spese del Montenegro, estese le sue frontiere anche a nord (Ro\u017eaje, Plav e Dulcigno).\nNel Kosovo, l'istruzione in lingua albanese, non ammessa nel periodo del governo jugoslavo, divenne ufficiale e fu resa possibile grazie alle iniziative del Ministro dell'Educazione nel governo fantoccio di Mustafa Kruja. L'istruzione in lingua albanese nel Kosovo, peraltro, \u00e8 proseguita durante la Federazione Jugoslava sino ai nostri giorni, quando si \u00e8 realizzata l'indipendenza del Kosovo.\nTuttavia, tutte le modifiche territoriali operate dalle potenze dell'Asse nel 1941, sul territorio degli ex-regni di Jugoslavia e di Albania, furono considerate nulle al momento della stipulazione dei Trattati di Parigi (1947), che furono sottoscritti dalla Repubblica Socialista Federale di Jugoslavia e dalla Repubblica Popolare di Albania, in qualit\u00e0 di Stati successori dei due regni, ammettendo implicitamente la sopravvivenza di questi ultimi, sotto il profilo del diritto internazionale, anche durante il periodo dell'occupazione italo-tedesca.\nNelle nuove provincie albanesi del Kosovo e del Dibrano vivevano minoranze serbe, montenegrine e bulgare, che furono fatte oggetto di una politica d'albanizzazione forzata, alla quale le autorit\u00e0 italiane non si opposero. In tali territori l'opera di snazionalizzazione e di pulizia etnica furono la prassi: nomi e toponimi macedoni, greci, serbi e montenegrini furono albanizzati; furono \"incoraggiati\" i trasferimenti di popolazioni bulgare e greche dalle zone d'occupazione albanese verso quelle occupate dai bulgari e verso la Grecia.\nSubito dopo la spartizione della Jugoslavia, sia il Regno di Bulgaria sia l'Albania si disputarono la Macedonia. Con la prima si schierarono i tedeschi, preoccupati di non suscitare attriti con i bulgari a causa dell'occupazione germanica di Salonicco, mentre Roma sostenne le rivendicazioni albanesi. I tedeschi concessero alle truppe bulgare di spingersi sino a Ocrida, dove le truppe italo-albanesi erano entrate per prime. A quel punto, l'ambasciatore italiano a Sofia, Massimo Magistrati, incontr\u00f2 il suo omologo tedesco, affermando che Ocrida e Struga dovevano andare all'Albania. Wolfram von Richtofen gli rispose chiaramente che Berlino preferiva risolvere la questione a favore di Sofia (Ocrida era patria del veneratissimo San Clemente). La disputa fu cos\u00ec risolta: Tetovo, Gostivar, Ki\u010devo e Struga, nonch\u00e9 la parte meridionale del lago di Ocrida e la zona del lago di Prespa (in tutto circa 230.000 abitanti) costituirono la provincia albanese del Dibrano, mentre la citt\u00e0 di Ocrida e il resto della Macedonia jugoslava andarono ai bulgari.\nL'irredentismo albanese rivendicava per\u00f2 anche la Ciamuria, regione greca abitata da un'importante comunit\u00e0 albanese. L'Italia sostenne le rivendicazioni albanesi e se ne serv\u00ec per dare inizio alla campagna di provocazione della Grecia finalizzata alla giustificazione dell'azione militare italiana in terra ellenica. Dopo la totale occupazione della Grecia ad opera delle potenze dell'Asse (\"Operazione Marita\"), l'Italia cominci\u00f2 a spianare la strada per un'imminente annessione alla \"Grande Albania\" dell'Epiro: facendo leva sul fenomeno dell'irredentismo albanese, gli italiani scatenarono una violenta persecuzione contro i civili greci e contro la comunit\u00e0 ebraica residente in Epiro. Le milizie albanesi guidate dagli ufficiali italiani distrussero, saccheggiarono e incendiarono interi villaggi eseguendo vere e proprie stragi di civili:\nLa resistenza albanese all'occupazione italiana.\nL'Italia inizi\u00f2 una dura politica di persecuzione e repressione delle popolazioni slave presenti in Kosovo e Macedonia, puntando sull'esasperazione del conflitto interetnico, che port\u00f2 all'eliminazione fisica o alla deportazione di intere comunit\u00e0 contadine, montenegrine e serbe, contro le quali furono particolarmente attivi gli albanesi, gi\u00e0 aderenti a movimenti irredentisti e separatisti interni, o antimonarchici, quale ad esempio \"Besa Shqiptare\" attivo sin dai tardi anni '20 nella resistenza di Scutari.\nLe mire imperiali della politica fascista verso la Grecia coinvolsero non solo la popolazione civile ellenica, aggredita dal Regio Esercito, ma anche quella albanese che durante l'arretramento delle truppe italiane, obbligato dalla controffensiva greca, sub\u00ec gravi conseguenze. Per consentire lo svolgimento delle operazioni militari vennero infatti sgomberate completamente intere zone abitate da civili albanesi e furono razziate, per necessit\u00e0 belliche, tutte le risorse disponibili del posto lasciando alla fame migliaia di profughi albanesi cacciati dalle proprie terre e abitazioni:\nI primi nuclei di resistenza albanese all'occupante italiano scontarono, in special modo all'inizio, non poche difficolt\u00e0 organizzative, in quanto poco e male armati (si pensi allo scarso armamento dell'Esercito regolare albanese per prefigurare i pochi mezzi a disposizione delle bande partigiane), ma poterono contare su un ampio appoggio della popolazione civile. Questo aspetto, affatto secondario, spinse gli italiani, che non volevano n\u00e9 potevano permettersi l'apertura di un fronte interno in Albania durante le operazioni belliche generali dal 1940 in poi, a repressioni selvagge della popolazione fiancheggiatrice con il movimento partigiano.Le misure punitive adottate contro i civili, come deterrente alla ribellione e mezzo di mantenimento dell'ordine interno, vennero razionalmente progettate fin dall'inizio della campagna albanese, in particolare il mezzo della rappresaglia feroce e indiscriminata fu lo strumento con il quale l'esercito e le forze di occupazione italiane pensarono di recidere alla base e con effetto immediato un possibile spirito di rivolta delle popolazioni locali.\nLe difficolt\u00e0 militari incontrate dall'Italia nella campagna di Grecia crearono come riflesso una situazione politico-sociale difficilmente controllabile sul territorio albanese. Le milizie collaborazioniste albanesi si smembrarono facendo mancare agli italiani un supporto consistente per la gestione dell'ordine pubblico e la repressione anti-partigiana:\nIl 12 maggio 1941 a seguito del fallito attentato contro il Re Vittorio Emanuele III a Tirana e la fucilazione del giovane operaio albanese Vasil Laci, autore dell'azione, scoppi\u00f2 una dura rivolta della popolazione contro l'occupante italiano, che in risposta esegu\u00ec con l'esercito, le milizie fasciste e il governo collaborazionista albanese numerose e pubbliche rappresaglie a scopo di monito verso la popolazione civile:\nNel 1942 il Regio Esercito diede vita a una vasta campagna di operazioni militari di rastrellamento e normalizzazione del territorio che si distese per 27 regioni dell'Albania con lo scopo di distruggere i gruppi partigiani organizzati, Cete, che operavano nella zona.\nIn importanti centri come Valona la resistenza partigiana divenne fenomeno di massa obbligando l'amministrazione italiana all'impiego di centinaia di militari per operazioni di ordine pubblico. Citt\u00e0 come Fieri, Berat e Argirocastro, divenuti centri attivi di lotta partigiana, subirono da parte dei miliziani filo-fascisti albanesi rappresaglie e rastrellamenti particolarmente cruenti tanto che nella zona di Skrapari i villaggi investiti dalle operazioni di polizia vennero completamente rasi al suolo e dati alle fiamme, dopo la razzia dei beni civili.\nIn citt\u00e0, nelle quali l'opposizione anti-italiana assunse forme consistenti e attive, le forze fasciste operarono sistematicamente arresti, interrogatori, torture e impiccagioni pubbliche degli oppositori. Cos\u00ec a Valona divenne particolarmente conosciuto il Maresciallo del SIM (Servizio Informazioni Militare) Logotito, il quale presenziava spesso agli interrogatori-tortura dei prigionieri politici nelle caserme, mentre a Tirana la caserma-prigione di via Regina Elena (oggi Rruga Barrigades) divenne particolarmente nota non solo a causa dei violenti interrogatori a cui venivano sottoposti i prigionieri ma anche per i casi di tortura e di morti verificatesi al suo interno.\nLa guerra di liberazione assunse con il passare dei mesi e con il rafforzamento organizzativo delle brigate partigiane, guidate dal comunista Enver Hoxha, una dimensione sempre pi\u00f9 ampia, ma anche l'azione delle truppe italiane and\u00f2 progressivamente radicalizzandosi rispetto alle misure repressive in danno delle popolazioni civili e del fronte partigiano\nIl 14 luglio 1943 venne realizzata, dal Regio Esercito, un'imponente operazione militare antipartigiana nei villaggi intorno a Mallakasha e al termine di quattro giorni di combattimento, in cui vennero usati artiglieria pesante e aviazione, tutti gli 80 villaggi della zona vennero rasi al suolo causando la morte di centinaia di civili.L'eccidio di Mallakasha al termine della guerra verr\u00e0 simbolicamente ricordato dalle autorit\u00e0 albanesi come la \"Marzabotto albanese\" con la volont\u00e0 di porre in relazione i brutali metodi dell'occupazione tedesca e quelli italiani riguardo al controllo territoriale.\nIl ritiro degli italiani e la guerra civile.\nGli italiani erano sostenuti in Albania dal Partito Fascista Albanese. Dopo l'8 settembre 1943 circa 120\u00a0000 tra militari italiani, familiari e funzionari rimasero bloccati nel paese. Pervizi prese in consegna il comando italiano dal generale Dalmazzo, l'8 settembre 1943, alla capitolazione dell'Italia, con la condizione di dare ordine alle guarnigioni italiane di cessare ogni resistenza ed arrendersi agli albanesi.\nBande partigiane albanesi in quei giorni fucilarono centinaia di militari italiani, tra cui i carabinieri della Colonna Gamucci, guidata dal ten. colonnello Giulio Gamucci. Migliaia di italiani in quei mesi morirono di fame e di stenti. Vi fu anche chi form\u00f2 delle formazioni partigiane autonome per combattere i tedeschi, come i battaglioni \"Firenze\" e \"Gramsci\".\nVi fu successivamente l'Occupazione tedesca del Regno d'Albania. Le Waffen SS costituirono con volontari albanesi la divisione 21. Waffen-Gebirgs-Division der SS \"Skanderbeg\" che oper\u00f2 contro i partigiani albanesi nel 1944. Dopo il ritiro delle truppe del Terzo Reich, l'Albania precipit\u00f2 nella guerra civile: alcuni membri del partito fascista albanese e di quello nazista, combatterono contro comunisti e nazionalisti, sia in Albania che in Kosovo, e l'ultimo di questi gruppi ha cessato la lotta solo nel 1951.\nSotto la guida di Enver Hoxha, il Partito Comunista Albanese prese il potere il 29 novembre 1944, sconfiggendo le componenti nazionaliste guidate da Balli Komb\u00ebtar. Verso la fine del 1945, Hoxha fece tenere le elezioni, che proclamarono vincitori, con un'assoluta maggioranza, il gruppo del Fronte Democratico, che comprendeva i comunisti e rivoluzionari. Il nuovo governo prese il potere nei primi mesi del 1946, avendo come primo capo dello Stato il comunista Enver Hoxha.\nLe clausole del Trattato di Pace del 1947 e il rimpatrio degli italiani dopo 40 anni.\nLe statistiche dei danni arrecati all'Albania dall'occupante italiano parlano di 28.000 morti, 12.600 feriti, 43.000 deportati ed internati nei campi di concentramento, 61.000 abitazioni incendiate, 850 villaggi distrutti, 100.000 bestie razziate, centinaia di migliaia di alberi da frutto distrutti. I militari italiani inclusi nelle liste della Commissione delle Nazioni Unite per crimini di guerra e in quelle del governo dell'Albania, al 10 febbraio 1948 risultarono 145, dei quali 3 inclusi nella lista della commissione e 142 aggiunti con nota verbale dal governo albanese che ne fece richiesta di estradizione all'Italia. Nessuno degli accusati venne estradato e tanto meno processato.\nLa conclusione formale della guerra d'aggressione fu sancita con la sottoscrizione da parte della Repubblica Italiana, degli artt. 27-32 del Trattato di Parigi del 10 febbraio 1947.\nIn tale atto, l'Italia riconobbe la sovranit\u00e0 e l'indipendenza dello Stato di Albania, rinunciando anche all'isola di Saseno che le era stata ceduta con il Trattato di Tirana del 1920. L'Italia riconobbe altres\u00ec che tutte le convenzioni ed intese intervenute tra l'Italia e le autorit\u00e0 insediate dall'Italia in Albania tra il 7 aprile 1939 ed il 3 settembre 1943 fossero nulle e non avvenute, rinunciando egualmente a rivendicare ogni speciale interesse o influenza in Albania, acquisita in virt\u00f9 di trattati od accordi conclusi prima di dette date.\nIl trattato disponeva la perdita automatica della cittadinanza per tutti i cittadini italiani che, al 10 giugno 1940, erano domiciliati in territorio ceduto dall'Italia ad un altro Stato e per i loro figli nati dopo quella data, fatta salva la facolt\u00e0 di optare per la cittadinanza italiana entro il termine di un anno dall'entrata in vigore del trattato stesso. Si dava inoltre facolt\u00e0 allo Stato al quale il territorio era ceduto di esigere il trasferimento in Italia dei cittadini che avessero esercitato l'opzione suddetta entro un ulteriore anno.\nLo Stato al quale i territori erano stati ceduti, tuttavia, avrebbe dovuto assicurare il godimento dei diritti dell'uomo e delle libert\u00e0 fondamentali, ivi comprese la libert\u00e0 di espressione, di stampa e di diffusione, di culto, di opinione politica e di pubblica riunione a tutti i residenti nel territorio stesso. Non fu questo il caso dell'Albania, che la Conferenza di Jalta pose sotto l'influenza sovietica, nella quale, dopo la fine della guerra, Hoxha stava instaurando un terribile regime dittatoriale di stampo comunista.\nAi cittadini italiani presenti in Albania nel 1945 fu, infatti, preclusa la possibilit\u00e0 di rientrare in patria, nell'indifferenza generale dei governi italiani che si succedettero. Molti furono imprigionati dal nuovo regime. La soluzione dell'intricata questione internazionale avvenne solo dopo oltre 40 anni, alla caduta del regime comunista.\nGoverni.\nDurante il Regno di Vittorio Emanuele III (dal 16 aprile 1939 al 27 novembre 1943) si alternano ben 6 Governi, con 5 Primi Ministri:\nDivisione amministrativa.\nDurante l'occupazione italiana l'Albania era divisa in 13 province:\nL'isola di Saseno, presso Valona, venne inserita nel 1920 nel comune italiano di Lagosta e con questo fece parte, dal 1923 al 1941, della provincia di Zara (Venezia Giulia), poi nel 1941 venne inglobata nella nuova provincia di Cattaro (Governatorato di Dalmazia), di cui fece parte fino al 1943.\nForze armate.\nIl Protettorato d'Albania non aveva proprie forze armate, ma all'interno delle Forze armate del Regno d'Italia vennero costituiti reparti formati da personale albanese: i Cacciatori d'Albania e la Guardia reale albanese nel Regio esercito, la Milizia fascista albanese nelle camicie nere."}
{"id": "1248691", "revid": "110157", "url": "https://it.wikipedia.org/wiki?curid=1248691", "title": "Ansfelden", "text": "Ansfelden \u00e8 un comune austriaco di 16 035 abitanti nel distretto di Linz-Land, in Alta Austria; ha lo status di citt\u00e0 (\"Stadt\"). \n\u00c8 noto soprattutto come luogo di nascita del compositore Anton Bruckner."}
{"id": "1248692", "revid": "110157", "url": "https://it.wikipedia.org/wiki?curid=1248692", "title": "Asten (Austria)", "text": "Asten \u00e8 un comune austriaco di 6 369 abitanti nel distretto di Linz-Land, in Alta Austria; ha lo status di comune mercato (\"Marktgemeinde\")."}
{"id": "1248693", "revid": "196390", "url": "https://it.wikipedia.org/wiki?curid=1248693", "title": "UNOMobile", "text": ""}
{"id": "1248694", "revid": "757469", "url": "https://it.wikipedia.org/wiki?curid=1248694", "title": "Eggendorf im Traunkreis", "text": "Eggendorf im Traunkreis \u00e8 un comune austriaco di 899 abitanti nel distretto di Linz-Land, in Alta Austria."}
{"id": "1248695", "revid": "13833", "url": "https://it.wikipedia.org/wiki?curid=1248695", "title": "Misratah", "text": ""}
{"id": "1248696", "revid": "330019", "url": "https://it.wikipedia.org/wiki?curid=1248696", "title": "Enns", "text": "Enns \u00e8 un comune austriaco di 11 738 abitanti nel distretto di Linz-Land, in Alta Austria; ha lo status di citt\u00e0 (\"Stadt\").\nGeografia fisica.\nLa citt\u00e0 \u00e8 situata sulla confluenza del fiume Enns e del Danubio.\nStoria.\nEnns \u00e8 la citt\u00e0 pi\u00f9 antica d'Austria, i primi insediamenti risalgono al 4 500 a.C. I Romani la ribattezzarono \"Lauriaco\" e vi costruirono una fortezza legionaria sotto l'imperatore Commodo al termine delle guerre marcomanniche (dove insediarono la legio II Italica). La nuova citt\u00e0 divenne capitale della provincia del Norico, quindi suo centro amministrativo a partire dall'imperatore Caracalla.\nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Ruperto di Salisburgo (l'apostolo della Baviera) e di San Magno fondatore dell'abbazia di F\u00fcssen.\nSotto i Babenberg Enns raggiunse sempre pi\u00f9 importanza e nel 1212 ricevette il titolo di citt\u00e0 dal duca Leopoldo VI. II documento originale indica Enns come citt\u00e0 pi\u00f9 antica d'Austria. Enns \u00e8 conosciuta per essere il luogo dove Lev Tolstoj, in \"Guerra e Pace\", descrive l'attacco dell'esercito russo, guidato dal generale Michail Illarionovi\u010d Kutuzov all'armata napoleonica nei pressi del fiume Enns."}
{"id": "1248699", "revid": "110157", "url": "https://it.wikipedia.org/wiki?curid=1248699", "title": "Hargelsberg", "text": "Hargelsberg \u00e8 un comune austriaco di 1 341 abitanti nel distretto di Linz-Land, in Alta Austria."}
{"id": "1248701", "revid": "599013", "url": "https://it.wikipedia.org/wiki?curid=1248701", "title": "Joseba Beloki", "text": "Carriera.\n\u00c8 nato in Guip\u00fazcoa, nella citt\u00e0 di Lazkao. Corridore completo, abile scalatore e discreto cronoman, passa professionista nel 1998 con l'Euskaltel-Euskadi, senza per\u00f2 conseguire vittorie nei primi due anni da \"pro\". Nel 2000 si trasferisce alla Festina e nel 2001 passa alla ONCE.\nVincitore della Vuelta a Asturias nel 2000 e della Volta Ciclista a Catalunya nel 2001, in quel biennio ottiene due importanti podi al Tour de France, arrivando terzo assoluto sia all'esordio, nel 2000, che l'anno dopo, nel 2001. Il suo anno migliore fu comunque il 2002, quando concluse secondo al Tour de France, alle spalle del solo Lance Armstrong, e terzo alla Vuelta a Espa\u00f1a.\nDurante la nona tappa del Tour de France del 2003, mentre era impegnato nella discesa dal C\u00f4te de la Rochette, scivol\u00f2 su una chiazza oleosa (trasudata dall'asfalto a causa dell'alta temperatura ambientale - ma si parl\u00f2 anche di una scelta tecnica errata, visto che fu solo lui a scivolare in quel tratto) e cadde riportando la frattura del femore, contusioni all'anca destra e traumi diffusi. Dietro di lui scendeva Lance Armstrong, che per evitarlo devi\u00f2 per un centinaio di metri in un campo incolto. In seguito all'evento il luogo dell'incidente venne ribattezzato \"Curva Beloki\".\nPer i postumi di tale infortunio Beloki non \u00e8 riuscito pi\u00f9 ad esprimersi ad alti livelli e non ha ottenuto altri successi.\nHa concluso la sua carriera nel 2006, all'et\u00e0 di trentatr\u00e9 anni, dopo essere stato coinvolto insieme alla sua squadra, la Liberty Seguros (gi\u00e0 ONCE), nelle indagini dell\"'Operaci\u00f3n Puerto\"."}
{"id": "1248702", "revid": "110157", "url": "https://it.wikipedia.org/wiki?curid=1248702", "title": "Hofkirchen im Traunkreis", "text": "Hofkirchen im Traunkreis \u00e8 un comune austriaco di 1 857 abitanti nel distretto di Linz-Land, in Alta Austria."}
{"id": "1248703", "revid": "110157", "url": "https://it.wikipedia.org/wiki?curid=1248703", "title": "H\u00f6rsching", "text": "H\u00f6rsching \u00e8 un comune austriaco di 6 021 abitanti nel distretto di Linz-Land, in Alta Austria; ha lo status di comune mercato (\"Marktgemeinde\")."}
{"id": "1248705", "revid": "110157", "url": "https://it.wikipedia.org/wiki?curid=1248705", "title": "Kematen an der Krems", "text": "Kematen an der Krems \u00e8 un comune austriaco di 2 677 abitanti nel distretto di Linz-Land, in Alta Austria."}
{"id": "1248707", "revid": "110157", "url": "https://it.wikipedia.org/wiki?curid=1248707", "title": "Kirchberg-Thening", "text": "Kirchberg-Thening (fino al 31 ottobre 1951 Kirchberg) \u00e8 un comune austriaco di 2 355 abitanti nel distretto di Linz-Land, in Alta Austria. Capoluogo comunale \u00e8 la localit\u00e0 di Thening."}
{"id": "1248709", "revid": "675860", "url": "https://it.wikipedia.org/wiki?curid=1248709", "title": "Lungo XIX secolo", "text": "La locuzione di natura storica lungo XIX secolo o lungo Ottocento (in lingua inglese Long 19th Century) fu coniata dallo storico britannico di formazione marxista Eric Hobsbawm. Lo studioso, nell'omonimo saggio, indica il XIX secolo (l'Ottocento, 1801-1900) come un secolo che si \u00e8 esteso - almeno sul piano della storiografia - tra l'anno 1789 e l'anno 1914. Il saggio sul XIX secolo \u00e8 stato seguito dal noto \"Secolo breve\" (1914-1991), nel quale contrappone ad un lungo Ottocento un breve Novecento (in lingua inglese Short 20th Century). \nSpartiacque di questo periodo sono stati la rivoluzione francese, che port\u00f2 in Europa la costituzione di una forma di governo repubblicano, e l'inizio della prima guerra mondiale che, sotto molti aspetti, segn\u00f2 la fine di un'era per aprirne una nuova. Durante il primo conflitto mondiale molti degli accordi politici internazionali, allora in essere su scala planetaria, vennero sospesi, fino a disegnare - al termine del conflitto - uno scenario completamente nuovo all'interno di un secolo, il XX, che si sarebbe rivelato tanto \"breve\" quanto denso di mutamenti, sia sul piano politico e sociale sia su quello economico e delle scoperte scientifiche. \nHobsbawm ha sviluppato le proprie teorie sul \"Lungo Ottocento\" in una trilogia di libri:"}
{"id": "1248710", "revid": "110157", "url": "https://it.wikipedia.org/wiki?curid=1248710", "title": "Kronstorf", "text": "Kronstorf \u00e8 un comune austriaco di 3 227 abitanti nel distretto di Linz-Land, in Alta Austria; ha lo status di comune mercato (\"Marktgemeinde\")."}
{"id": "1248711", "revid": "767487", "url": "https://it.wikipedia.org/wiki?curid=1248711", "title": "Leonding", "text": "Leonding \u00e8 un comune austriaco di 27 388 abitanti nel distretto di Linz-Land, in Alta Austria; ha lo status di citt\u00e0 (\"Stadt\"). Vi hanno sede diverse aziende, tra cui il produttore di veicoli antincendio Rosenbauer."}
{"id": "1248712", "revid": "6923", "url": "https://it.wikipedia.org/wiki?curid=1248712", "title": "Pleurophyllum", "text": "Pleurophyllum \u00e8 un genere di megaerbe della famiglia delle Asteraceae.\nTassonomia.\nComprende 3 specie dalle caratteristiche piuttosto simili:\nFra le tre specie, sono stati registrati casi di ibridazione naturale.\nI parenti pi\u00f9 stretti di queste piante sono probabilmente le margherite del genere \"Cineraria\" diffuse in Africa ed alle Canarie."}
{"id": "1248713", "revid": "3115", "url": "https://it.wikipedia.org/wiki?curid=1248713", "title": "ConnochaetOS", "text": "ConnochaetOS, precedentemente chiamata Desktop Light Linux (o brevemente DeLi Linux), \u00e8 una distribuzione GNU/Linux per vecchi PC.\nRequisiti.\nDeLi Linux 0.7.2 richiede almeno un 386 con 8 MB di RAM. Dovrebbe funzionare senza problemi con un 486 e 16 MB di RAM. Un'installazione completa con tutti i pacchetti richiede quasi 400 MB di spazio su disco.\nSoftware incluso.\nDeLi Linux dispone di Abiword e Siag Office come suite Office. Per il browser web, c'\u00e8 Konqueror Embedded. La gestione della posta \u00e8 affidata invece a mutt e Sylpheed. I window manager inclusi sono IceWM and Fluxbox.\nPer la modifica dei file, DeLi Linux offre e3, elvis e Beaver.\nProgrammi non inclusi.\nSiccome DeLi Linux fornisce solo software leggeri, molti programmi Open Source molto diffusi non sono inclusi, tra cui GNOME, KDE, Emacs, Mozilla e Thunderbird.\nDeLi Linux offre un repository online di software chiamato deli32 che include i pacchetti di software che richiedono almeno 32 MB di RAM, ad esempio Mozilla Firefox, Gnumeric e VLC.\nVersione corrente 0.8.0.\nFino alla versione 0.6.1 DeLi Linux era basato su Slackware 7, usando il Linux 2.2.\nLa versione 0.7.x di DeLi Linux \u00e8 un nuovo sistema sviluppato da zero con kernel 2.4.33.3 e non pi\u00f9 basato su Slackware. Il sistema include ancora la gestione dei pacchetti di Slackware, in pi\u00f9 c'\u00e8 anche un nuovo sistema di port basato su CRUX. DeLi Linux \u00e8 ora basato sulla uClibc al posto di Glibc. Come shell di default, \u00e8 usato un port della Korn Shell di OpenBSD.\nNuovo progetto.\nDopo due anni dal suo ultimo rilascio, il team di DeLi Linux ha deciso che fosse giunto il momento di dare una svolta.\nIl software che utilizzavano non era pi\u00f9 ben mantenuto, gli sforzi della comunit\u00e0 dei programmatori si stavano spostando verso progetti diversi come il discutibile supporto verso desktop 3D e nessuno sembrava pi\u00f9 volersi preoccupare dei vecchi computer.\nFu deciso di creare una nuova distribuzione libera, pensata per girare su vecchi desktop, ma che utilizzasse software moderno.\nLa combinazione di questi due obiettivi apparentemente in conflitto si \u00e8 combinata nella sfida che ha portato alla realizzazione di ConnochaetOS, una distribuzione basata su Arch Linux, ma completamente ricompilata per supportare i processori con architettura i586.\nIl nome ConnochaetOS deriva da \u201cConnochaetes\u201d, il nome scientifico dello gnu.\nI requisiti minimi per un desktop grafico (IceWM) sono un processore i586 con 64 MB di RAM."}
{"id": "1248716", "revid": "110157", "url": "https://it.wikipedia.org/wiki?curid=1248716", "title": "Neuhofen an der Krems", "text": "Neuhofen an der Krems \u00e8 un comune austriaco di 6 040 abitanti nel distretto di Linz-Land, in Alta Austria; ha lo status di comune mercato (\"Marktgemeinde\")."}
{"id": "1248720", "revid": "486946", "url": "https://it.wikipedia.org/wiki?curid=1248720", "title": "DeLi Linux", "text": ""}
{"id": "1248721", "revid": "110157", "url": "https://it.wikipedia.org/wiki?curid=1248721", "title": "Niederneukirchen", "text": "Niederneukirchen \u00e8 un comune austriaco di 2 023 abitanti nel distretto di Linz-Land, in Alta Austria."}
{"id": "1248722", "revid": "7", "url": "https://it.wikipedia.org/wiki?curid=1248722", "title": "Lungo secolo XIX", "text": ""}
{"id": "1248724", "revid": "110157", "url": "https://it.wikipedia.org/wiki?curid=1248724", "title": "Oftering", "text": "Oftering \u00e8 un comune austriaco di 2 071 abitanti nel distretto di Linz-Land, in Alta Austria."}
{"id": "1248725", "revid": "1305772", "url": "https://it.wikipedia.org/wiki?curid=1248725", "title": "Paura di volare", "text": ""}
{"id": "1248726", "revid": "110157", "url": "https://it.wikipedia.org/wiki?curid=1248726", "title": "Piberbach", "text": "Piberbach \u00e8 un comune austriaco di 1 870 abitanti nel distretto di Linz-Land, in Alta Austria."}
{"id": "1248727", "revid": "110157", "url": "https://it.wikipedia.org/wiki?curid=1248727", "title": "Alliina liasi", "text": "La alliina liasi (o alliinasi) \u00e8 un enzima appartenente alla classe delle liasi presente nelle piante del genere \"Allium\", come l'aglio e la cipolla. La alliina liasi \u00e8 responsabile della catalisi delle reazioni chimiche implicate nella produzione dei composti volatili che conferiscono a questi alimenti i caratteristici aromi, odori e propriet\u00e0 lacrimogene. In particolare, essa catalizza la seguente reazione:\nLa alliina liasi fa parte del sistema difensivo che queste piante adottano per contrastare gli erbivori. Normalmente la alliina liasi \u00e8 contenuta all'interno delle cellule della pianta, in particolare intorno al tessuto formante i fasci cribro-vascolari, ma in seguito a un danno causato da un animale che vuole cibarsene, questo enzima viene rilasciato producendo dei composti irritanti. Il tutto si traduce quindi in un effetto deterrente per gli animali. La stessa reazione avviene in seguito al taglio o al pestamento di cipolla e aglio per scopi culinari.\nNell'aglio, una alliina liasi converte l'alliina in allicina. Nelle cipolle, l'enzima agisce sui gruppi solfenici (-S-OH) delle biomolecole producendo il composto CH3-CH2-CH=S+-O-."}
{"id": "1248729", "revid": "10041952", "url": "https://it.wikipedia.org/wiki?curid=1248729", "title": "Toni Esposito", "text": ""}
{"id": "1248730", "revid": "110157", "url": "https://it.wikipedia.org/wiki?curid=1248730", "title": "Pucking", "text": "Pucking \u00e8 un comune austriaco di 3 865 abitanti nel distretto di Linz-Land, in Alta Austria; ha lo status di comune mercato (\"Marktgemeinde\")."}
{"id": "1248740", "revid": "377499", "url": "https://it.wikipedia.org/wiki?curid=1248740", "title": "Aviofobia", "text": ""}
{"id": "1248741", "revid": "339392", "url": "https://it.wikipedia.org/wiki?curid=1248741", "title": "Aviatofobia", "text": ""}
{"id": "1248744", "revid": "339392", "url": "https://it.wikipedia.org/wiki?curid=1248744", "title": "La liberazione (Raffaello Sanzio)", "text": ""}
{"id": "1248745", "revid": "453768", "url": "https://it.wikipedia.org/wiki?curid=1248745", "title": "La metamorfosi", "text": "La metamorfosi (\"Die Verwandlung\" in tedesco) \u00e8 il racconto pi\u00f9 noto dello scrittore boemo Franz Kafka. L'opera fu pubblicata per la prima volta nel 1915 dal suo editore Kurt Wolff a Lipsia.\nAll'inizio del racconto, il protagonista Gregor Samsa si risveglia una mattina ritrovandosi trasformato in un enorme insetto. La causa di tale mutazione non viene mai rivelata. Tutto il seguito del racconto narra dei tentativi compiuti dal giovane Gregor per cercar di regolare - per quanto possibile - la propria vita a questa sua nuova particolarissima condizione mai vista prima, soprattutto nei riguardi dei genitori e della sorella e con il suo datore di lavoro.\nTrama.\nUna mattina il giovane Gregor si accorge al suo risveglio di essersi trasformato in un insetto. Questo cambiamento non \u00e8 facile da accettare per lui, ma soprattutto per la sua famiglia, composta dai due genitori e da una sorella minore. Vari episodi porteranno il protagonista a riflettere sulle sue condizioni prima e dopo la trasformazione e questo lo porter\u00e0 a prendere una decisione drastica.\nParte I.\nGregor Samsa, un commesso viaggiatore che grazie al suo lavoro mantiene la propria famiglia, si risveglia un mattino nelle sembianze di un orrido e gigantesco insetto. In un primo momento crede che si tratti solamente di un brutto sogno; ci\u00f2 non gli impedisce infatti di riflettere su quanto priva d'autentiche gioie sia la vita che sta conducendo. Guardando subito dopo l'orologio a muro, s'accorge d'aver dormito troppo, e che se non si sbriga subito, perder\u00e0 il treno con la conseguenza di arrivar in ritardo al posto di lavoro e dover quindi dare spiegazioni al proprio capo.\nLa madre, accortasi che il figlio non \u00e8 ancora partito, bussa alla porta della sua stanza preoccupata, non essendo questa affatto una cosa comune da parte sua; gliene chiede spiegazione, convinta che sia malato. Gregor risponde cercando di tranquillizzarla, assicurandole che sarebbe uscito quanto prima per prendere almeno il treno delle sette; anche se ci\u00f2 non gli avrebbe evitato di arrivare, per la prima volta dopo tanti anni, in ritardo sul lavoro. Si rende conto per\u00f2 che la sua voce \u00e8 impercettibilmente cambiata.\nAnche la sorella Grete, con cui ha sempre avuto un rapporto molto affiatato, gli sussurra attraverso la porta pregandolo di aprire: a questo punto tutti i membri della famiglia cominciano seriamente a pensare che lui sia davvero malato. Gregor intanto sta cercando di alzarsi dal letto, ma gli risulta del tutto impossibile muovere il corpo; mentre sta provando a spostarsi s'accorge che il suo capo-ufficio, il procuratore, \u00e8 appena giunto presso la sua abitazione, determinato a capire il motivo dell'assenza ingiustificata del suo sottoposto alla partenza del convoglio delle cinque.\nNella sua nuova situazione, Gregor risulta nel frattempo in grande difficolt\u00e0 nei movimenti e dopo esser finalmente riuscito, con immani sforzi, a rotolare col corpo a terra, per l'ennesima volta ripete a tutti che presto aprir\u00e0 la porta della propria stanza. Il procuratore spazientito lo avverte delle conseguenze a cui rischia di andare incontro se persevera con quest'atteggiamento, fino a minacciarlo di licenziamento: aggiunge inoltre che i risultati da lui conseguiti recentemente son stati del tutto insoddisfacenti.\nGregor non \u00e8 d'accordo e prova a rispondere, ma oramai nessuno potrebbe pi\u00f9 capire una sola parola di quello che sta dicendo; riesce infine a sbloccare il chiavistello della porta con la bocca. L'uscio si schiude, facendo prima retrocedere fino alla rampa delle scale e poi fuggire fuori dall'appartamento l'inorridito ospite e lasciando impietriti i familiari. La madre di Gregor sviene mentre il padre lo ricaccia dentro la camera utilizzando il bastone lasciato dal procuratore, un giornale arrotolato e picchiando i piedi per terra in modo da spaventarlo.\nGregor rimane addolorato, il padre richiude la porta a chiave: la vista di ci\u00f2 che Gregor \u00e8 diventato ha scatenato forti reazioni d'orrore. Esausto, Gregor si addormenta.\nParte II.\nRisvegliatosi, il giovane vede che qualcuno gli ha lasciato del latte e un po' di pane; inizialmente entusiasta scopre per\u00f2 in fretta che non ha pi\u00f9 alcun gusto per il latte. Decide poi di stabilirsi sotto il divano. La mattina dopo la sorella, vedendo che non ha toccato il latte, lo sostituisce con avanzi di cibo in decomposizione, che Gregor mangia con gusto.\nDa questo momento in poi inizia una routine in cui la sorella lo nutre e pulisce la stanza, mentre Gregor sta nascosto sotto al divano per non spaventarla. A Gregor non rimane che passar il suo tempo ad ascoltare attraverso il muro i discorsi dei familiari; spesso questi discutono della difficile situazione finanziaria in cui improvvisamente si sono venuti a trovare, ora che Gregor non \u00e8 pi\u00f9 in grado di badare a loro. Neppure Grete potr\u00e0 pi\u00f9 frequentare le tanto desiderate lezioni di violino al conservatorio.\nPi\u00f9 il tempo passa e pi\u00f9 Gregor pare trovarsi a proprio agio dentro al suo nuovo corpo, inizia difatti a scalare le pareti e correre sul soffitto allegramente; scoperto il nuovo passatempo del fratello, Grete decide di rimuovere alcuni dei mobili cos\u00ec da lasciargli pi\u00f9 spazio. Cercando per\u00f2 di non far portar via un quadro appeso al muro (che raffigura una donna in pelliccia), Gregor vi si posa sopra facendo svenire la madre. Corre fuori dalla stanza fino in cucina, dove il padre lo vede e gli lancia delle mele, una delle quali si conficca nella sua schiena-corazza.\nGregor \u00e8 ora gravemente ferito e i suoi movimenti diverranno difficili e dolorosi.\nParte III.\nUna sera viene lasciata per errore la porta della camera di Gregor aperta, mentre Grete in soggiorno sta suonando il violino per i genitori e i nuovi pensionanti che hanno dovuto accogliere in casa per avere delle entrate extra; il fratello, ascoltandola, ne rimane fortemente impressionato. Subito dopo viene per\u00f2 scorto - s'era insinuato fuori dalla camera per poter ascoltare meglio - ed il padre cerca di ricacciarlo indietro; i tre inquilini annunciano che sarebbero rimasti ma senza pagare l'affitto a causa delle condizioni veramente disgustose in cui \u00e8 tenuto l'appartamento.\nDopo poco tempo Grete trova un impiego e Gregor resta completamente abbandonato a se stesso: il padre \u00e8 d'accordo sul fatto che devono sbarazzarsi di Gregor il prima possibile per evitare di finire in rovina. Il rifiuto da parte della sua famiglia e la percezione di gravare sulle loro gi\u00e0 scarse finanze senza poter contribuire in alcun modo, fanno piombare Gregor in uno stato di depressione tale da condurlo a rifiutare il cibo offertogli fino a giungere ad una morte lenta. Ha deciso cos\u00ec di liberare la famiglia dalla propria presenza.\nIn seguito a ci\u00f2, la famiglia caccia i tre pensionanti, si sbarazza del suo cadavere (la cameriera - che sar\u00e0 licenziata - lo getta nella spazzatura di propria iniziativa), ne dimentica l'esistenza e riesce a risollevarsi dai problemi economici che l'avevano afflitta. Il finale delinea quasi un lieto fine per la famiglia. Decidono di trasferirsi in un appartamento pi\u00f9 piccolo di quello attuale per risparmiare ulteriormente; infine i genitori notano che, a dispetto delle difficolt\u00e0 attraversate, la loro figliuola pare esser molto cresciuta in bellezza, e pensano che potr\u00e0 presto trovarsi un buon marito.\nTemi.\nIn quest'opera confluiscono pi\u00f9 temi che spesso ricorrono nelle opere dell'autore:\nAllegoria e interpretazione.\nAttraverso la condizione ripugnante del protagonista e la sostanziale incapacit\u00e0 dei parenti di instaurare con lui un rapporto umano, l'autore vuole rappresentare l'emarginazione alla quale il \"diverso\" viene tragicamente condannato nella societ\u00e0. L'insetto non simboleggerebbe altro che questo \"diverso\". La metafora dell'insetto rappresenta la dipendenza di Kafka dalla famiglia e la negazione della sua libert\u00e0 artistico-espressiva nella letteratura. Gi\u00e0 in una lettera alla sorella Elli, Kafka aveva definito la famiglia come un \"contesto veramente animale\", che soffoca la libera espressione dell'individuo con l'egoismo oppressivo di un amore \"assurdo e bestiale\".\nNonostante la famiglia di Gregor tenti, almeno inizialmente, di mantenere un contatto umano con lo sventurato, si percepisce quasi subito il ribrezzo che suscita in loro la vista della condizione ributtante nella quale egli versa. Nemmeno lo stretto grado di parentela e il ricordo di un passato normale e felice riescono a salvare Gregor dalla condanna alla quale sembra, fin dall'inizio, destinato. Dapprima, scoperta la nuova condizione dell'uomo, i familiari provano raccapriccio; poi paura di avere contatti diretti con esso, tant'\u00e8 che il poveretto decide di nascondersi, quando gli viene portato il cibo, per non suscitare spavento; poi insofferenza (che si manifesta nel lancio di mele, da parte del padre, a Gregor, che viene gravemente ferito), e infine rassegnazione. Gregor \u00e8 diventato un peso, i familiari stessi si augurano che muoia. La madre, il padre e la sorella ne sono comprensibilmente affranti, tuttavia sanno che quella \u00e8 l'unica via d'uscita da una situazione divenuta oramai insostenibile.\nIn occasione della stampa della seconda edizione, adombrando la possibilit\u00e0 di altre interpretazioni del racconto, il 25 ottobre 1915 Kafka scrisse al suo editore Kurt Wolff, che aveva affidato al disegnatore Ottomar Starke il compito di illustrarne la copertina: \u00abSiccome Starke fa illustrazioni concrete, mi \u00e8 passato per la mente che voglia disegnare magari l'insetto. \"Questo no, per carit\u00e0, questo no!\" Non vorrei limitare il campo della sua competenza, ma rivolgere soltanto una preghiera perch\u00e9 naturalmente io conosco meglio il racconto. \"Non lo si pu\u00f2 far vedere neanche da lontano.\" Se questa intenzione non c'\u00e8, e quindi la mia preghiera diventa ridicola, tanto meglio. A Lei sarei grato se volesse trasmettere e ottenere il mio desiderio\u00bb.\nAlbert Camus, ne \"Il mito di Sisifo\", sostiene che la metamorfosi sia una rappresentazione dell'etica della lucidit\u00e0, che pu\u00f2 trasformare facilmente l'uomo in una bestia. Tale interpretazione fa pensare anche al racconto kafkiano come ad un'anticipazione dell'olocausto, anche se certamente il testo trascende una lettura storica peraltro successiva alla scrittura del racconto.\nLa genesi dell'opera.\nLe lettere di Kafka a Felice Bauer, con cui lo scrittore boemo ebbe tra il 1912 e il 1917 una relazione sentimentale dalle alterne vicende, sono fondamentali per capire la genesi e lo sviluppo de \"La metamorfosi\". Dal carteggio veniamo a sapere che la mattina del 17 novembre 1912, dopo aver lavorato fino a tarda notte a \"Il disperso\" \u2013 romanzo ancora allo stadio di abbozzo e destinato a rimanere incompiuto e ad essere pubblicato postumo con il titolo \"America\" \u2013, Kafka usc\u00ec da un sonno agitato con un'idea fissa che non lo abbandon\u00f2 e port\u00f2 alla nascita del libro: che sensazione si proverebbe a risvegliarsi trasformati in un insetto?\nQuel giorno stesso, rispondendo a una missiva di Felice, afferm\u00f2 di volere attendere la sera stessa alla stesura di una storia ispirata dal conturbante pensiero. Tuttavia, quello che doveva essere un breve racconto rivel\u00f2 sin dall'inizio una portata ben pi\u00f9 vasta e complessa. Solo a inizio dicembre, infatti, annunciava alla donna di aver portato la storia a compimento con la morte del protagonista.\nAlla pubblicazione mancavano per\u00f2 ancora quasi tre anni. Kafka riprese in mano \"Il disperso\" dandone alle stampe il primo capitolo, mentre solo nel gennaio 1914 torn\u00f2 ad occuparsi del racconto, correggendolo in vari punti. Dopo ulteriori temporeggiamenti, \"La metamorfosi\" comparve per la prima volta sul mensile \"Die wei\u00dfen Bl\u00e4tter\" (I fogli bianchi, ottobre 1915) e due mesi pi\u00f9 tardi presso l'editore Kurt Wolff di Lipsia, nella collana \"Der j\u00fcngste Tag\" (Il giorno del giudizio).\nL'appendice di Karl Brand.\nL'11 giugno 1916 compariva sul \"Prager Tagblatt\" un breve testo intitolato \"La ritrasformazione di Gregor Samsa\" (\"Die R\u00fcckverwandlung des Gregor Samsa\", edito in Italia da Vitalis Verlag), poche pagine in cui il protagonista del racconto kafkiano, portato fuori dalla citt\u00e0 e abbandonato in cima alle immondizie, ritrova una notte le sembianze umane e ritorna in vita, riguadagnando all'alba la citt\u00e0, conscio del fatto che le sofferenze patite lo hanno reso un uomo, pronto a ricominciare il percorso della propria esistenza. Il giovanissimo autore, Karl Brand, nato in Moravia nel 1895, aveva conosciuto Kafka a Praga nelle riunioni letterarie del Caff\u00e8 Arco. Malato di tubercolosi e impossibilitato a lavorare, inizi\u00f2 a nutrire una sorta di empatia per il protagonista de \"La metamorfosi\". Tormentato dai sensi di colpa per il proprio pur involontario parassitismo e per i soldi che i genitori dovevano spendere per le cure, pens\u00f2 di trovare una soluzione in questo tentativo letterario che ebbe, tra gli altri, gli apprezzamenti di Franz Werfel e Johannes Urzidil. Brand mor\u00ec nel 1917, vinto dalla tubercolosi.\nTraduzioni in italiano.\nAlcune delle traduzioni dell'opera sono state discusse su un articolo dell'Indice dalla germanista Sandra Bosco Coletsos.\nAdattamenti a fumetti.\nNel 2004 il fumettista americano Peter Kuper ha pubblicato una graphic novel che riprende le vicende del romanzo. In Italia tale opera \u00e8 stata pubblicata dall'editore Guanda nel 2008, con la traduzione di Alberto Schiavone."}
{"id": "1248753", "revid": "83531", "url": "https://it.wikipedia.org/wiki?curid=1248753", "title": "Alster", "text": "L'Alster \u00e8 un affluente del fiume Elba che scorre in Germania attraverso lo Schleswig-Holstein meridionale ed Amburgo. Lungo circa 53 km, nasce ad un'altitudine di 28 m s.l.m. e misura 25\u00a0km in linea d'aria dalla sorgente alla foce.\nGi\u00e0 nel 1190 il corso dell'Alster venne sbarrato da una diga che faceva funzionare un mulino ad acqua. Un'altra diga fatta costruire nel 1235 provoc\u00f2 un'inondazione del territorio circostante che port\u00f2 per la prima volta alla formazione di un lago lungo il corso del fiume. Nel XV secolo l'Alster fu oggetto di un'opera di canalizzazione per permettere la creazione di un collegamento fluviale diretto fa Amburgo e Lubecca. Oggi le acque dell'Alster alimentano due laghi artificiali in pieno centro di Amburgo, denominati \"Binnenalster\" ed \"Au\u00dfenalster\", che sono diventati simboli importanti della citt\u00e0."}
{"id": "1248759", "revid": "56257", "url": "https://it.wikipedia.org/wiki?curid=1248759", "title": "Zampe", "text": ""}
{"id": "1248760", "revid": "1776051", "url": "https://it.wikipedia.org/wiki?curid=1248760", "title": "The Essentials (Kix)", "text": "The Essentials \u00e8 una raccolta del gruppo musicale statunitense Kix, pubblicata nell'ottobre 2002 dalla Warner Bros. Records."}
{"id": "1248764", "revid": "1005847", "url": "https://it.wikipedia.org/wiki?curid=1248764", "title": "Tao Siju", "text": "Tao \u00e8 stato presidente e rappresentante legale della Fondazione Cinese per il Controllo dei Narcotici (\u4e2d\u56fd\u7981\u6bd2\u57fa\u91d1\u4f1a), nonch\u00e9 membro permanente del Congresso nazionale del popolo, e presidente della Commissione per gli Affari Interni e Giudiziari. \nLeader di prima generazione, Tao \u00e8 diventato membro del Partito Comunista Cinese nel 1948. Nel 1951 si \u00e8 iscritto alla Scuola Centrale per i Quadri di Pubblica Sicurezza. Dopo il diploma, Tao ha studiato Inglese all'Istituto per gli Affari Esteri.\nLa sua carriera \u00e8 iniziata presso gli organi di pubblica sicurezza di Jinjiang, dove Tao ha ricoperto posizioni impiegatizie. Intorno alla fine degli anni '70 Tao viene promosso al Ministero della Pubblica Sicurezza, dove dirige l'Ufficio Numero Uno. Dopo un breve periodo trascorso alla direzione del segretariato della Commissione Militare Centrale, Tao \u00e8 nominato sottosegretario alla Pubblica Sicurezza nel 1983. Diventa ministro, nonch\u00e9 Primo Commissario Politico della Polizia Armata del Popolo, nel 1990. Tao lascia il ministero nel 1998. \nNegli anni '90 Tao ha inoltre diretto la Commissione di Stato per il Controllo dei Narcotici, giocando un importante ruolo nella definizione delle politiche antidroga, e nella stesura della relativa legislazione.\nTao \u00e8 stato membro titolare del XIII, XIV e XV Comitato centrale del Partito Comunista Cinese. "}
{"id": "1248776", "revid": "115432853", "url": "https://it.wikipedia.org/wiki?curid=1248776", "title": "Turfan", "text": "Turfan (uiguro: \u062a\u06c7\u0631\u067e\u0627\u0646; uyghur latino: Turpan; cinese: \u5410\u9b6f\u756a, pinyin: T\u01d4l\u01d4f\u0101n) \u00e8 una citt\u00e0-prefettura della Repubblica Popolare Cinese, nella regione dello Xinjiang. Ha una popolazione di 254.900 abitanti (2003).\nAnticamente qui si parlava una delle lingue tocarie, gruppo oggi estinto appartenente alla famiglia linguistica indoeuropea.\nSi trova a 150\u00a0km a sud est di \u00dcr\u00fcmqi.\nMonumenti e luoghi d'interesse.\nArchitetture religiose.\nMoschea di Emin.\nCostruito nella seconda met\u00e0 del XVIII secolo, conserva il minareto pi\u00f9 alto di tutta la Cina.\nTombe Yanghai.\nUn vasto antico cimitero (54 000 m2) nei pressi del bacino di Turfan attribuito alla cultura Gushi. Contiene la tomba di uno sciamano vecchia di 2700 anni, nella quale si trovano un cesto e una boccia in legno, riempite con 789 grammi di cannabis (si tratta della pi\u00f9 antica testimonianza dell'uso della cannabis come medicina )."}
{"id": "1248785", "revid": "125490461", "url": "https://it.wikipedia.org/wiki?curid=1248785", "title": "Giovanni Grimaldi", "text": "Biografia.\nNato in Sicilia, a Catania, e laureato in giurisprudenza e giornalista, collabor\u00f2 a varie testate locali e a periodici umoristici. Nel 1946 fond\u00f2 a Roma con Ruggero Maccari il giornale satirico \"Pinco Pallino\", che l'anno successivo assunse il nome di \"Marc'Antonio\".\nNel cinema esordisce nel 1952 sceneggiando \"Io, Amleto\", un'innocua parodia della tragedia di Shakespeare con Erminio Macario; a questa sceneggiatura ne seguono molte altre, tutte di genere \"leggero\", dalla commedia satirica (\"Accadde al commissariato\", \"Accadde al penitenziario\") al musicarello (\"Nessuno mi pu\u00f2 giudicare\", \"Stasera mi butto\"), dai classici di Tot\u00f2 (\"Lo smemorato di Collegno\", \"I due marescialli\") ai \"peplum\" (\"I sette gladiatori\", \"Il figlio di Spartacus\"). \nA partire dalla met\u00e0 degli anni sessanta diventa uno dei registi pi\u00f9 assidui dei comici siciliani Franco e Ciccio e in seguito di Lando Buzzanca, mentre per la televisione ha diretto nel 1958 un episodio de \"Il teatro dei ragazzi\"."}
{"id": "1248795", "revid": "921573", "url": "https://it.wikipedia.org/wiki?curid=1248795", "title": "Michael Fassbender", "text": "Il suo esordio cinematografico risale al 2007 in un ruolo di supporto in \"300\" di Zack Snyder. Ha conquistato pubblico e critica con la sua interpretazione nelle pellicole \"Hunger\" e \"Shame\" (entrambi diretti da Steve McQueen), venendo premiato per quest'ultimo film con la Coppa Volpi per la migliore interpretazione maschile alla 68\u00aa Mostra del cinema di Venezia. Nella sua carriera ha ricevuto due candidature all'Oscar, nel 2014 come miglior attore non protagonista per \"12 anni schiavo\" e nel 2016 come miglior attore protagonista per \"Steve Jobs\".\nBiografia.\nNato nel 1977 a Heidelberg in Germania Ovest, \u00e8 figlio di Adele, nordirlandese di Larne, nipote del leader politico irlandese Michael Collins, e di Josef Fassbender, cuoco tedesco; ha una sorella, Catherine, neuropsichiatra attualmente insegnante e residente in California. Dopo aver trascorso un periodo in Germania, occupandosi di ristorazione, i suoi genitori si trasferiscono in Irlanda quando Michael aveva due anni, andando a vivere nella cittadina rurale di Killarney, nella Contea di Kerry, dove ancora oggi gestiscono il ristorante West End House. Il padre \u00e8 un affermato chef, mentre la madre si occupa della sala. Viene educato alla religione cattolica, facendo il chierichetto nelle funzioni religiose della sua parrocchia.\nStudia presso la scuola elementare di Fossa e poi al liceo St. Brendan's, dove all'et\u00e0 di 17 anni risponde a un annuncio sulla bacheca della scuola per frequentare dei corsi di teatro. Inizialmente era sua intenzione diventare un musicista, tanto da aver fatto parte per un periodo di un gruppo metal locale, suonando nei pub della contea di Kerry, ma abbandona poi il progetto, sicuro di essere pi\u00f9 portato per la recitazione. I primi passi nel mondo del palcoscenico lo vedono prima protagonista di uno spettacolo di \"Cenerentola\", nel quale interpreta una delle due sorellastre (rubando un abito da ballo alla sorella Catherine). Dopo aver lavorato nel ristorante dei genitori, in un bar del paese e presso i servizi postali, decide di non iscriversi all'universit\u00e0, andando contro il volere della famiglia, e studia recitazione al Drama Centre London, scuola che lascia prima del completamento degli studi per dedicarsi alla carriera, e dove condivise alcune classi con Tom Hardy.\nVita privata.\nImpegnato prima con la cantante Maiko Spencer, figlia dell'attore Sam Neill, e poi con Leasi Andrews, nel 2011 ha una relazione con Zo\u00eb Kravitz, conosciuta sul set di \"X-Men - L'inizio\". Dal 2012 all'inizio del 2013 frequenta Nicole Beharie sua co-star in \"Shame\", e poi l'atleta olimpionica Louise Hazel e, sul finire dell'anno, la modella e attrice romena M\u0103d\u0103lina Diana Ghenea, con la quale conclude la relazione all'inizio del 2014. Dall'autunno del 2014 \u00e8 fidanzato con la collega Alicia Vikander, conosciuta sul set di \"La luce sugli oceani\", e con cui vive a Lisbona. Il 14 ottobre 2017 si sono sposati a Ibiza. Nel 2021 la coppia ha avuto un figlio.\nCarriera.\nDagli inizi al 2010.\nDopo vari anni di inattivit\u00e0, in cui non riusciva a trovare una parte, nel 2001 colse l'occasione di recitare nel serial targato HBO-BBC \"Band of Brothers - Fratelli al fronte\", prodotto da Tom Hanks e Steven Spielberg. Successivamente, dopo alcuni ruoli in altre serie televisive, come \"Hearts and Bones\", interpret\u00f2 il ruolo di Jonathan Harker in un serial radiofonico in 10 parti di \"Dracula\", prodotto dalla BBC Northern Ireland.\nProdusse, diresse e interpret\u00f2 la versione teatrale de \"Le iene\" di Quentin Tarantino, con la sua compagnia di produzione chiamata Peanut Production. Prosegu\u00ec poi la carriera televisiva dividendosi tra Londra e Los Angeles. Il suo debutto cinematografico arriv\u00f2 nel 2006, quando Zack Snyder gli affida la parte dello spartano Stelios nel kolossal \"300\". L'anno successivo recit\u00f2 in \"Angel - La vita, il romanzo\", primo film in lingua inglese del regista francese Fran\u00e7ois Ozon, che porter\u00e0 l'attore alla fama mondiale.\nNel 2008 la sua carriera sub\u00ec la svolta decisiva: \u00e8 protagonista di \"Hunger\" di Steve McQueen, film vincitore della Cam\u00e9ra d'or per la miglior opera prima del 61\u00ba Festival di Cannes Nel film Fassbender ricopre il ruolo dell'attivista nordirlandese Bobby Sands, morto durante lo sciopero della fame del 1981 nella prigione di Long Kesh. Per questa interpretazione perse 18 chili a seguito una dieta di sole 600 calorie e dichiarando: \"\u00abDirei una bugia se dicessi che questo ruolo non \u00e8 stato una sfida\u00bb\". Grazie a questa interpretazione vinse il premio come miglior attore ai British Independent Film Awards 2008. Questo film segn\u00f2 l'inizio del suo sodalizio artistico con il regista britannico Steve McQueen, che lo vorr\u00e0 poi protagonista e antagonista in altri due importanti film negli anni successivi: \"Shame\" e \"12 anni schiavo\", che gli varranno molte nomination e premi.\nNel 2009 vinse il London Critics Circle Film Award come miglior attore non protagonista in \"Fish Tank\" di Andrea Arnold, in cui interpreta l'irlandese Connor O'Reily, giovane fidanzato di una donna spiantata, della quale seduce poi la figlia quindicenne e nello stesso aument\u00f2 la sua popolarit\u00e0 grazie al ruolo del tenente britannico Archie Hicox in \"Bastardi senza gloria\" di Quentin Tarantino. Nel 2010 recit\u00f2 in \"Centurion\" di Neil Marshall e ottenne una parte in \"Jonah Hex\", trasposizione cinematografica dell'omonimo fumetto.\nIl successo nel 2011 al 2015.\nIl 2011, a livello professionale, si rivela un anno importante; interpreta Sir Edward Rochester nella versione di Cary Fukunaga di \"Jane Eyre\". Rifiuta il ruolo di Ricky Tarr nel film \"La talpa\", andato poi a Tom Hardy, per vestire i panni di un giovane Erik Lensherr, alias Magneto, nel film prequel X-Men \"X-Men - L'inizio\" di Matthew Vaughn, accanto al collega ed amico James McAvoy nonch\u00e9 primo film della trilogia prequel degli X-Men, e fa parte del cast di \"Knockout - Resa dei conti\" di Steven Soderbergh, con Ewan McGregor, Michael Douglas e Antonio Banderas. Sempre nel 2011, due film da lui interpretati vengono presentati in concorso al Festival di Venezia 2011: \"A Dangerous Method\" di David Cronenberg, film basato sulla reale storia di sesso e amore tra lo psichiatra Carl Jung e la paziente e futura dottoressa Sabina Spielrein (Keira Knightley), in cui interpreta il ruolo dello psichiatra svizzero Carl Gustav Jung, e \"Shame\", in cui torna a collaborare con Steve McQueen, dove interpreta un impiegato dipendente dal sesso, prestandosi ad assai discusse scene di nudo frontale e sesso esplicito, un'interpretazione che gli vale la Coppa Volpi per la migliore interpretazione maschile alla 68\u00aa Mostra Internazionale del Cinema di Venezia \nNel 2012 ha un ruolo da coprotagonista nel film di fantascienza di Ridley Scott \"Prometheus\", dove interpreta l'androide David 8, per la resa del quale l'attore dice di aver preso ispirazione da David Bowie in \"L'uomo che cadde sulla Terra\". Soddisfatto dalla sua interpretazione, Scott scrittura Fassbender per il ruolo da protagonista nel suo thriller \"The Counselor - Il procuratore\", dove interpreta una avvocato che vedendo andare in rovina la sua vita e la sua carriera decide di prelevare un carico di cocaina, del valore di 20 milioni di dollari, oltre il confine messicano. Nel cast anche Pen\u00e9lope Cruz, nel ruolo di sua moglie, Brad Pitt e Javier Bardem. Viene diretto per la terza volta da Steve McQueen nel film \"12 anni schiavo\", in cui interpreta lo spietato schiavista Edwin Epps, lacerato tra la passione e il desiderio per la sua schiava Patsey (Lupita Nyong'o) e la crudele ferocia di padrone razzista, accanto a Chiwetel Ejiofor. La parte era stata inizialmente proposta a Brad Pitt che rifiut\u00f2. Per rendere pi\u00f9 realistico il suo ruolo di alcolista, la sua barba fu cosparsa di alcool, in modo da rendere pi\u00f9 naturali le reazioni degli attori che recitavano con lui. Il film oltre a vincere il Toronto International Film Festival del 2013, dove \u00e8 stato presentato in anteprima, vince anche il Golden Globe come \"miglior film drammatico\" e l'oscar come \"miglior film\". Anche Fassbender viene nominato ai premi pi\u00f9 prestigiosi, infatti ottiene la seconda candidatura ai Golden Globe e ai BAFTA e la prima agli Oscar. Inoltre \u00e8 la voce narrante di \"1\", docufilm sugli eroi della F1.\nNel 2014 prende parte al film \"Frank\", una rock-comedy psicologica di Lenny Abrahamson, in cui l'attore nasconde le sue fattezze sotto una maschera di cartapesta, nel cast anche Maggie Gyllenhaal e Domhnall Gleeson. Nel mese di aprile interpreta nuovamente il ruolo del giovane \"Magneto\" nel film \"X-Men - Giorni di un futuro passato\", diretto da Bryan Singer e quarto, e al momento, ultimo film della saga principale degli X-Men. Nello stesso anno inizia le riprese del western \"Slow West\", nel quale \u00e8 coinvolto anche in qualit\u00e0 di produttore. il film viene presentato al Sundance Film Festival nel gennaio 2015: la pellicola, ambientata sullo sfondo della Guerra Civile Americana, affronta il viaggio del diciassettenne Jay nel lontano Ovest in cerca della sua ex fidanzata e dell'incontro di un misterioso viandante di nome Silas Nello stesso anno \u00e8 nel cast del film \"Macbeth\", adattamento cinematografico dell'omonima tragedia di William Shakespeare, accanto a Marion Cotillard che interpreta la crudele e manipolatrice Lady Macbeth, e diretto da Justin Kurzel. Le riprese del film si sono iniziate nel febbraio 2014, mentre la pellicola viene presentata nella sezione ufficiale della \"68\u00aa edizione del Festival di Cannes\".\nNel gennaio del 2015 si sono iniziate, a San Francisco, le riprese della pellicola \"Steve Jobs\", diretto da Danny Boyle, che lo vede nel ruolo di protagonista accanto a Kate Winslet, Seth Rogen e Jeff Daniels. Il film \u00e8 stato presentato in anteprima al \"Telluride Film Festival\", nel settembre 2015, e distribuito nelle sale cinematografiche a partire dal mese di ottobre. Grazie a questa interpretazione riceve una nomination come \"Miglior Attore\" ai Golden Globe ai BAFTA e agli Oscar. Il film non ha ottenuto il successo sperato, soprattutto negli Stati Uniti dove ha guadagnato poco pi\u00f9 di 54 milioni di dollari, a livello internazionale ha incassato $ a fronte di un budget stimato in 125 milioni di dollari.\nDal 2016.\nNel maggio 2016 interpreta per la terza volta il ruolo di Magneto nella pellicola \"X-Men - Apocalisse\", diretto da Bryan Singer e secondo film della trilogia prequel degli X-Men. Nel mese di settembre esce nelle sale il film \"La luce sugli oceani\", adattamento dell'omonimo romanzo di M. L. Stedman, di cui \u00e8 protagonista assieme alla fidanzata Alicia Vikander e a Rachel Weisz, le cui riprese si sono svolte nell'autunno del 2014. Il film viene presentato in concorso alla 73\u00aa Mostra internazionale d'arte cinematografica di Venezia. Nello stesso anno \u00e8 protagonista del film \"Codice criminale\", presentato al Toronto International Film Festival, dove interpreta il ruolo Chad Cutler, uomo proveniente da una famiglia malavitosa ma che fa di tutto per abbandonare la sua vecchia vita e offrire un futuro diverso ai suoi figli. Grazie a questo ruolo ha ottenuto una nomination come miglior attore ai British Independent Film Awards. Inoltre \u00e8 stato il protagonista del film \"Assassin's Creed\" accanto a Marion Cotillard uscito il 21 dicembre 2016 nelle sale americane. La pellicola non ebbe molto successo, incassando 240 milioni di dollari a fronte di un budget di produzione di 125 milioni.\nNel 2017 \u00e8 uscito nelle sale \"Song to Song\", film di Terrence Malick accanto a Ryan Gosling, Natalie Portman e Rooney Mara, girato ancora tra il 2012 ed il 2013 (l'uscita \u00e8 sempre stata posticipata). La pellicola, ambientata ad Austin, narra la storia di un musicista in cerca di successo e di triangoli amorosi. Interpreta il doppio ruolo degli androidi David e Walter nel sequel di \"Prometheus\", \"\", diretto ancora da Ridley Scott.\nNel mese di ottobre \u00e8 stato protagonista l'horror-thriller \"L'uomo di neve\", tratto dall'omonimo romanzo di Jo Nesb\u00f8 e diretto da Tomas Alfredson. Nella pellicola interpreta il ruolo del detective alcolista Harry Hole e della sua indagine su un assassino che firma i suoi omicidi decapitando le vittime. Dopo un anno di pausa, nel 2019 torna a vestire per la quarta volta i panni di Magneto in \"X-Men - Dark Phoenix\", dodicesimo film dell'universo X-Men. L'uscita nelle sale, inizialmente prevista per il 2 novembre 2018, \u00e8 stata posticipata al 7 giugno 2019. Il film, con un incasso internazionale di 252,4 milioni di dollari, registr\u00f2 il peggior risultato al botteghino tra i film degli X-Men.\nNel 2021 \u00e8 protagonista del film \"Next Goal Wins\" di Taika Waititi dando il volto all'allenatore di calcio Thomas Rongen.\nRiconoscimenti.\nNel corso della sua carriera ha ottenuto due candidature agli Oscar, una nel 2014 come miglior attore non protagonista per \"12 anni schiavo\" e una nel 2016 come miglior attore protagonista per \"Steve Jobs\".\nDoppiatori italiani.\nNelle versioni in italiano dei suoi film, Michael Fassbender \u00e8 stato doppiato da:"}
{"id": "1248804", "revid": "22475", "url": "https://it.wikipedia.org/wiki?curid=1248804", "title": "George Hoyt Whipple", "text": ""}
{"id": "1248815", "revid": "7", "url": "https://it.wikipedia.org/wiki?curid=1248815", "title": "Lungo Ottocento", "text": ""}
{"id": "1248818", "revid": "671029", "url": "https://it.wikipedia.org/wiki?curid=1248818", "title": "B\u0101\u02be", "text": "La b\u0101\u02be ( ) \u00e8 la seconda lettera dell'alfabeto arabo.\nNella numerazione abjad il suo valore \u00e8 pari a 2.\nOrigine.\nQuesta lettera deriva secondo alcuni da dell'alfabeto nabateo, secondo altri da dell'alfabeto siriaco. In ogni caso deriva da \"Beth\" dell'alfabeto aramaico (), che nacque dalla \"b\u0113th\" dell'alfabeto fenicio (), generata dalla \"bet\" dell'alfabeto proto-cananeo ().\nFonetica.\nDa un punto di vista fonetico b\u0101 corrisponde all'occlusiva bilabiale sonora (/b/), configurandosi quindi come la \"b\" dell'alfabeto latino.\nScrittura e traslitterazione.\nB\u0101 viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"b\".\nSintassi.\nB\u0101 \u00e8 una lettera lunare. Ci\u00f2 significa che quando le si antepone l'articolo determinativo esso non subir\u00e0 alcuna modifica.\nAd esempio \u0628\u0627\u0628 (\"b\u0101b\", porta) diventa \u0627\u0644\u0628\u0627\u0628 (\"al-b\u0101b\", la porta), che si legge "}
{"id": "1248821", "revid": "768068", "url": "https://it.wikipedia.org/wiki?curid=1248821", "title": "T\u0101\u02be", "text": "T\u0101 ( ) \u00e8 la terza lettera dell'alfabeto arabo. Nella numerazione abjad assume un valore pari a 400.\nOrigine.\nQuesta lettera deriva secondo alcuni da dell'alfabeto nabateo, secondo altri da \u072c dell'alfabeto siriaco. In ogni caso deriva da \"Taw\" dell'alfabeto aramaico (), che nacque dalla \"taw\" dell'alfabeto fenicio (), generata dalla \"taw\" dell'alfabeto proto-cananeo ().\nFonetica.\nDa un punto di vista fonetico t\u0101 corrisponde all'occlusiva alveolare sorda (IPA: /t/), risultando quindi essere assimilabile alla lettera \"t\" dell'alfabeto latino.\nScrittura e traslitterazione.\nT\u0101 viene scritta in varie forme in funzione della sua posizione all'interno della parola:\nNella traslitterazione dall'arabo \u00e8 comunemente associata a \"t\".\nSintassi.\nT\u0101 \u00e8 una lettera solare. Ci\u00f2 significa che quando le si antepone l'articolo determinativo la sua l\u0101m si assimila alla t\u0101."}
{"id": "1248831", "revid": "124312726", "url": "https://it.wikipedia.org/wiki?curid=1248831", "title": "Ko\u0161arka\u0161ki klub Split", "text": "Il K.K. Split (\"Ko\u0161arka\u0161ki Klub Split\") \u00e8 una squadra di pallacanestro croata della citt\u00e0 di Spalato.\nStoria.\nIl club nasce nel 1945 come una sezione della polisportiva Hajduk. Dopo tre anni di attivit\u00e0 sporadica, nel 1948 si separa dalla polisportiva e l'anno successivo cambia nome in \"K.K. Split\". Dopo diversi campionati nelle serie minori, nella stagione 1963-64 raggiunge la massima serie del campionato jugoslavo dove giocher\u00e0 fino alla fine dello stato federale jugoslavo (con una parentesi nel campionato 1981-82 dopo l'unica retrocessione, dovuta al cambio generazionale).\nNel 1967 la squadra adotta il nome \"KK Jugoplastika\" e lo mantiene fino al 1990: \u00e8 sotto questo nome che, grazie all'apporto di giocatori del calibro di Dino Ra\u0111a, Toni Kuko\u010d, Velimir Perasovi\u0107, Du\u0161ko Ivanovi\u0107, Zoran Savi\u0107, \u017dan Tabak e altri, vince le sue tre Coppe dei Campioni consecutive - impresa riuscita solo all'ASK R\u012bga 30 anni prima. Inoltre, il club ha raggiunto la finale nel 1972 perdendo con Varese, ed ha vinto la Coppa Kora\u0107 nel 1976 e nel 1977.\nRoster 2021-2022.\n\"Aggiornato al 1\u00b0 dicembre 2021\"."}
{"id": "1248835", "revid": "59975", "url": "https://it.wikipedia.org/wiki?curid=1248835", "title": "Monsters of rock", "text": ""}
{"id": "1248837", "revid": "113958188", "url": "https://it.wikipedia.org/wiki?curid=1248837", "title": "Beberibe", "text": "Beberibe \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Cascavel.\nFanno parte del comune alcune spiagge del litorale del Cear\u00e1: Urua\u00f9, Praia das Fontes, Morro Branco e Parajur\u00f9.\nUrua\u00f9.\nUrua\u00f9 \u00e8 una frazione di Beberibe. \u00c8 una spiaggia di mare che gode di una temperatura costante tutto l'anno attorno ai 26 -27 gradi. Il vento costante favorisce la pratica del kitesurf. Oltre alla spiaggia si pu\u00f2 trovare anche un lago, le dune e un paio di laghetti di acqua dolce con temperatura dell'acqua di circa 30\u00b0. La vegetazione \u00e8 data soprattutto da palme da cocco. A pochi chilometri di spiaggia si possono visitare Praia das Fontes e Morro Branco con le loro falesie rosse che scendono fino alla spiaggia di sabbia finissima. Per spostarsi sulla sabbia delle spiagge e delle dune \u00e8 molto usato il buggy."}
{"id": "1248838", "revid": "767487", "url": "https://it.wikipedia.org/wiki?curid=1248838", "title": "Paolo Bravo", "text": "Carriera.\nGiocatore.\nCresciuto nel , esordisce nel calcio professionistico nella stagione 1992-1993 con la squadra lombarda, con la quale conquister\u00e0 anche una promozione in Serie B prima di passare al Saronno, dove le prestazioni convincono l'Alzano Virescit ad acquistarlo. Non gli verr\u00e0 concesso molto spazio ma realizzer\u00e0 comunque una rete.\nNel mercato di gennaio viene ceduto al , viene quindi ceduto al nella successiva sessione di mercato.\nIn seguito la societ\u00e0 lo gira in prestito al nel mercato di gennaio; in questa squadra non vede quasi mai il campo. Ritorna al Cesena che nel successivo mercato di gennaio lo cede a titolo definitivo al . Qui nelle prime due stagioni non trova molto spazio; poi nella stagione 2004-2005 diventa uno degli artefici della promozione in Serie B dove il primo anno \u00e8 quasi sempre titolare.\nL'anno successivo perde il posto anche a causa dell'arrivo di Pierre Giorgio Regonesi, riuscendo a realizzare una rete contro lo Spezia. Nel 2009 si mantiene in attivit\u00e0 giocando una stagione con La Fiorita, formazione del Campionato sammarinese.\nNel corso della sua carriera ha totalizzato 105 presenze in Serie B come punto massimo della carriera.\nDirigente.\nIl 2 maggio 2011 ha ottenuto la qualifica di direttore sportivo; dall'aprile 2018 ricopre tale incarico per il di Bolzano, dopo un'analoga esperienza al ."}
{"id": "1248840", "revid": "767487", "url": "https://it.wikipedia.org/wiki?curid=1248840", "title": "Nunzio Favia", "text": "Biografia e carriera.\nDal 1971 al 1972 \u00e8 il batterista degli Osage Tribe, gruppo nel quale militano, tra gli altri, Franco Battiato e Red Canzian. Dopo una breve parentesi nei The Trip e con Hunka Munka nel 1972 entra a far parte dei Dik Dik, in sostituzione del batterista storico Sergio Panno.\nCon i Dik Dik rimase fino al 1982 quando il gruppo si sciolse. Prima del definitivo scioglimento ebbe la chance di lavorare in tourn\u00e9e teatrale con il premio Nobel per la letteratura 1997 Dario Fo, nel lavoro \"L'opera dello sghignazzo\".\nNel 1986 fonda il gruppo \"Carlotto e Cucciolo gi\u00e0 Dik Dik\". Ne nasce una querelle legale con gli altri componenti dell'ex gruppo per l'utilizzo del nome risolta solo recentemente.\nDal 2000 la formazione \"Carlotto e Cucciolo gi\u00e0 Dik Dik\" si scoglie, con l'uscita di Carlotto dal gruppo ed il nuovo nome della band diventa l'attuale \"Cucciolo gi\u00e0 Dik Dik\"."}
{"id": "1248842", "revid": "66387", "url": "https://it.wikipedia.org/wiki?curid=1248842", "title": "Mu (lettera)", "text": ""}
{"id": "1248843", "revid": "66387", "url": "https://it.wikipedia.org/wiki?curid=1248843", "title": "Nu (lettera)", "text": ""}
{"id": "1248845", "revid": "78273", "url": "https://it.wikipedia.org/wiki?curid=1248845", "title": "Regione del Biob\u00edo", "text": ""}
{"id": "1248854", "revid": "1543377", "url": "https://it.wikipedia.org/wiki?curid=1248854", "title": "Sandro Porchia", "text": "Carriera.\nCalciatore.\nNato in Germania ma originario di Montalto Uffugo (CS), Porchia esordisce con il Ragusa tra i dilettanti guadagnandosi un ingaggio da parte del Savoia, con il quale conquista una storica promozione in Serie B.\nDopo l'esordio nella serie cadetta (dove realizza i primi 3 gol da professionista) si trasferisce al Crotone, del quale diventa capitano. Resta con la squadra pitagorica per cinque stagioni, subendo prima una retrocessione in Serie C1 e in seguito guadagnando una promozione in Serie B nella stagione 2003-2004 nella quale Porchia realizza 9 gol in 33 presenze di campionato.\nNell'estate del 2005 viene ceduto al neopromosso tra i cadetti. Resta al Rimini anche per la stagione cadetta 2007-2008, poi a fine campionato cambia casacca.\nIl 12 giugno 2008 passa al , rappresentando il primo acquisto per il secondo anno di Serie B dei toscani. Totalizza 24 presenze in un campionato positivo per la sua squadra che centra gli spareggi play-off.\nA fine stagione scende di categoria per vestire la maglia del , che gli affida la fascia di capitano. Gioca 28 partite di campionato e mette a segno due gol su punizione contro Foggia e Giulianova. Inizia la stagione 2010-2011 ancora con il Cosenza, e il 27 agosto 2010 cambia squadra firmando un biennale con il Bassano Virtus che milita nel girone A di Prima Divisione. Il 6 febbraio 2011 segna la sua prima doppietta con la maglia giallo-rossa, nella vittoria contro il .\nUna volta svincolatosi dal Bassano firma il 2 novembre 2012 per il San Nicol\u00f2, squadra di Teramo militante nel girone F del campionato di Serie D. Poco pi\u00f9 tardi, nel gennaio 2013, firma per il Borghi militante nel girone romagnolo del campionato di Promozione.\nDirigente.\nIl 30 agosto 2020 diventa il nuovo direttore sportivo del Trapani. Il 25 giugno 2021 viene nominato quale nuovo ds della Sambenedettese."}
{"id": "1248856", "revid": "229617", "url": "https://it.wikipedia.org/wiki?curid=1248856", "title": "Charles L.Charles", "text": ""}
{"id": "1248860", "revid": "767487", "url": "https://it.wikipedia.org/wiki?curid=1248860", "title": "Maria Jottini", "text": "Biografia.\nAll'et\u00e0 di 18 anni, nel 1939, vinse la prima \"Gara nazionale per gli artisti della canzone\", indetta dall'Eiar. Con l'orchestra di Pippo Barzizza port\u00f2 al successo la canzone \"Maramao perch\u00e9 sei morto\", scritta da Mario Panzeri e cantata dalla Iottini con l'accompagnamento del Trio Lescano. In poco tempo si guadagna il soprannome di \"Usignolo della radio\". Apparve anche, nel 1940, in un film dedicato appunto a questo mezzo di comunicazione di massa, \"Ecco la radio!\".\nAlla fine degli anni quaranta si ritir\u00f2 dalle scene perch\u00e9 si spos\u00f2, divent\u00f2 mamma e si trasfer\u00ec a Firenze.\nNel 1958 rientr\u00f2 nel mondo della musica come soprano lirico leggero, lavorando tra l'altro al Maggio Musicale Fiorentino e al Teatro Regio di Parma, riscuotendo molti successi fino agli anni ottanta. Nel 1987 fece una breve apparizione nel film \"I miei primi quarant'anni\" (con Carol Alt) interpretando una cantante lirica.\nNegli ultimi anni della sua vita si ritir\u00f2 a Broni.\nIl suo corpo riposa ad Antella, frazione di Bagno a Ripoli, localit\u00e0 limitrofa a Firenze, dove era vissuta col suo amatissimo figlio."}
{"id": "1248867", "revid": "767487", "url": "https://it.wikipedia.org/wiki?curid=1248867", "title": "Valerio Liboni", "text": "Biografia.\nValerio Liboni \u00e8 figlio d'arte: suo padre, Gianni Liboni, \u00e8 stato infatti una delle spalle di Erminio Macario, il celebre comico torinese, e autore di cabaret; inoltre la bisnonna Emilia Scolara, in arte \"Virginia Fleury\", \u00e8 stata una celebre attrice di caf\u00e8 chantant e diva del cinema muto agli inizi del XX secolo a Torino (che in quegli anni era la Hollywood italiana). Inizia a suonare giovanissimo la batteria, e nel 1969 entra nel complesso beat I Ragazzi del Sole, che abbandona dovendo effettuare il servizio militare. Nel 1971 fonda La Strana Societ\u00e0, con altri componenti dei Ragazzi del Sole, con cui ottiene un grande successo l'anno dopo con la celebre \"Pop corn\"; partecipa con il quintetto al Festival di Sanremo 1976 con \"Andiamo via\", ed esce dal complesso poco prima di tornare al festival l'anno successivo con \"Tesoro mio\".\nSempre nel 1977 entra come batterista nel complesso de I Nuovi Angeli, in sostituzione di Mauro Paoluzzi. In questo periodo inizia anche l'attivit\u00e0 di autore, componendo con Cristina Gazzera (che in quel periodo \u00e8 sua moglie) nel 1978 la canzone per bambini \"Ciao nonnino\" che viene cantata da Erminio Macario, arrivando in hit parade per sei settimane; altri suoi successi come autore sono \"Che fico\" cantata nel 1981 da Pippo Franco e soprattutto l'anno successivo \"E muoviti un po' \" per Fiorella Mannoia. Nel 1980 inoltre inizia l'attivit\u00e0 di cantautore, con il 45 giri \"Marmellata Jane\", che riscuote un buon successo radiofonico; due anni dopo viene pubblicato il primo album, \"Magari poi\".\nSi dedica in questo periodo anche all'attivit\u00e0 di produttore, curando i Camaleonti, Antonella Forte, Little Tony, Carlos Cosmo, Wilma Goich e Jo Chiarello; per questi artisti compone anche alcune canzoni, a volte in coppia con Marco Bonino (come \"Lei no\", \"L'ultimo metr\u00f2\", \"Ma io vi mollo e vado al mare\" e \"Stai con me\", tutte per la Chiarello). Inizia una fattiva e importante collaborazione professionale con un nuovo produttore artistico elbano, Paolo Chill\u00e8, che da conduttore radiofonico si affaccia al mondo di Liboni con importanti coproduzioni. Tra le altre un duo di D.J. gli \"elleessemanera\". L'album del 1987 si intitola \"Amici miei, infinitamente cari...\" e viene pubblicato dalla BMG; su invito del Ministero di Grazia e Giustizia nella primavera dello stesso anno Liboni compie una tourn\u00e9e in tredici carceri italiane, sfruttando questa occasione per raccogliere 150 poesie di detenuti che, opportunamente musicate, vengono successivamente cantate da vari interpreti (tra cui I Nuovi Angeli, Rettore, i Camaleonti e Mal) ed incise su di una compilation, \"Lucifero\", che la BMG Ariola pubblica alla fine del 1988.\nL'anno successivo partecipa, insieme aI Nuovi Angeli, alla trasmissione \"Una rotonda sul mare\", condotta da Red Ronnie. Continua intanto l'attivit\u00e0 da cantautore, e i due dischi del 1992 e del 1995 vengono prodotti insieme a Guido Guglielminetti. Nel 1997 Liboni incide insieme ad altri due membri della band, Paolo Melfi e Danilo Pennone, un album con la denominazione I Ragazzi del Sole in cui, oltre ad otto vecchi brani riarrangiati, vengono proposti sei inediti, di cui alcuni scritti dallo stesso Liboni con Silvano Borgatta e Marco Bonino. Nel 2000 forma insieme a Douglas Meakin (ex Motowns), Roberto Bonfiglio (ex La Strana Societ\u00e0), Dave Sumner (ex The Primitives) e Rino Dimopoli (ex Delirium) il quintetto de \"I Mitici\", che propone concerti con repertorio anni sessanta e che incide un album omonimo.\nNel 2004 pubblica il cd \"Dear Bruno\", omaggio a Bruno Martino (di cui interpreta alcuni successi); l'anno dopo torna a collaborare con Guido Guglielminetti per l'album \"Canzoni suonate\". Nel 2006 entra nella nuova formazione del complsso The Primitives con Mick Brill, Dave Sumner e Silvano Borgatta, ed accompagna Mal in tour. Nel 2007 esce \"San Sebastiano, le donne e gli altri...\", cofanetto che contiene 32 canzoni tra cui 7 inediti e un Dvd con il brano \"Io sto bene con te\", scritto insieme a Guido Guglielminetti.\nNel 2009 ha pubblicato il suo primo libro \"Crash! Storie e curiosit\u00e0 dell'Italia della canzone a ritmo di musica, viaggi e amore\", volume, scritto in collaborazione con il giornalista Maurizio Scandurra, in cui si raccontano i suoi 40 anni nel mondo della musica leggera italiana.\nDal 2011 \u00e8 rientrato come batterista nei Nuovi Angeli e, con una formazione in trio con Marco Bonino e Paki Canzi, ha pubblicato a febbraio 2015 \"Greatest Hits\", contenente tre canzoni inedite tra cui \"Senza una ragione\", vecchio brano del 1999 mai pubblicato, con Liboni voce solista.\nNel 2018 partecipa all'album \"Powerillusi &amp; Friends\" dei Powerillusi; nel disco interpreta il brano \"Saremo famosi\".\nValerio Liboni \u00e8 autore ed esecutore, con Silvano Borgatta, di \"Forza Toro ol\u00e9\", che \u00e8 stato l'inno della squadra di calcio del per quindici anni.\n\u00c8 suo anche l'inno ufficiale E ancora Toro, che recentemente accompagna la squadra granata.\nVita privata.\nLiboni \u00e8 stato sposato con la cantante Jo Chiarello, da cui ha avuto la figlia Martina. Nel 2008 sposa Noelvis Rodriguez Prieto, conosciuta durante una tourn\u00e9e a Cuba."}
{"id": "1248869", "revid": "1005847", "url": "https://it.wikipedia.org/wiki?curid=1248869", "title": "Comitato consultivo permanente per il diritto d'autore", "text": "Il Comitato consultivo permanente per il diritto d'autore \u00e8, in Italia, un organo consultivo previsto dall'art.190 della legge 22 aprile 1941, n.633 (Legge sul diritto d'autore). Ad esso \u00e8 dedicato l'intero titolo VII di detta legge La dizione originale del testo della legge rifletteva il periodo storico in cui era stato emanato inquadrato nelle norme corporative allora vigenti e con un ampio ruolo per il \"Ministro per la cultura popolare\":.\nIl passaggio alla Presidenza del Consiglio.\nSoppresso il Ministero per la Cultura popolare, il Comitato \u00e8 passato nell'ambito della Presidenza del consiglio, anche dopo l'istituzione del Ministero del Turismo e dello Spettacolo (L. 31 luglio 1959, n. 617, art. 7).\nCon la caduta del sistema corporativo il Comitato, depurato dei collegamenti istituzionali con gli organi corporativi, \u00e8 rimasto in funzione, in quanto \"l'amministrazione statale attraverso l'apporto di tale comitato riesce ad avere l'apporto di molteplici professionalit\u00e0\".\nMinistero per i beni e le attivit\u00e0 culturali.\nL'art. 10 del D.L.vo n. 303/99 ha trasferito le competenze relative al diritto d'autore e la disciplina della propriet\u00e0 letteraria al Ministero per i beni e le attivit\u00e0 culturali\nIl D.P.R. 29 dicembre 2000, n. 441 ha introdotto il \"Regolamento organizzativo di detto ministero\".\nCompiti del Comitato.\nCome compito precipuo il Comitato \"provvede allo studio delle materie attinenti al diritto di autore ad esso connessi e d\u00e0 pareri sulle questioni relative quando ne sia richiesto dal Ministro\".\nSulla base del Decreto legge n. 68/2003, il Comitato ha assunto compiti conciliativi per le controversie che nascano dall'interpretazione della direttiva 2001/29 CE.\nLa spinta data dalla necessit\u00e0 di adattare la normativa alle innovazioni tecnologiche anche dal punto di vista terminologico ha fatto nascere all'interno del Comitato, una \"Commissione speciale per la revisione e l'aggiornamento della legge 633/1941\" per effettuare una ricognizione sistematica dell'intera normativa in tale ambito vigente.\nLa proposta del 2005.\nIl comitato nel corso del 2005 ha elaborato una proposta di modifica della legge sul diritto d'autore che tende ad accentuare il ruolo della SIAE.\nNuovi compiti.\nDal 2007, con la nomina a presidente del prof. Alberto Maria Gambino, il Comitato si \u00e8 orientato specialmente all'inventario della legislazione esistente per realizzare l'adeguamento anche terminologico alle innovazioni tecnologiche.\nCritiche al Comitato.\nNei confronti del comitato era stata avanzata la critica che la sua composizione risentisse ancora dell'impostazione corporativa originaria, e non riflettesse il mondo degli utenti e delle biblioteche. Accogliendo questo tipo di istanze, le nuove Commissioni istituite dal prof. Gambino si avvalgono anche del contributo portato dalle Associazioni dei Consumatori e di altre associazioni che da tempo si interessano a questo problema. In effetti, in data 18 settembre 2007, il presidente prof. Gambino ha incontrato una delegazione di Frontiere digitali, attivando cos\u00ec un tavolo di confronto con le associazioni degli utenti.\nLe commissioni speciali, i gruppi di lavoro di riforma e la commissione ristretta.\nIl presidente del Comitato Consultivo Permanente per il diritto d'autore, prof. Alberto Maria Gambino, ha disposto l'istituzione di due Commissioni speciali, l'una relativa al rapporto tra nuove tecnologie e propriet\u00e0 intellettuale e l'altra per la revisione della legge sul diritto d'autore.\nIn data 8 ottobre 2007 il prof. Alberto Maria Gambino, ha nominato i componenti: ne faranno parte docenti del settore, esperti dell'industria culturale e una delegazione di Frontiere digitali. Il 25 ottobre 2007 hanno preso avvio i lavori delle Commissioni che hanno formato una decina di gruppi di lavoro con l'intento di offrire nel giro di un paio di mesi uno studio sulla riforma del diritto d'autore. La stampa si sta diffusamente occupando dei lavori di riforma. Attualmente i dieci gruppi di esperti riuniti in seduta permanente hanno individuato i temi sui quali il legislatore potr\u00e0 intervenire attraverso il riassetto della normativa sul diritto d autore. Si tratta di una serie di interventi normativi che vanno dall'ampliamento della nozione di opera dell'ingegno, con l'estensione, ad esempio, alle opere multimediali, all'aggiornamento alle nuove tecnologie della sezione sull'utilizzazione economica dell'opera, fino all'approfondimento del sistema delle libere utilizzazioni. C'\u00e8 poi il tema del file sharing e delle creative commons su cui si sta sviluppando un vivace dibattito. Dal 14 novembre 2007, digitando il link https://web.archive.org/web/20090614095119/http://commissionedirittoautore.info/wiki/ chiunque aveva qualche buona idea da proporre, ha trovato sul sito la bozza su cui sta lavorando la Commissione insediata al Ministero dei Beni \nculturali e poteva integrarla ed emendarla on line.\nIn data 18 dicembre 2007, alla presenza del Comitato riunito in Adunanza generale, delle Commissioni e dei Gruppi di lavoro, il Presidente Gambino ha consegnato al Ministro per i beni e le attivit\u00e0 culturali il documento contenente \"Proposte per una riforma del Diritto d'autore\" In data 29 gennaio 2008 \u00e8 stata nominata una Commissione ristretta, formata dagli esperti e dai rappresentanti istituzionali in seno al Comitato, con il compito di elaborare il Testo Unico di riassetto del Diritto d'autore, i cui primi dieci articoli sono stati consegnati per l'esame del Comitato nell'adunanza del 26 maggio 2008. Con l'insediamento del nuovo governo di centrodestra e con l'avvio di un tavolo antipirateria alla Presidenza del Consiglio sembra essersi chiusa l'interessante stagione di dialogo e confronto tra tutte le parti coinvolte dal prof. Alberto Gambino, con il tramonto pressoch\u00e9 definitivo di giungere a soluzioni condivise anche dalla comunit\u00e0 e dagli operatori della rete. Si veda il riemergere delle critiche pi\u00f9 accese al nuovo corso governativo sulla tutela autoriale.\nIl 28 maggio 2009 si \u00e8 insediata presso il Ministero per i beni e le attivit\u00e0 culturali, Direzione Generale per i beni librari, gli istituti culturali e il diritto d'autore, Servizio IV, la Commissione speciale, costituita dal Prof. Alberto M. Gambino presidente del Comitato consultivo permanente per il diritto d'autore, che dovr\u00e0 rideterminare i compensi spettanti ai titolari dei diritti, in vista dell'elaborazione del decreto relativo alla quota spettante ai titolari di diritti d'autore sugli apparecchi di registrazione, analogici e digitali. La Commissione ha il delicato compito di rivedere la norma transitoria costituita dall'art. 39 del Decreto Legislativo 9 aprile 2003, n. 68 che aveva stabilito fino al 31 dicembre 2005, e comunque fino all'emanazione del nuovo decreto, il contributo per la copia privata (File sharing), individuando le tipologie di supporti per i quali il contributo \u00e8 dovuto. Successivamente il D.M. 30 dicembre 2009 del Ministero per i beni e le attivit\u00e0 culturali di rideterminazione del contributo per la copia privata ha previsto il prelievo di una somma forfettaria su ogni apparecchio di memoria venduto, commisurata all'estensione della memoria stessa, da attribuire alla Siae che poi la ripartir\u00e0 tra i titolari dei diritti di privativa, con ci\u00f2 consacrando una sorta di riparazione preventiva e presuntiva per l'eventualit\u00e0 che con tali dispositivi si copino opere coperte da privative."}
{"id": "1248870", "revid": "547992", "url": "https://it.wikipedia.org/wiki?curid=1248870", "title": "Gea Lionello", "text": "Biografia.\nDopo aver studiato per un anno presso la scuola di recitazione \"La scaletta\", fondata e diretta da Giovanni B. Diotiaiuti, debutta in teatro nel 1984 ne \"La governante\", regia di Luigi Squarzina. Successivamente al lavoro teatrale alterna quello televisivo, cinematografico e, anche, radiofonico.\nDal 2004 \u00e8 tra i protagonisti, con il ruolo di \"Claudia Morandi\", della serie televisiva di Canale 5 \"R.I.S. - Delitti imperfetti\".\nNel 2009 \u00e8 tra i protagonisti, con il ruolo del \"commissario Fabiana Cortesi\", della serie \"Il bene e il male\", trasmessa su Rai 1."}
{"id": "1248876", "revid": "120880565", "url": "https://it.wikipedia.org/wiki?curid=1248876", "title": "Le robe che ha detto Adriano", "text": "Le robe che ha detto Adriano \u00e8 la seconda raccolta ufficiale della discografia di Adriano Celentano, pubblicata su 33 giri dal Clan Celentano (catalogo BF/LP 502), etichetta discografica di propriet\u00e0 dell'artista, nel 1969.\nIl disco.\nDopo il mancato successo di Adriano rock, si torna alla consolidata formula precedente, con un altro disco che riprende vecchi titoli su 45 giri e canzoni nuove che saranno poi pubblicate come singoli. Nella discografia ufficiale \u00e8 catalogato fra le raccolte, e questa caratterizzazione antologica \u00e8 confermata dalla presenza sull'album di molti brani gi\u00e0 editi, tra cui \"Il ragazzo della via Gluck\", \"Chi era lui\", \"Mondo in mi 7\u00aa\" e \"Una festa sui prati\", addirittura pubblicati tre anni prima e con gli ultimi due mai editi su album in precedenza. Altri inediti su album, ma coevi, sono \"Storia d'amore\" e \"Lirica d'inverno\", insieme ai rispettivi secondi lati dei singoli: \"Straordinariamente\" e \"L'uomo nasce nudo\".\nIn copertina un disegno di Gianni Zanini raffigurante una quercia senza foglie e un uomo (Celentano?) coricato ai suoi piedi, lo stesso del singolo \"Lirica d'inverno\". Sul retro il disegno di Celentano gi\u00e0 utilizzato come copertina per il 45 giri \"Storia d'amore\".\nRistampato dal Clan Celentano in stereofonia nel 1972 su LP e nel 1987 su tutti i supporti (LP CLN 20692, MC 30 CLN 20692), compreso Compact Disk (CDS 6070). Rimasterizzato su CD in analogico nel 1991 (9031-70206-2) e in digitale nel 2012 (3259130004953).\nAlla ristampa su CD del 1995 (SP 60812) \u00e8 stata aggiunta la bonus track \"Se sapevo non crescevo\", lato B del singolo \"Viola\" del 1970.\nTracce.\nL'anno indicato \u00e8 quello di pubblicazione del singolo.\nTutti i testi sono di Luciano Beretta e Miki Del Prete, eccetto ove indicato.\nLato A\nLato B\nDurata totale: 51:28"}
{"id": "1248877", "revid": "599013", "url": "https://it.wikipedia.org/wiki?curid=1248877", "title": "Televisione analogica terrestre", "text": "La televisione analogica terrestre \u00e8 la combinazione della televisione analogica e della televisione terrestre. \nStoria.\n\u00c8 stata la prima tipologia di televisione a diffondersi nel mondo, quando la televisione ha iniziato a diffondersi, a partire dal 1928 negli Stati Uniti e a partire dal 1929 nel Regno Unito e in Germania. La rappresentazione digitale dell'informazione elettronica non esisteva ancora: tale rappresentazione nasce infatti nel 1941 con la realizzazione del primo computer elettronico, l'Atanasoff\u2013Berry Computer. \nLa televisione analogica terrestre in quasi tutti gli Stati del mondo \u00e8 stata progressivamente superata dalla televisione digitale terrestre, caratterizzata dalla rappresentazione digitale dell'informazione elettronica, quest'ultimo in corso ormai da vari decenni.\nPer quanto riguarda le immagini a colori lo standard utilizzato in Italia \u00e8 lo standard PAL. Per quanto riguarda invece il sonoro, lo standard utilizzato in Italia \u00e8 lo standard A2. Lo standard A2 in Italia \u00e8 sempre stato utilizzato con la funzione di sonoro stereo/Dolby Surround e non con quella di sonoro multiplo. \nDescrizione generale.\nCi sono vari standard che possono essere utilizzati, alcuni sono anche retrocompatibili, ci\u00f2 significa che, se sono adottati e il ricevitore televisivo dell'utente non \u00e8 compatibile con tali standard opzionali, la televisione analogica terrestre viene comunque ricevuta correttamente, anche se, ovviamente, senza le funzionalit\u00e0 aggiuntive offerte dagli standard opzionali. Questo aspetto \u00e8 particolarmente importante in quanto, in caso siano adottati gli standard opzionali, l'utente non \u00e8 costretto a dotarsi di nuove apparecchi televisivi per poter continuare a ricevere la televisione analogica terrestre.\nL'esempio pi\u00f9 rilevante \u00e8 l'avvento della televisione analogica terrestre a colori. La televisione analogica terrestre \u00e8 nata in bianco e nero, per trasmettere immagini a colori i provider televisivi hanno semplicemente iniziato ad adottare i vari standard opzionali per le immagini a colori e gli utenti non intenzionati ad affrontare spese per dotarsi di nuovi apparecchi televisivi compatibili con tali standard opzionali potevano comunque continuare a ricevere la televisione analogica terrestre in bianco e nero. \nLa caratteristica della retrocompatibilit\u00e0 \u00e8 anche vantaggiosa per i provider televisivi in quanto, se il provider fosse intenzionato ad adottare un nuovo standard televisivo non retrocompatibile e non volesse perdere gli utenti non intenzionati a dotarsi di nuovi apparecchi televisivi compatibili, l'unica scelta che gli rimarrebbe sarebbe la doppia trasmissione dell'emittente televisiva, o delle emittenti televisive in caso siano pi\u00f9 di una: una trasmissione nel vecchio standard e una nel nuovo standard. E, come \u00e8 facilmente intuibile, tale soluzione comporta un aggravio notevole dei costi per il provider televisivo, in pratica vengono raddoppiati i costi di trasmissione.\nLa doppia trasmissione dell'emittente televisiva e ci\u00f2 che \u00e8 stato attuato dai provider televisivi con l'avvento della televisione digitale, in particolare della televisione digitale terrestre. Gli standard di televisione digitale sono intatti completamente distinti e incompatibili con gli standard di televisione analogica. In realt\u00e0 tale doppia trasmissione \u00e8 solo temporanea, funzionale al concedere tempo agli utenti per la sostituzione degli apparecchi televisivi. \u00c8 infatti gi\u00e0 previsto il cosiddetto \"switch-off\" (in italiano \"spegnimento\") della televisione analogica. Quando i nuovi apparecchi televisivi compatibili con la televisione digitale saranno sufficientemente diffusi cesser\u00e0 la doppia trasmissione con notevole risparmio di costi da parte dei provider televisivi. In tale momento gli utenti non ancora dotati di apparecchi televisivi compatibili con la televisione digitale saranno costretti ad acquistarli se vorranno continuare a ricevere la televisione in quanto la televisione analogica cesser\u00e0 di esistere.\nStandard televisivi.\nPrincipali.\nGli standard di televisione analogica terrestre attualmente usati nel mondo sono:\nGli standard B e G sono quelli usati in Italia. Per un'informazione completa su quali standard televisivi per la televisione analogica terrestre sono adottati nei vari stati del mondo si veda la voce Diffusione degli standard televisivi nel mondo.\nOpzionali.\nStandard televisivi opzionali per la televisione analogica terrestre attualmente usati nel mondo sono:"}
{"id": "1248878", "revid": "10044147", "url": "https://it.wikipedia.org/wiki?curid=1248878", "title": "TV terrestre", "text": ""}
{"id": "1248881", "revid": "110157", "url": "https://it.wikipedia.org/wiki?curid=1248881", "title": "Tsumeb", "text": "Tsumeb \u00e8 una citt\u00e0 della Namibia settentrionale, capitale della regione di Oshikoto. Viene definita la \"porta del nord\", ed \u00e8 la citt\u00e0 pi\u00f9 vicina al Parco nazionale d'Etosha, uno dei parchi naturali pi\u00f9 importanti di tutta l'Africa.\nIl nome Tsumeb viene pronunciato \"sumeb\" o, in alcuni casi, \"ciumeb\", forma probabilmente pi\u00f9 vicina alla denominazione originale del luogo. Le origini del nome sono comunque incerte; si ritiene che si tratti di una parola in lingua nama che significa \"luogo del muschio\" o \"luogo delle rane\".\nStoria.\nIl primo insediamento di Tsumeb fu costruito dai coloni tedeschi nel 1905; a quell'epoca, la regione dell'odierna Namibia costituiva la colonia dell'Africa Tedesca del Sud-Ovest. Il luogo interessava ai tedeschi soprattutto per le grandi quantit\u00e0 di minerali disponibili nella zona. Ancora oggi, Tsumeb \u00e8 molto nota ai collezionisti di minerali; nei dintorni se ne trovano circa 243 tipi diversi, molti dei quali rari o unici (per esempio la feinglosite, la leiteite e la ludlockite). Durante il periodo coloniale tedesco, le miniere di Tsumeb furono gestite della Otavi Minen und Eisenbahn Gesellschaft (OMEG). La citt\u00e0, come il resto della Namibia, pass\u00f2 sotto il controllo del Sudafrica nel 1914.\nMineralogia.\nLe miniere di rame di Tsumeb sono note per il numero di specie mineralogiche scoperte, tanto che per oltre sessanta di esse \u00e8 definita come localit\u00e0 tipo:\nLuoghi di interesse.\nOltre che per la vicinanza al parco nazionale d'Etosha, Tsumeb \u00e8 nota per diversi altri luoghi di interesse naturalistico situati nelle immediate vicinanze. Vicino a Tsumeb si trovano due laghi, l'Otjikoto e il Guinas. Il secondo \u00e8 leggermente pi\u00f9 vasto e ha un diametro di 500 m. I laghi sono stati esplorati a pi\u00f9 riprese, ma la loro profondit\u00e0 massima \u00e8 ancora ignota perch\u00e9 il fondo, in alcuni punti, si perde in un sistema di caverne sotterranee. Il Guinas ospita una specie di pesce endemica, la \"Tilapia guinasana\". Sul fondo dell'Otjikoto si trovano armamenti tedeschi dei primi decenni del XX secolo, abbandonati dall'esercito del Kaiser durante la ritirata di fronte all'invasione sudafricana.\nA est di Tsumeb, nei pressi della propriet\u00e0 terriera di Harasib, si trova un lago sotterraneo che viene spesso indicato come il pi\u00f9 grande e il pi\u00f9 profondo del pianeta. Sempre a est, presso la localit\u00e0 di Hoba, giace il pi\u00f9 grande meteorite del mondo, un macigno di nickel e ferro del peso di circa 60 tonnellate.\nInfrastrutture e trasporti.\nPer gran parte del XX secolo la citt\u00e0 ha rappresentato l'estremit\u00e0 settentrionale del sistema ferroviario della TransNamib; recentemente, la linea \u00e8 stata estesa per altri 260\u00a0km, fino a Ondangwa. Il governo namibiano sta da tempo considerando l'opportunit\u00e0 di proseguire l'ampliamento fino a raggiungere l'Angola.\nOltre alla ferrovia, Tsumeb \u00e8 collegata al resto del paese da diverse strade principali, che portano a Ondangwa, Oshikati, Grootfontein, Otavi e Windhoek.\nGeografia fisica.\nClima.\nPur trovandosi nella zona dei tropici, Tsumeb \u00e8 situata in un luogo molto elevato (oltre 1000 m s.l.m.), e presenta inverni molto freddi, con temperature che possono scendere sotto gli 0\u00a0\u00b0C."}
{"id": "1248886", "revid": "838137", "url": "https://it.wikipedia.org/wiki?curid=1248886", "title": "Rugby a 15 nel 1957", "text": "Nel 1957 il rugby a 15 vive un anno ricco di tour e di nuovi paesi che si affacciano sulla scena. Come eventi importanti ricordiamo:\nAttivit\u00e0 internazionale.\nIl ritorno del rugby in Unione Sovietica.\n\u00c8 un evento importante per il rugby. Infatti in occasione della sesta edizione del Festival Mondiale della Giovent\u00f9 e degli Studenti, viene revocato il bando alla pratica del rugby , vigente in Unione Sovietica dal dopoguerra. Alcune partite si disputano tra squadre universitarie. Bisogner\u00e0 per\u00f2 attendere il 1975 per vedere l'esordio di una nazionale sovietica.\nLa Nazionale italiana.\nNel dicembre 1956, l'allenatore Buby Farinelli ha rassegnato le dimissioni. Viene sostituito da Giulio Fereoli nella triade con Aldo Invernici e Umberto Silvestri L'entusiasmo degli anni precedenti sta svanendo e la pesante sconfitta con la Francia segna la fine di un'epoca, malgrado l'onorevole sconfitta contro le London Counties e lo scontato successo con la Germania.\nI Barbarians.\nNel 1957 la squadra ad inviti dei Barbarians ha disputato i seguenti incontri, compreso il tour in Canada e l'incontro con la selezione dell'Ulster"}
{"id": "1248889", "revid": "4175", "url": "https://it.wikipedia.org/wiki?curid=1248889", "title": "Rugby a 15 nel 1958", "text": "Il 1958 \u00e8, per il Rugby a 15, un anno intenso con, tra l'altro:\nLa Nazionale italiana.\nDopo Farinelli, anche Fereoli lascia dopo un anno e viene sostituito da Sergio Barilari che si affianca a Aldo Invernici e Umberto Silvestri. Nel corso dell'anno Silvestri lascer\u00e0 il posto a Mario Battaglini e al torinese Casalegno. Ad essi si aggiunger\u00e0 per un breve stage anche il francese Pierre Poulain, allenatore del Racing Parigi, che porter\u00e0 al titolo di campione di Francia nel 1959.\nLa nazionale segna un declino di risultati come dimostra il tour novembrino in Inghilterra ed Irlanda, malgrado la buona difesa contro la Francia e la vittoria con la Romania.\nI Barbarians.\nNel 1958 la squadra ad inviti dei Barbarians ha disputato i seguenti incontri, compreso uno storico tour in Sud Africa."}
{"id": "1248890", "revid": "1543377", "url": "https://it.wikipedia.org/wiki?curid=1248890", "title": "Bombardier Flexity Outlook", "text": "Sotto la denominazione Flexity Outlook l'azienda canadese Bombardier Transportation raggruppa tram pluriarticolati, a pianale totalmente ribassato sempre pi\u00f9 impiegati nelle linee cittadine ad alta percorrenza.\nCaratteristiche.\nFinora sono stati prodotti due modelli il \"Flexity Outlook C\" o Cityrunner ed il \"Flexity Outlook E\" o Eurotram: sono modelli uni- o bidirezionali con ampi finestrini e comfort per il passeggero.\nFlexity Outlook C - \"Cityrunner\".\nDal 2001 ad oggi \u00e8 stato utilizzato nelle citt\u00e0 di Graz e Linz (Austria), a \u0141\u00f3d\u017a (Polonia), a Ginevra (Svizzera) a Eski\u015fehir in Turchia e, a partire da gennaio 2016, a Palermo.\nFlexity Outlook E - \"Eurotram\".\nModello certamente pi\u00f9 aerodinamico ed innovatore, ha trovato spazio a Milano (sulla linea 15), oltre che a Porto e a Strasburgo. Il design del modello per l'azienda milanese \u00e8 a cura della Zagato, grazie al lavoro di quest'ultima il tram ha ricevuto il prestigioso riconoscimento \"Compasso d'oro per il design\" ADI nel 2001."}
{"id": "1248894", "revid": "2110186", "url": "https://it.wikipedia.org/wiki?curid=1248894", "title": "Maurizio Iorio", "text": "Biografia.\nNato a Milano da genitori di origine campana (padre napoletano e madre avellinese). \nDurante la sua militanza nel Bari ha conosciuto la sua attuale compagna Dina.\nCarriera.\nClub.\nGli esordi.\nDopo gli esordi nell'Helenio Herrera Triestina e nel Vigevano (con cui debutta nel campionato di Serie C 1975-1976), si trasferisce al Foggia, militante in Serie A, rimanendovi una stagione senza giocare. Nel campionato 1977-1978 esordisce nella massima serie con la maglia rossonera, lanciato dall'allenatore Ettore Puricelli in sostituzione di Nerio Ulivieri, ritenuto non affidabile; debutta il 23 ottobre 1977, nella vittoria per 1-0 sul .\nCon i \"satanelli\" totalizza 21 presenze e 6 reti, senza poter evitare la retrocessione del Foggia. Nell'estate del 1978 viene acquistato dal , in cambio di tre giocatori e un conguaglio in denaro; in maglia granata rimane per una stagione, come rincalzo di Francesco Graziani e Paolo Pulici, totalizzando 15 presenze e 3 reti. A fine stagione passa in compropriet\u00e0 all', nell'ambito del riscatto di Danilo Pileggi da parte del Torino: l'allenatore Giovan Battista Fabbri lo utilizza come unica punta, supportata da Pietro Anastasi o Hubert Pircher.\nDopo un avvio di stagione positivo (con quattro reti nel girone eliminatorio della Coppa Italia) perde il posto in squadra a causa di prestazioni non soddisfacenti e per contrasti con l'allenatore. Conclude la stagione ascolana con 11 presenze e una rete.\nL'apice della carriera: Bari, Roma e Verona.\nNell'estate del 1980 viene ceduto in compropriet\u00e0 al , militante in Serie B, dove fa coppia con Aldo Serena soppiantando il duo titolare Libera-Gaudino. Nella stagione 1980-1981, sotto la guida di Mimmo Renna e poi Enrico Catuzzi, realizza 10 reti in 29 partite, tra cui due doppiette nei derby contro il , nonostante alcuni infortuni.\nNella stagione successiva viene riscattato dai \"galletti\": le reti salgono a 18 in 36 gare,sua miglior stagione realizzativa dove \u00e8 ottimamente coadiuvato da De Rosa, Bresciani e Bagnato in attacco, ma non sufficienti a garantire la promozione al cosiddetto \"Bari dei baresi\". Grazie alle 31 reti realizzate in due anni tra campionato e Coppa Italia, suscita l'interesse della , da cui viene acquistato.\nNella stagione 1982-1983 vince lo scudetto con i capitolini, disputando 25 partite (con 5 reti) nel ruolo di \"spalla\" di Roberto Pruzzo. L'anno seguente, in seguito all'acquisto di Francesco Graziani, viene ceduto in compropriet\u00e0 al Verona, con cui disputa il suo migliore campionato nella massima serie, con 14 gol in 25 partite, formando con Giuseppe Galderisi un attacco di brevilinei. La formazione scaligera termina il campionato al sesto posto e raggiunge la finale di Coppa Italia, competizione nella quale Iorio \u00e8 vice-capocannoniere con 7 reti.\nIl declino.\nNell'estate del 1984 viene riscattato dalla Roma per oltre due miliardi e mezzo di lire. La sua seconda esperienza romanista risulta meno fortunata della prima, e viene relegato al ruolo di riserva anche a causa del cambio di modulo operato da Sven-G\u00f6ran Eriksson, che schiera Pruzzo come unica punta. Conclude la stagione con 16 presenze in campionato e un unico gol, a cui si aggiungono 3 presenze e due reti in Coppa Italia, tra cui quella realizzata nel \"derby\" contro la . Nel 1985 passa alla per quattro miliardi di lire: in viola si accentua il declino delle prestazioni, e anche in questo caso realizza un unico gol in tutta la stagione, alternandosi a Paolo Monelli nel ruolo di centravanti.\nNell'ottobre del 1986 accetta il trasferimento al neopromosso Brescia, di cui non evita la retrocessione in Serie B. Rientrato a Firenze, rimane inizialmente fuori rosa, e in seguito ritorna al Brescia, con cui realizza 8 reti in 31 partite nel campionato di Serie B 1987-1988. Svincolato al termine della stagione, dopo aver rifiutato un'offerta del Cosenza e una dal campionato canadese nell'autunno del 1988 passa al , sempre tra i cadetti, dove ritrova Enrico Catuzzi che lo aveva allenato a Bari. Nella formazione biancorossa realizza 5 reti (di cui 3 su rigore), prima di essere messo fuori rosa in primavera dal nuovo allenatore Attilio Perotti, insieme ad altri tre compagni di squadra (Colasante, Mileti e Scaglia) per motivi disciplinari.\nIl finale di carriera.\nNuovamente svincolato, torna in Serie A dopo due anni, ingaggiato dal Verona in crisi economica. Nel contesto di una squadra in difficolt\u00e0 non ripete le prestazioni della stagione 1983-1984, collezionando 3 reti in 24 partite e la terza retrocessione in carriera. Nell'autunno del 1990 lo ingaggia l', per sostituire l'infortunato Davide Fontolan, e con i nerazzurri disputa 5 partite di campionato.\nConclude la carriera con due annate al , sempre in Serie A: con i \"Grifoni\" viene impiegato prevalentemente come riserva di Tom\u00e1\u0161 Skuhrav\u00fd e Carlos Aguilera, disputando anche la semifinale di ritorno di Coppa UEFA contro l'Ajax, nella quale realizza il gol del momentaneo vantaggio rossoblu. L'esperienza al Genoa si conclude nel febbraio del 1993, quando viene posto fuori rosa da Luigi Maifredi, non rientrando nei suoi piani tecnici.\nNazionale.\nVanta una gara nell'Under 21, il 14 giugno 1979 contro i pari et\u00e0 della Polonia. In seguito ha collezionato 8 presenze e 2 gol nella Nazionale di calcio italiana B (debutto a Roma il 27 aprile 1983, vittoria per 2:0 contro la Lega Irlandese) e 6 presenze nella Nazionale Olimpica, con la quale ha preso parte ai Giochi Olimpici 1984 a Los Angeles, alternandosi in attacco con Aldo Serena e Daniele Massaro. Gioc\u00f2 da titolare tre partite: la vittoriosa nonch\u00e9 burrascosa gara inaugurale con l'Egitto (quattro espulsi e otto ammoniti), quella persa contro la Costa Rica e la finale per il terzo posto dove gli azzurri vennero sconfitti per 2 a 1 dalla Yugoslavia. Venne utilizzato nei secondi tempi delle restanti tre gare con gli Stati Uniti, nel quarto di finale con il Cile e nella semifinale con il Brasile. Per lui quindi 6 presenze e un totale di 221' nel torneo Olimpico. A causa delle prestazioni non convincenti, esce definitivamente dal giro della Nazionale di Enzo Bearzot.\nDopo il ritiro.\nInizialmente ha intrapreso l'attivit\u00e0 di imprenditore edile, per poi rientrare nel mondo del calcio come giocatore di beach soccer e commentatore televisivo.\nA 20 anni dal suo addio alla Roma, riceve un premio dai tifosi romanisti nell'ambito della 7\u00aa edizione del \"Premio\" Sette Colli.\nBeach soccer.\nA partire dal 2000 si \u00e8 dedicato al beach soccer prima come giocatore e poi come organizzatore ed allenatore dell\"'Italia Beach Soccer\", una rappresentativa nazionale formata per lo pi\u00f9 da ex calciatori professionistici, che partecipa a tornei della \"Beach Soccer Golden League\".\nCommentatore televisivo.\nHa lavorato come commentatore televisivo di calcio, in trasmissioni sportive delle emittenti baresi Telenorba ed Antenna Sud e come ospite fisso presso Teleregione Color del programma \"Anteprima Forcing\". Ha successivamente ricoperto il ruolo di commentatore tecnico per Sky."}
{"id": "1248897", "revid": "1829344", "url": "https://it.wikipedia.org/wiki?curid=1248897", "title": "Rugby a 15 nel 1959", "text": "Nel 1959 l'evento principe del Rugby a XV \u00e8 il Tour dei British Lions in Australia e Nuova Zelanda.\nTra gli altri eventi si segnalano:\nAttivit\u00e0 internazionale.\nAltri test.\nSi intensificano sempre pi\u00f9 gli incontri tra squadre europee minori\nLa nazionale italiana.\nPoco spazio per la nazionale italiana che rimedia una sonora batosta dalla Francia in quel di Nantes: ormai lo slancio degli anni precedenti \u00e8 completamente perso.\nI Barbarians.\nNel 1959 la squadra ad inviti dei Barbarians ha disputato i seguenti incontri:"}
{"id": "1248898", "revid": "729019", "url": "https://it.wikipedia.org/wiki?curid=1248898", "title": "Tour dei British and Irish Lions 1959", "text": "Il Tour dei British and Irish Lions 1959 \u00e8 una serie di incontri di rugby disputati nel 1959 dalla selezione di rugby a 15 dei British and Irish Lions che si recano in tourn\u00e9e in Australia e Nuova Zelanda, non disdegnado di giocare due partite in Canada sulla strada del ritorno\nI britannici, travolgono gli Australiani ( 2 vittorie su 2) ma si inchinano tre vole agli All Blacks neozelandesi, salvando l'onore con la vittoria nel 4\u00b0 test.\nIn totale nei 33 incontri, i Lions cedono 6 partite ai loro avversari (3 alla Nuova Zelanda, 1 a New South Wales, Otago e Canterbury) e ne vincono 27\nCapitano era l'irlandese Ronnie Dawson"}
{"id": "1248900", "revid": "34392", "url": "https://it.wikipedia.org/wiki?curid=1248900", "title": "Parto in acqua", "text": ""}
{"id": "1248903", "revid": "104265", "url": "https://it.wikipedia.org/wiki?curid=1248903", "title": "Tornei di rugby a 15 dell'Europa dell'Est", "text": "Nell'Europa dell'Est il Rugby \u00e8 dominato da sempre dalla Romania, anche se negli anni 70 si affacci\u00f2 l'Unione Sovietica.\nCon la Caduta del Muro di Berlino nel 1989, il rugby in questi paesi ha sofferto pi\u00f9 di altri sport la fine del \"dilettantismo di stato\". La Romania non ha saputo ripetere le imprese degli anni 60-70-80 (vittorie su Francia e Galles) e con la disintegrazione dell'Unione Sovietica si \u00e8 visto crescere la forza della Georgia.\nAlla fine degli anni 50, dopo lunghi ostracismi, viene organizzato il primo di una serie di tornei: la Coppa della Vittoria."}
{"id": "1248914", "revid": "122126034", "url": "https://it.wikipedia.org/wiki?curid=1248914", "title": "Lada-Vaz Samara", "text": "La Lada Samara \u00e8 un'autovettura prodotta dalla casa automobilistica russa Lada a partire dal 1984 fino al dicembre 2013.\nLe prime versioni erano conosciute, soprattutto in patria, anche col nome di VAZ 2108 (3 porte) e VAZ 2109 (5 porte).\nStoria ed evoluzione della \"Samara\".\nLa \"Samara\", il cui nome richiama la regione di ubicazione della fabbrica, l'Oblast' di Samara, pu\u00f2 essere considerata la prima auto moderna prodotta in Unione Sovietica. La trazione anteriore, il retrotreno a ruote interconnesse, il cambio manuale a 5 marce, il motore con albero a camme in testa e l'aerodinamica curata (il cx era di 0.36), la rendevano, sulla carta, paragonabile alle autovetture occidentali. La partecipazione della Porsche nello sviluppo della testata e nella messa a punto del gruppo motore-cambio, costituiva un atout notevole.\nLa linea della vettura ricorda la \u0160koda Favorit e la FSO Polonez (seconda serie a 2 volumi) nonch\u00e9 la Citro\u00ebn AX. Con la stessa linea estetica sono state prodotte la I\u017eAvto 2126 e la ZAZ Tavria.\nLe ultime serie erano denominate VAZ 2113 (3 porte), VAZ 2114 (4 porte) e VAZ 2115 (5 porte). Il nome Samara inizialmente era utilizzato solo per l'esportazione, in madrepatria la vettura era commercializzata come Sputnik (\u0421\u043f\u0443\u0442\u043d\u0438\u043a) fino alla seconda met\u00e0 degli anni novanta.\nSamara 1100, 1300, 1500.\nLanciata nel 1984 in configurazione berlina 2 volumi con portellone (3 o 5 porte), la Samara, sul mercato interno, rappresentava, per l'automobilista medio (abituato a guidare le \u017diguli), il sogno evolutivo.\nAl momento del lancio erano disponibili 3 motori, tutti derivati da quelli delle \u017diguli, ma dotati di una nuova testata (sviluppata da Porsche), sempre con albero a camme in testa.\nAlla base c'era la 1100 con cilindrata di 1099\u00a0cm\u00b3 da 55\u00a0CV, mentre al top si collocava la 1500, con cilindrata di 1499\u00a0cm\u00b3 e potenza di 75 CV. Nel mezzo si poneva invece la Samara 1300 (1288\u00a0cm\u00b3, 65 CV). Tutti i motori avevano alimentazione a carburatore singolo, ma, mentre le versioni di 1,3 e 1,5 litri disponevano di un cambio manuale a 5 marce, la 1100 era disponibile unicamente con cambio a 4 rapporti. Su tutte l'impianto frenante era di tipo misto.\nSamara sul mercato occidentale.\nLa Lada-Vaz decise d'esportare, a partire dal 1986, la Samara sui mercati occidentali, in particolare in Finlandia, Francia, Italia, Spagna e Germania Occidentale.\nLa rivista \"Quattroruote\" (che la prov\u00f2 nel numero di novembre 1987 in versione \"1300\" 3 porte) ne apprezz\u00f2 il livello elevato di accessori in relazione al prezzo (9.801.000 L. nel 1987, pi\u00f9 basso di molte \"1100\"), la stabilit\u00e0 e la tenuta di strada, bocciandola nella finitura (spesso imprecisa e realizzata con materiali economici), nel consumo (in particolare oltre i 110\u00a0km/h) e il comfort (dovuto a sospensioni rigide e alla rumorosit\u00e0 meccanica).\nSamara 21099.\nNel 1992, contemporaneamente ad un leggero restyling (mascherina anteriore, paraurti, fascioni. interni), la gamma venne completata dalla versione berlina 3 volumi e 4 porte, la 21099 (assomigliante alla ZAZ 110307), commercializzata anche come Lada-Vaz Sagona in Francia, Lada-Vaz Samara Forma in Germania e Lada-Vaz Diva in Belgio e nei Paesi Bassi, sempre equipaggiata con i motori di 1,3 e 1,5 litri.\nDal 1995, con l'introduzione della Serie 110, le Samara non vennero pi\u00f9 esportate in molti mercati occidentali.\nNello stesso anno, nello stabilimento della Valmet Automotive di Uusikaupunki, in Finlandia, cominci\u00f2 a essere prodotta la Lada Samara Baltic (conosciuta anche come Euro Samara), una versione migliorata con pi\u00f9 componentistica europea e con un cruscotto ridisegnato. Le Baltic erano disponibili in due allestimenti, L (identica alle normali Samara tranne che per il cruscotto) e GL (con paraurti in tinta, nuova mascherina anteriore, fascione in tinta con logo Lada tra i fanali posteriori e targa posteriore spostata sul paraurti), entrambe disponibili con il 1500 a iniezione da 73 CV. La produzione in Finlandia termin\u00f2 nel 1998.\nIn Russia, nonostante gli sconvolgimenti sociali ed economici conseguenti al crollo dell'Unione Sovietica del 1991, la produzione continu\u00f2. \nNel 2000 la Samara venne sottoposta ad un consistente restyling che ne modific\u00f2 il frontale (ora con un aspetto orientaleggiante, da Hyundai fine anni ottanta), la coda e gli interni.\nL'unico motore disponibile su tutte e tre le versioni (3, 4 e 5 porte) era il 1499\u00a0cm\u00b3 da 73 CV, dotato di alimentazione a iniezione elettronica multipoint e marmitta catalitica.\nDal 2002, a seguito di un accordo con la General Motors, viene montato, in alternativa, anche un 4 cilindri Opel di 1596\u00a0cm\u00b3 da 77 CV (sempre a iniezione e dotato di marmitta catalitica). Nell'ottobre 2013 \u00e8 stata terminata la vendita della Lada Samara su tutti i mercati, tranne quello interno russo."}
{"id": "1248915", "revid": "110157", "url": "https://it.wikipedia.org/wiki?curid=1248915", "title": "Kouvaras", "text": "Kouvaras () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 1.542 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Saronikos."}
{"id": "1248916", "revid": "287204", "url": "https://it.wikipedia.org/wiki?curid=1248916", "title": "Kropia", "text": "Kropia () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 24.453 abitanti secondo i dati del censimento 2001."}
{"id": "1248917", "revid": "146644", "url": "https://it.wikipedia.org/wiki?curid=1248917", "title": "Centre Est Aeronautique", "text": ""}
{"id": "1248919", "revid": "146644", "url": "https://it.wikipedia.org/wiki?curid=1248919", "title": "Avions Robin", "text": ""}
{"id": "1248920", "revid": "767487", "url": "https://it.wikipedia.org/wiki?curid=1248920", "title": "Kryoneri", "text": "Kryoneri () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 2.721 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Dionysos."}
{"id": "1248921", "revid": "110157", "url": "https://it.wikipedia.org/wiki?curid=1248921", "title": "Lavreotiki", "text": "Lavreotiki () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 22.261 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 176\u00a0km\u00b2 e la popolazione \u00e8 passata da 10.612 a 22.261 abitanti."}
{"id": "1248922", "revid": "1573940", "url": "https://it.wikipedia.org/wiki?curid=1248922", "title": "Palazzo Venezze", "text": "Palazzo Venezze \u00e8 uno dei pi\u00f9 importanti palazzi di Rovigo, situato nel centro storico tra Porta San Bortolo e il corso dell'ormai interrato Adigetto.\nFu commissionato nel 1715 dal conte Stefano Venezze all'architetto polesano Agostino Ghiotti, che costru\u00ec un elegante edificio dalla facciata neoclassica su cui si aprono due portali centinati, una balaustra in marmo che forma un balcone con due finestre sormontate da frontoni curvilinei, mentre al di sotto del tetto \u00e8 presente un cornicione dentellato.\nMaria Giustinian Venezze, ultima discendente della famiglia, don\u00f2 l'edificio al Comune e lo intitol\u00f2 alla memoria del padre, Francesco Antonio Venezze, per diversi anni sindaco di Rovigo.\nL'interno \u00e8 degno di nota per un ampio atrio con travi a vista e colonne di ordine tuscanico e per un importante scalone decorato da putti.\nIl palazzo \u00e8 attualmente sede del conservatorio di Rovigo."}
{"id": "1248924", "revid": "287204", "url": "https://it.wikipedia.org/wiki?curid=1248924", "title": "Malakasa", "text": "Malakasa () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 1.788 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos."}
{"id": "1248925", "revid": "599013", "url": "https://it.wikipedia.org/wiki?curid=1248925", "title": "Evy", "text": ""}
{"id": "1248927", "revid": "155613", "url": "https://it.wikipedia.org/wiki?curid=1248927", "title": "Palazzo Farnese (Gradoli)", "text": "Il Palazzo Farnese di Gradoli (provincia di Viterbo) \u00e8 uno dei pi\u00f9 imponenti palazzi-fortezza della famiglia Farnese sparsi in Italia.\nL'imponente costruzione cinquecentesca domina l'abitato di Gradoli. Il progetto architettonico \u00e8 attribuito ad Antonio da Sangallo il Giovane su commissione di papa Paolo III del casato dei Farnese.\nIl palazzo, conserva sontuose stanze affrescate ed ospita al suo interno il Museo del Costume Farnesiano: una raccolta di abiti rinascimentali, armi e utensili. Nella stessa sede \u00e8 ubicato il Centro Nazionale di Studi sulla Famiglia Farnese.\nStoria.\nI lavori per la costruzione del palazzo iniziarono nel 1517 quando il cardinale Alessandro Farnese commission\u00f2 all'architetto Antonio da Sangallo il Giovane il progetto per una nuova residenza da realizzare abbattendo il vecchio castello medievale del paese. Il palazzo, dono di nozze a Pier Luigi Farnese e a sua moglie Gerolama Orsini, divent\u00f2 la sede estiva di papa Paolo III (che amava molto il clima salubre di Gradoli) e fu impiegato dai Farnese come loro residenza per le vacanze.\nVi soggiornarono Giulia Farnese, il cardinale Alessandro Farnese il Giovane, il cardinale Odoardo Farnese, la duchessa d'Urbino Vittoria Farnese e Margherita Aldobrandini, duchessa di Parma. Fu visitato anche da alcuni artisti e letterati al servizio della famiglia: fra questi Giorgio Vasari e Annibale Caro.\nNel 1649, con la caduta di Castro, fu confiscato ai Farnese ed entr\u00f2 nelle propriet\u00e0 dello Stato Pontificio. Il palazzo venne impiegato come deposito e magazzino, poi nel 1716 Clemente XI lo concesse alla congregazione dell'Oratorio di San Filippo Neri che ne fece un proprio convento. I Padri Filippini apportarono al palazzo significative modifiche, fra cui la chiusura definitiva dell'antico Loggione, la terrazza coperta dell'ultimo piano.\nNel 1849 fu occupato dai soldati francesi in marcia verso Roma.\nNel 1870 Gradoli entr\u00f2 nel Regno d'Italia e nel 1874 il palazzo fu requisito dallo Stato. Ma nel 1878 i padri Filippini lo riacquistarono all'asta. Il denaro necessario per l'operazione fu quasi completamente versato da uno dei sacerdoti, padre Giovanni Battista Polverini detto \"don Titta\", che con l'autorizzazione del vescovo di Montefiascone divent\u00f2 il reale proprietario del palazzo.\nNel 1922 l'intervento del Vaticano costrinse don Titta a cedere il Palazzo all'amministrazione comunale di Gradoli che lo impieg\u00f2 per molteplici scopi: scuola, poliambulatorio, sede di circoli locali, municipio.\nA partire dagli anni sessanta e settanta \u00e8 stata riscoperta l'importanza artistica e monumentale di Palazzo Farnese. Nel 1979 il cortile del palazzo (attuale Piazza Luigi Palombini) \u00e8 stato chiuso alle auto permettendo di riscoprirne l'antica bellezza.\nNel 1986 \u00e8 iniziata la prima campagna di restauro integrale, altre ne sono susseguite nel 1997 e nel 2006. Le campagne hanno permesso il recupero di antichi affreschi perduti.\nNel 1998 \u00e8 stato inaugurato il Museo del Costume Farnesiano.\nDescrizione.\nIl palazzo si presenta sullo stile dei palazzi-fortezza del Rinascimento italiano con contrafforti angolari su tre lati, brillante soluzione ideata da Sangallo per risolvere i problemi di staticit\u00e0 delle fondamenta dell'antico castello.\nIl piano nobile conserva la sontuosa \"Sala Ducale\" decorata con affreschi a grottesche, la Sala del Loggione, la Sala dei Filosofi, la Sala delle Udienze. Gli affreschi sono stati attribuiti ai pittori Giovanni da Udine e Perin del Vaga ma altri storici dell'arte vi hanno riconosciuto il tratto tipico degli allievi della bottega di Raffaello.\nMolte attivit\u00e0 che vi si svolgevano all'interno, sono state spostate in altre sedi. Alcune sale sono tuttora impiegate dagli uffici del Comune, altre ospitano la locale biblioteca, oppure vengono utilizzate come sedi di rappresentanza per le celebrazioni dei matrimoni civili."}
{"id": "1248928", "revid": "767487", "url": "https://it.wikipedia.org/wiki?curid=1248928", "title": "Facciamo l'amore", "text": "Facciamo l'amore (\"Let's Make Love\"), \u00e8 un film del 1960 diretto da George Cukor, con protagonisti Marilyn Monroe e Yves Montand.\nTrama.\nNew York: un miliardario di origini francesi scopre che un musical off Broadway sta per mettere alla berlina la sua figura di donnaiolo impenitente. Il suo staff di pubbliche relazioni lo consiglia di andare al Greenwich Village per parlare con i responsabili dello spettacolo e convincerli a ritirare la gag. Assistendo alle prove dello spettacolo, Jean-Marc \u00e8 folgorato dall'apparizione di Amanda, la protagonista, interpretata da Marilyn Monroe che appare, in calzamaglia nera e maglioncino, scivolando gi\u00f9 da un'asta mentre canta con innocente malizia \"My Heart Belongs to Daddy\". Un colpo di fulmine che lo induce a non rivelarsi e a spacciarsi per il sosia del vero Cl\u00e9ment, ottenendo proprio lui la parte del miliardario nel siparietto dello spettacolo. Per far colpo sulla fanciulla, Cl\u00e9ment (che si \u00e8 presentato come Alexander Dumas) le tenta tutte, ma lei si rivela particolarmente refrattaria alla sua corte. Giunge perfino a regalarle un bracciale di brillantoni (verissimi), raccontandole la favola di essere un rappresentante di bigiotteria. Geloso del rapporto che intercorre tra Amanda e Tony Danton, il cantante, un ex alcolizzato messo alla prova dalla produzione, cerca di mettersi in luce come attore: compra con scarso successo delle barzellette, si fa dare lezioni di ballo da Gene Kelly, lezioni di canto da Bing Crosby e lezioni di umorismo da Milton Berle. Alla fine confessa ad Amanda di non chiamarsi per niente Dumas, ma Cl\u00e9ment. La ragazza pensa che sia andato fuori di testa e cerca di consolarlo. Per convincerla, deve indurla a presentarsi al palazzo Cl\u00e9ment, dove finalmente Amanda rester\u00e0 di sasso nello scoprire la verit\u00e0 ed accetter\u00e0 la proposta di matrimonio del miliardario."}
{"id": "1248929", "revid": "122892641", "url": "https://it.wikipedia.org/wiki?curid=1248929", "title": "Gianfilippo Ingrassia", "text": "\u00c8 considerato lo scopritore di un piccolo osso presente nell'orecchio: la staffa.\nVita.\nLa formazione.\nL'ambiente familiare, ricco di stimoli culturali (lo zio Giovanni scriveva poesie e il fratello Nicol\u00f2 fu un valente giureconsulto e letterato), influ\u00ec certamente sulla formazione del carattere e sullo sviluppo intellettuale del giovane Gianfilippo. Egli assorb\u00ec una solida cultura classica e una conoscenza abbastanza larga della cultura cinquecentesca.\nIl giovane apprese con facilit\u00e0 il latino e il greco, e dimostr\u00f2 sempre una grande passione, anche da vecchio, per i classici, tanto da passare parecchie notti tutto intento allo studio dei suoi autori prediletti: Omero, Virgilio, Cicerone, ecc. La sua vasta erudizione (conosceva tra l'altro la filosofia platonica e aristotelica) e la padronanza dei mezzi tecnici gli concessero di poetare in lingua italiana e latina tanto che, giovanissimo, fu accolto tra gli Accademici Accesi di Palermo.\nIl periodo padovano.\nDopo un primo periodo di preparazione a Palermo, sotto la guida di Giovanni Battista De Petra, il giovane Ingrassia giungeva, nel 1532, all'universit\u00e0 di Padova: \nQui ebbe la fortuna di avere contatti con grandi nomi della medicina quali Andrea Vesalio, Giovanni Manardo di cui si dichiar\u00f2 discepolo, Luigi Collado, Realdo Colombo, Gabriele Falloppio e Bartolomeo Eustachi. Vesalio, in particolare: \nSi laure\u00f2: \nIl periodo napoletano.\nNel 1544 fu chiamato ad insegnare presso l'Universit\u00e0 di Napoli; questo periodo coincise con la piena maturit\u00e0 della sua vita e con il massimo splendore della sua attivit\u00e0. Qui divenne lettore unico dell'ateneo, dove si trattenne fino al 1556. Gli anni napoletani, con il suo discepolo Giulio Iasolino, sono arricchiti dalle sue ricerche che si consolidano in \"Jatropologia\" (1547), \"De tumoribus praeter naturam\" (1552), oltre al trattato di osteologia \"In Galeni librum de ossibus doctissima et expertissima commentaria\" pubblicato postumo, nel 1603, per volere del senato palermitano.\nCresciuto in fama, egli aveva conseguito una cos\u00ec larga stima tra i suoi contemporanei e aveva elevato a cos\u00ec alto prestigio la cattedra di medicina partenopea che i suoi allievi entusiasti e riconoscenti, gli eressero, ancora lui vivo, un monumento per eternare la memoria con la seguente iscrizione: \nDurante il periodo napoletano le sue scoperte pi\u00f9 numerose e importanti furono senza dubbio quelle anatomiche.\nE fu proprio l'importanza da lui data all'osservazione dettagliata e personale dell'anatomia umana e il suo eccezionale spirito d'osservazione che lo portarono alla scoperta, avvenuta nel 1546, dell'ossicino dell'orecchio interno che egli stesso battezz\u00f2 staffa e che permise una pi\u00f9 idonea comprensione dello stimolo acustico. Meno noti, ma non per questo meno importanti, furono i contributi dello scienziato alla descrizione di alcune ossa del teschio, e particolarmente dello sfenoide nei suoi processi pterigoidei da lui denominati, l'etmoide e la conca nasale inferiore. Gli sono pure dovute accurate ricerche sulle vescicole seminali, sui corpi cavernosi del pene e dell'uretra che permisero una migliore comprensione del loro funzionamento.\nIl ritorno in Sicilia.\nStabilitosi in Sicilia, il Senato lo promosse \"lettore ordinario di medicina\" con lo stipendio di cento onze l'anno (ma ben presto gli fu aumentato a onze 120). Oltre all'insegnamento, che aveva una carica fortemente innovativa per quel tempo, Ingrassia diede inizio con successo alla sua attivit\u00e0 medica. Ingrassia rifiut\u00f2 l'esercizio privato della sua professione, rimettendoci notevolmente considerati i lauti proventi che da essa potevano provenirgli. Nello stesso tempo la buona riuscita di molti e famosi casi clinici procurarono al grande regalbutese l'appoggio considerevole della pubblica autorit\u00e0 che favor\u00ec la diffusione dei suoi criteri medici.\nA tal proposito non bisogna dimenticare che Ingrassia merit\u00f2 ampiamente la stima generale quando, abbandonando opinioni tradizionali, salv\u00f2, con una nuova terapia, un membro della famiglia Terranova. Elevato dal re Filippo II di Spagna, nel 1563, alla carica di protomedico del Regno di Sicilia, prosegu\u00ec nella sua attivit\u00e0 scientifica, divenendo l'autentico fondatore della medicina legale e della medicina pubblica, con risultati teorico-pratici d'importanza fondamentale: basti indicare la grande mole di precisazioni e aggiunte fatte al corpus della medicina greco-araba, le molte correzioni apportate alle opere di Galeno e dello stesso Andrea Vesalio, l'attenta diagnosi di malattie esantematiche, quali il morbillo, la scarlattina, il vaiolo, descritte con un'esattezza che ne attestano la sua sicura e diretta conoscenza.\nQuando fra il 1575 e il 1576 la Sicilia fu sconvolta dal flagello della peste, il vicer\u00e9 don Carlo, duca di Terranova, chiam\u00f2 lo scienziato regalbutese bench\u00e9: e lo nomin\u00f2 Consultore Sanitario e deputato per il tempo della peste. Accett\u00f2 con l'animo di un soldato in guerra: \nIn quel frangente Ingrassia dette prova di integrit\u00e0, notevole generosit\u00e0 e di inconsueta competenza nel prestare soccorso e cure ai cittadini colpiti dalla malattia. Dalle osservazioni e dalle riflessioni ricavate da questa terribile esperienza trasse il materiale per il suo prezioso \"Informatione del pestifero et contagioso Morbo\".\nInformatione del pestifero et contagioso morbo.\nIndagine epidemiologica.\nL'opera, divisa in quattro parti, scritta in lingua volgare, con una parte in latino per i \u201cdotti\u201d presenta la cronaca attenta e puntuale degli eventi sanitari e socio-politici di quel momento storico e costituisce un valido documento del dramma vissuto dalla citt\u00e0 di Palermo. La lingua non \u00e8 sempre di facile lettura soprattutto per la presenza di molti neologismi tecnici, forse coniati dall'autore per l'esigenza di dare un nome a realt\u00e0 prima sconosciute. In essa, Ingrassia innova i criteri epidemiologici del tempo avvicinandosi alle moderne teorie sulla trasmissione delle malattie legate alla trasmissione di \u201catomi\u201d o \u201cprincipi seminaria\u201d, che molto probabilmente aveva appreso a Padova da Girolamo Fracastoro, intuendo che si tratti di una malattia di tipo contagioso. Avanzando il dubbio se questo male che serpeggia da ormai undici mesi, sia vera peste o altro, Ingrassia si pone in dialogo con le posizioni di Ippocrate e Galeno ma anche di Filone Giudeo e Marsilio Ficino che sostenevano che la vera causa della peste fosse la corruzione dell'aria e che andava scacciata purificando l'aria con il fuoco e il corpo con la triaca. Egli, pertanto, da vero naturalista e spirito contemplativo della natura, cos\u00ec afferma:\nMette quindi in crisi il termine \u201cepidemos\u201d, sinonimo di \u201csuperpopularis\u201d, morbo che viene dall'aria che sta sopra il popolo, per ritrovarsi nella pi\u00f9 convincente eziologia di male contagioso, velenoso, trasmesso per contatto, per fomite, anche a distanza (per via aerea), allontanandosi dalle congetture sulle cause astrali delle epidemie di peste.\nNon risulta facile ad Ingrassia capire l'origine del male, che all'inizio mostra pochi casi a Palermo tra la gente \u201cbassa\u201d. La pericolosit\u00e0 del morbo viene infatti sottovalutata per l'iniziale scarsa contagiosit\u00e0 e perch\u00e9 i morti hanno relazioni parentali distanti. La \"Galeotta\", un'imbarcazione proveniente dall'Africa, all'inizio non appare essere responsabile della trasmissione del morbo; neanche i tappeti che inizialmente sbarcano a Palermo sono sospettati di esserne veicolo, bens\u00ec i contatti con una prostituta. Ma indagini pi\u00f9 approfondite rivelano che la \"Galeotta\" in Barbaria aveva potuto assumere dei \"principi di infezione\" tra panni e tappeti che, dopo incubazione, diffondono la malattia. I tappeti pi\u00f9 superficiali che sono sbarcati\nIndividuando come cause facilitanti la malattia, la carenza di cibo a contenuto proteico e la corruzione di risorse idriche non adeguatamente separate da fogne e pozze di acqua stagnanti, Ingrassia esorta che si bonifichi la \u201cpalude del Papireto\" e che si trovino fondi per l'alimentazione dei poveri: se non sono sufficienti le gabelle a sostenere le spese, bisogna intervenire con collette tra i ricchi e tassare i medici. Rilevante la descrizione dei luoghi dove scoppia l'epidemia: la Palermo sommersa dalla sporcizia e con vistose sperequazioni sociali, facendo trasparire le minori opportunit\u00e0 di salute e di cura del basso ceto rispetto all'aristocrazia. Ingrassia arriva alla conclusione che la peste non sia sorta spontaneamente in citt\u00e0 ma provenuta da lontano e l\u00ec ha trovato cause facilitanti. Nell'opera egli mette a fuoco un concetto importante: a generare la patologia non \u00e8 solo l'azione dell'agente infettivo, ma anche la predisposizione individuale che pu\u00f2 essere di tipo costituzionale o familiare. I \u201cseminaria\u201d sono attratti dall'umore del corpo a causa di una simpatia, cio\u00e8 di una predisposizione\nLe caratteristiche fenotipiche associate ad una maggiore predisposizione a contrarre la malattia vengono da lui identificate nell'et\u00e0, nel sesso e in genere nella costituzione dei corpi con tessuti pi\u00f9 elastici, caldi e umidi. La simpatia degli umori diventa l'opportunit\u00e0 per sviluppare il legame tra male morale e male fisico; il contagio della malattia in Ingrassia si sviluppa proprio attorno agli eccessi della vita, alla prostituzione, all'infedelt\u00e0, all'adozione di comportamenti individuali non decorosi, alle errate abitudini alimentari.\nCura e prevenzione.\nIl grande successo del suo intervento \u00e8 nell'aver aggredito il morbo su due fronti: quello medico-sanitario e quello istituzionale. A livello medico-sanitario egli descrive con minuzia di particolari l'andamento della malattia, soffermandosi sui segni fisici: petecchie, bubboni, papole, pustole (meno gravi), anthraci.\nAttribuisce ai medici il dovere di dare giuste prescrizioni ai pazienti, tracciando per grandi linee le strategie di cura con riferimento ai farmaci antitodi, all'applicazione di ventose, scarificazioni, sanguisughe, salassi.\nD\u00e0 ancora consigli ai familiari degli ammalati perch\u00e9 usino cautela al fine di evitare il contagio.\nVista la severit\u00e0 della situazione e memore che le sole terapie mediche e chirurgiche portarono nel 1535 a Venezia un elevatissimo numero di morti (60.000), il protomedico, rapportandosi sempre abilmente con l'autorit\u00e0 politica, fa varare una serie di interventi di isolamento, dettati dal criterio dell'urgenza.\nEgli, relazionando ai Pubblici Ufficiali e ai membri della Deputazione, suggerisce: \nDa qui seguiranno cospicui investimenti di parecchie migliaia di ducati, che il Governo della citt\u00e0 appronta per fronteggiare la pubblica calamit\u00e0 per la costruzione di ben sette lazzaretti e di due fabbricati per l'ultima \"purificazione\" di chi \u00e8 scampato al male contagioso. Con fredda lucidit\u00e0 e rigore logico, identifica in tre mezzi: \"oro\", \"forca\" e \"fuoco\" la via per porre in essere le misure da intraprendere.\nA livello istituzionale, il suo intervento si consolida cos\u00ec nella prevenzione (geniale intuizione del Barreggiamento), cio\u00e8 in quelle misure atte a ridurre il contagio: l'obbligo di \"denuncia\" della presenza di un malato da parte della famiglia o del medico, l'istituzione di lazzaretti, la predisposizione di un cordone sanitario (lungo il quale vengono portati in processione Santa Cristina e San Rocco), la realizzazione di un regime di separazione tra sani, sospetti e malati (ordina che i convalescenti siano dimessi dall'isolamento solo due mesi dopo la scomparsa della febbre), la chiusura di scuole e luoghi pubblici, la proibizione di visite ai malati o ai defunti, la promozione della quarantena per le navi che arrivavano nel porto, l'uccisione di un enorme numero di animali che sono neutralizzati con la calce, la proibizione di tutti gli assembramenti. Queste misure limiteranno il numero dei morti a mille (altre fonti ne stimano 3000), risultato importante se rapportato al numero di vittime di altri centri colpiti dal morbo seppure meno popolosi. \nDa medico dell'Inquisizione, per il principio secondo il quale,\nfa comminare severe sanzioni ai non osservanti le rigide disposizioni sanitarie, con torture, procedimenti giudiziari, morte, come per esempio la forca per chi vendeva gli abiti infetti destinati al fuoco. Ma l'opera, che offre un notevole contributo scientifico per la conoscenza della malattia, viene consegnata alle generazioni future: \naffinch\u00e9 non si trovino impreparati, cos\u00ec come fu lo stesso Ingrassia, nel riconoscere il morbo che non si manifestava a Palermo da oltre cento anni. Nell'opera si coglie l'atteggiamento umile e concreto del medico regalbutese e la sua riflessione sull'errore di diagnosi, ripercorrendo la storia della medicina e chiamando in causa i suoi maestri Ippocrate e Galeno e gli errori da essi compiuti:\nEssa testimonia altres\u00ec la profonda disponibilit\u00e0 dell'Ingrassia a rivolgere attenzione e amorevolezza verso quella gente \u201cpovera\u201d, \u201cmalaticcia\u201d, \u201cignorante\u201d, consegnando, senza cedimenti sulle regole, tanta umana comprensione al punto che Argisto Giuffredi, poeta e sodale di Antonio Veneziano, cos\u00ec ebbe a dire del suo operato: \nPersonalit\u00e0.\nUomo di particolare morigeratezza, rifiut\u00f2 lo stipendio di 250 onze d'oro al mese che la citt\u00e0 di Palermo, per mostrargli la sua gratitudine e dichiarandolo benemerito della patria, gli offr\u00ec.\nDella generosa offerta prese solo quanto gli bast\u00f2 per abbellire la cappella di S.Barbara posta nel chiostro della chiesa di San Domenico in Palermo e rifiut\u00f2 il resto. Mor\u00ec rimpianto da tutti a settant'anni, il 6 novembre dell'anno 1580, per una malattia polmonare.\nI funerali furono fatti a spese del pubblico erario e il suo cadavere fu sepolto nella sua bella e sontuosa cappella di S.Barbara da lui voluta nel convento dei Frati predicatori. Giustamente considerato uno dei padri della medicina e dell'anatomia moderna, Ingrassia rivoluzion\u00f2 con i suoi studi la conoscenza del corpo umano. Riformatore e anticipatore nello studio delle affezioni epidemiche e della loro prevenzione a lui si devono: la valorizzazione in Sicilia dei Consigli di Pubblica Sanit\u00e0, una disposizione pi\u00f9 razionale dei lazzaretti, la raccolta organica delle leggi sanitarie che permisero all'autorit\u00e0 pubblica l'adozione di rigide misure di quarantena, d'igiene e prevenzione che risultarono utilissime per controllare la situazione in momenti di estremo pericolo. Insomma bisogna dare atto ad Ingrassia di aver svolto una parte dominante, attraverso la sua esperienza, le sue ricerche e osservazioni, nel progressivo consolidarsi della verit\u00e0 scientifica e delle scienze mediche e delle arti del guarire: con lui abbiamo un netto salto qualitativo della medicina siciliana.\nLa sua figura appare molto interessante ancora oggi, non solo per la ricchezza della dottrina, elaborata con \nma piuttosto per le alte qualit\u00e0 morali che rendono nel confronto scialbe molte figure di medici suoi discepoli e successori, ai quali insegn\u00f2 che per quanto si frequentassero gli scritti di Galeno e per quanto si fosse \"amicus Plato\" e amico di Aristotele, solo la verit\u00e0 aveva da essere \"amica maxima\".\nLa sua citt\u00e0 natale, Regalbuto, gli ha dedicato la via principale, una scuola elementare e una scuola media e l'Istituto di anatomia della facolt\u00e0 di medicina dell'Universit\u00e0 di Catania porta il suo nome."}
{"id": "1248930", "revid": "149727", "url": "https://it.wikipedia.org/wiki?curid=1248930", "title": "Tangenziale Sud (Torino)", "text": ""}
{"id": "1248931", "revid": "287204", "url": "https://it.wikipedia.org/wiki?curid=1248931", "title": "Foresta nazionale El Yunque", "text": "La foresta nazionale El Yunque (in spagnolo: Bosque Nacional El Yunque; in inglese: El Yunque National Forest), gi\u00e0 foresta nazionale caraibica, \u00e8 una fitta ed estesa foresta pluviale situata nella regione nord-orientale dell'isola di Porto Rico.\nPrende il nome dall'omonimo monte e si estende per 113 km\u00b2 attraverso le aree comunali di Can\u00f3vanas, Ceiba, Fajardo, Las Piedras, Luquillo, Nag\u00fcabo e R\u00edo Grande.\nEl Yunque \u00e8 stato inserito nella lista per decretare le nuove sette meraviglie del mondo naturali e, in seguito alla votazione finale avvenuta l'11 novembre 2011, si \u00e8 piazzato tra le migliori 28 finaliste."}
{"id": "1248932", "revid": "287204", "url": "https://it.wikipedia.org/wiki?curid=1248932", "title": "Vepriai", "text": "Vepriai \u00e8 una citt\u00e0 nel distretto municipale di Ukmerg\u0117 (in lituano \"Ukmerg\u0117s rajono savivaldyb\u0117\"), in Lituania, posta a 18 km da Ukmerg\u0117.\n\u00c8 situata in prossimit\u00e0 del centro del cratere di Vepriai, il pi\u00f9 grande dei due crateri meteoritici scoperti in Lituania."}
{"id": "1248936", "revid": "33921", "url": "https://it.wikipedia.org/wiki?curid=1248936", "title": "Ranfurly Shield", "text": "Il Ranfurly Shield \u00e8 un trofeo messo in palio tra le selezioni provinciali neozelandesi di Rugby a XV.\nStoria.\nNel 1902 Lord Ranfurly, governatore della Nuova Zelanda, offr\u00ec un trofeo che venne assegnato alla selezione provinciale di Auckland che aveva ottenuto i migliori risultati nell'anno. Era il primo trofeo rugbystico neozelandese.\nIl trofeo, denominato Ranfurly Shield venne rimesso in palio nel 1904, con un semplice regolamento: la squadra provinciale lo rimetteva in palio ogni volta che ospitava per una sfida un'altra selezione.\nLa formula fu assai criticata perch\u00e9 la squadra detentrice poteva accettare solo un numero limitato di sfide potendo evitare quindi di affrontare le squadre pi\u00f9 forti.\nIl problema si \u00e8 risolto nel 1976, da quando cio\u00e8 le sfide sono determinate dal calendario del campionato nazionale provinciale.\nIl record di sfide vinte consecutivamente \u00e8 di Auckland, che mantenne il titolo per 61 sfide dal 14 settembre 1985 al 17 settembre 1993.\nNel 1994 il Ranfurly, ormai ridotto male soprattutto nella parte in legno, venne restaurato dal giocatore di Canterbury Chris England, esperto in materia di restauro ligneo."}
{"id": "1248956", "revid": "767487", "url": "https://it.wikipedia.org/wiki?curid=1248956", "title": "Il mistero di Bellavista", "text": "Il mistero di Bellavista \u00e8 un film del 1985, scritto, diretto e interpretato da Luciano De Crescenzo.\nTrama.\nDalla terrazza del suo palazzo il professore Bellavista sta osservando la cometa di Halley. Il portiere Salvatore e l'amico Saverio, anzich\u00e9 inquadrare la cometa, puntano per errore l'obiettivo del telescopio verso la finestra di un appartamento del palazzo di fronte credendo di assistere all'omicidio della signora Jolanda, commerciante di abiti usati. Giunti sul posto, la padrona dell'appartamento sospetto risulta effettivamente scomparsa, lasciando il rag\u00f9 sul fuoco, anche se il cadavere non si trova.\nIl gruppo, insieme con altri conoscenti, comincia ad investigare privatamente sul delitto, imbattendosi in soggetti alquanto originali tra i quali:\nDopo varie vicissitudini, si viene a scoprire che la signora Jolanda, in realt\u00e0, \u00e8 dovuta partire all'improvviso e che l'omicidio a cui credono di aver assistito Salvatore e Saverio \u00e8, in realt\u00e0, una messinscena del marchese Buonajuto che ha finto di pugnalare la moglie per vendere un quadro ad un incauto acquirente."}
{"id": "1248958", "revid": "200568", "url": "https://it.wikipedia.org/wiki?curid=1248958", "title": "Tanichthys micagemmae", "text": "Tanichthys micagemmae \u00e8 un piccolo pesce d'acqua dolce appartenente alla famiglia \"Cyprinidae\".\nDistribuzione e habitat.\nQuesto pesce \u00e8 originario del Vietnam: abita infatti le coste sabbiose e con acque veloci del fiume Ben Hai.\nDescrizione.\nMolto simile a \"Tanichthys albonubes\", questo piccolo pesce ha un corpo affusolato, con occhi grandi e muso smussato. La livrea presenta dorso grigio verde semitrasparente, puntinato da migliaia di minuscole macchie nere. Lungo i fianchi corre una fascia orizzontale formata da 3 linee: quella superiore \u00e8 bianco-rosata, seguita da una azzurro vivo e da quella inferiore nera, composta da migliaia di piccoli puntini vicini tra loro. Questi puntini si diradano poi verso il ventre, anch'esso grigio-verde e semitrasparente. La pinna caudale \u00e8 trasparente con il centro rosso, la pinna dorsale \u00e8 trasparente orlata di bianco, l'anale \u00e8 grigiastra mentre le altre sono trasparenti.\nNonostante le piccole dimensioni (2,3\u00a0cm di lunghezza massima) ha un'aspettativa di vita piuttosto alta: vive infatti fino a 5-7 anni.\nAcquariofilia.\nData la recente scoperta non \u00e8 molto diffuso in acquariofilia; \u00e8 allevato solamente dagli appassionati, che si scambiano avannotti e riproduttori.\nCollegamenti esterni.\nFotografia di Tanichthys micagemmae da www.fishbase.org"}
{"id": "1248961", "revid": "298055", "url": "https://it.wikipedia.org/wiki?curid=1248961", "title": "Emil Kurjak", "text": ""}
{"id": "1248966", "revid": "298055", "url": "https://it.wikipedia.org/wiki?curid=1248966", "title": "Tesla Dubcek", "text": ""}
{"id": "1248967", "revid": "115172978", "url": "https://it.wikipedia.org/wiki?curid=1248967", "title": "Evgenij Bronislavovi\u010d Pa\u0161ukanis", "text": "Gli anni giovanili.\nPa\u0161ukanis nacque a Starica, nell'allora governatorato di Tver', da una famiglia lituana originaria di Kaunas. Inizi\u00f2 gli studi giuridici all'Universit\u00e0 di San Pietroburgo, da dove fu espulso in seguito alla sua adesione al movimento socialista russo. Inviso alle autorit\u00e0 zariste, dovette lasciare la Russia e completare i suoi studi in Germania, all'universit\u00e0 di Monaco di Baviera, dove si specializz\u00f2 in diritto ed economia politica.\nDurante la rivoluzione d'ottobre prest\u00f2 il suo appoggio ai bolscevichi, partito cui si era legato sin dal 1912. Per alcuni anni, a partire dal 1918, oper\u00f2 come giudice nella regione di Mosca, lavorando poi, nei primi anni venti, come consulente giuridico per il commissariato del popolo per gli affari esteri. Contemporaneamente intraprese la carriera accademica.\nL'affermazione.\nNel 1924 pubblic\u00f2 la sua pi\u00f9 importante opera, intitolata \"La teoria generale del diritto e il marxismo\" (\u201c\"Ob\u0161\u010daja teorija prava i marksism\"\u201d), che lo fece emergere come uno dei principali filosofi del diritto marxisti e gli valse una vasta notoriet\u00e0 anche fuori dall'URSS. Gi\u00e0 sul finire degli anni venti, le teorie di Pa\u0161ukanis divennero un punto di riferimento essenziale per i giuristi sovietici, ed egli fu il primo filosofo del diritto sovietico a godere di una notevole considerazione accademica all'estero.\nNell'opera di Pa\u0161ukanis venne elaborato per la prima volta il principio di corrispondenza dei fini, elemento fondante del diritto sovietico, sviluppato successivamente assieme a Nikolaj Krylenko. Negli anni successivi prese parte ai lavori preparatori della Costituzione sovietica del 1936, conosciuta anche come \"la Costituzione di Stalin\". Nell'Unione Sovietica di Stalin ricopr\u00ec incarichi di grande prestigio: membro dell'Accademia socialista, fu direttore dell'Istituto per il diritto sovietico dal 1931, e nel 1936 divenne Commissario del popolo per la giustizia.\nI contrasti con Stalin e la caduta.\nDopo il 1928, inizi\u00f2 ad emergere una evidente incompatibilit\u00e0 tra le teorie di Pasukanis e le priorit\u00e0 del primo piano quinquennale. Ci\u00f2 port\u00f2 Pa\u0161ukanis a rivedere parzialmente le sue posizioni, tentando di conciliare la dottrina originaria di Marx con le nuove concezioni imposte da Stalin. Egli rifiut\u00f2, tuttavia, di accettare le critiche del suo avversario filo-stalinista Andrej Vy\u0161inskij, il che gli cost\u00f2 un crescente contrasto con Stalin, e di conseguenza la fine della carriera.\nPasukanis scomparve senza lasciare traccia nel 1937, probabilmente vittima delle purghe staliniane per mano dei servizi segreti. Dopo la sua scomparsa fu indicato come \"nemico del popolo\", e il suo successore Vy\u0161inskij si prodig\u00f2 per ridurre l'influenza delle sue teorie nel mondo accademico, e per dare al sistema giuridico sovietico basi dottrinali pi\u00f9 conformi ai dettami stalinisti. Pa\u0161ukanis fu riabilitato ufficialmente nel 1956, in seguito al processo di destalinizzazione avviato da Nikita Chru\u0161\u010d\u0451v.\nLe teorie fondamentali e le critiche.\nNelle sue opere, Pa\u0161ukanis identifica nel diritto l'espressione di rapporti di classe tipici del sistema produttivo capitalistico. Il diritto borghese accoglie una nozione di individuo che corrisponde a quella di soggetto economico, compratore o venditore, operante su un mercato.\nSecondo la sua visione, il fenomeno giuridico sorge infatti quando inizia l'opposizione tra le classi, cio\u00e8 quando gli esseri umani diventano portatori di diritti in quanto soggetti economici appartenenti ad una certa classe. Pasukanis nega l'esistenza di un diritto \"proletario\", ed afferma la necessit\u00e0 dello smantellamento del sistema giuridico nel passaggio dallo stato socialista alla societ\u00e0 comunista.\nLe critiche che furono mosse a Pa\u0161ukanis si appuntarono principalmente su questo aspetto, in quanto il progetto stalinista di societ\u00e0 prevedeva il rafforzamento dell'apparato burocratico statale e, di conseguenza, del sistema giuridico. Ad avviso degli stalinisti, il diritto era uno strumento centrale per assicurare la dittatura del proletariato. Nella prospettiva della lotta di classe, quindi, il proletariato avrebbe dovuto usare il diritto esattamente come le altre classi avevano fatto in passato per imporre e perpetuare la loro supremazia."}
{"id": "1248970", "revid": "124123", "url": "https://it.wikipedia.org/wiki?curid=1248970", "title": "William Parry Murphy", "text": "Biografia.\nVinse il premio Nobel per la medicina per le sue scoperte riguardo alle \"terapie col fegato in caso di anemia perniciosa\".\nCondivise il premio con i suoi collaboratori George Richards Minot e George Hoyt Whipple."}
{"id": "1248974", "revid": "439868", "url": "https://it.wikipedia.org/wiki?curid=1248974", "title": "George Richards Minot", "text": "Nel 1934 vinse il Premio Nobel per la medicina, per le sue scoperte relative alle terapie epatiche in caso di anemia.\nCondivise il Premio con William Parry Murphy e George Hoyt Whipple."}
{"id": "1248976", "revid": "1305772", "url": "https://it.wikipedia.org/wiki?curid=1248976", "title": "Majo", "text": ""}
{"id": "1248977", "revid": "287204", "url": "https://it.wikipedia.org/wiki?curid=1248977", "title": "Markopoulo Mesogaias", "text": "Markopoulo Mesogaias () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 13.644 abitanti secondo i dati del censimento 2001."}
{"id": "1248979", "revid": "22475", "url": "https://it.wikipedia.org/wiki?curid=1248979", "title": "Mario Rossi (fumettista 1963)", "text": "Biografia.\nEsordisce nel 1991 con la serie edita dalla Eden \"Full Moon Project\" di cui realizza il numero 3 (\"Bambole\") ed il numero 5 (\"Il ponte di Angouleme\"). Nel 1995 \u00e8 tra i componenti del gruppo \"Hammer\", pubblicazione della Star Comics, di cui realizza il primo e parte dell'ultimo numero. Passato alla Sergio Bonelli Editore collabora alla realizzazione della serie \"Zona X\" e, alla chiusura della testata, \u00e8 reclutato da Mauro Boselli per la serie Dampyr, della quale realizza il primo numero oltre ad altri successivi.\nInsieme all'amico Mauro Gilardoni ide\u00f2 e realizz\u00f2 un disegno, poi divenuto noto come \"Vagabond\", che divenne particolarmente diffuso e iconico come adesivo negli anni ottanta; i due non ne avevano per\u00f2 registrato i diritti d'autore e l'immagine si diffuse liberamente in tutta europa in vari contesti."}
{"id": "1248980", "revid": "287204", "url": "https://it.wikipedia.org/wiki?curid=1248980", "title": "Markopoulo Oropou", "text": "Markopoulo Oropou () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 3.894 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos.\nLocalit\u00e0.\nLa comunit\u00e0 \u00e8 suddivisa nei seguenti villaggi:"}
{"id": "1248983", "revid": "116194824", "url": "https://it.wikipedia.org/wiki?curid=1248983", "title": "Rasbora", "text": "Rasbora \u00e8 un genere di pesci d'acqua dolce appartenenti alla famiglia Cyprinidae, sottofamiglia Danioninae.\nDistribuzione e habitat.\nQueste specie sono diffuse nella maggior parte delle masse d'acqua delle foreste pluviali del Sud-Est asiatico, dove vivono in fiumi e paludi (le cosiddette paludi di torba) con acqua bassa ed abbastanza movimentata, anche se preferiscono nuotare vicino alla riva, dove la vegetazione \u00e8 pi\u00f9 abbondante ed i rami degli alberi ricadono nell'acqua.\nDescrizione.\nLe specie del genere \"Rasbora\" presentano un corpo snello ed affusolato, compresso ai fianchi. La livrea li accomuna nel colore di fondo, di colore grigio-argento, ma arricchita da linee scure o parti rosse o gialle, secondo la specie. Sono pesci di piccole dimensioni, che variano dai di \"Rasbora tuberculata\" ai di \"Rasbora elegans\".\nComportamento.\nSono tutti pacifici pesci di branco che formano banchi a partire dai cinque esemplari in su.\nAlimentazione.\nOnnivore. Si nutrono di zooplancton e insetti.\nAcquariofilia.\nMolte specie sono diffuse in commercio e allevate in acquario. Gli acquariofili tendono a chiamare comunemente \"Rasbora\" anche le specie ora appartenenti al genere \"Trigonostigma\" e la specie \"Pseudorasbora parva\". Sono pesci resistenti, si acclimatano facilmente a qualunque tipo di acquario, che rispetti per\u00f2 alcune caratteristiche: prediligono infatti acqua tenera e leggermente acida. \u00c8 consigliabile aggiungere qualche pianta acquatica per ricreare il loro habitat naturale riccamente vegetato. Devono necessariamente essere allevate in gruppo.\nSpecie.\nIn anni recenti il genere \"Rasbora\" \u00e8 stato oggetto di pesanti modifiche tassonomiche: molte specie sono state rinominate per creare un nuovo genere, \"Trigonostigma\" (tra cui la Rasbora pi\u00f9 conosciuta in campo acquariofilio, \"Trigonostigma heteromorpha\") e aggiunte di nuove; attualmente al genere sono ascritte 87 specie:"}
{"id": "1248987", "revid": "1442080", "url": "https://it.wikipedia.org/wiki?curid=1248987", "title": "Rasborinae", "text": "Rasborinae \u00e8 una sottofamiglia di pesci d'acqua dolce appartenenti alla famiglia \"Cyprinidae\"."}
{"id": "1248989", "revid": "1543377", "url": "https://it.wikipedia.org/wiki?curid=1248989", "title": "Dysfunctional", "text": "Dysfunctional \u00e8 il quinto album in studio del gruppo musicale statunitense Dokken, pubblicato il 23 maggio 1995 dalla Columbia Records. Si tratta del primo lavoro in studio del gruppo dopo la riunione avvenuta nel 1994.\nNonostante alcune critiche negative, l'album ha ottenuto un buon successo commerciale e ha raggiunto la 47\u00aa posizione della Billboard 200 negli Stati Uniti, in un periodo in cui diverse band degli anni ottanta si trovavano in pieno declino. Secondo quanto dichiarato da Don Dokken, il disco ha venduto all'incirca 400.000 copie."}
{"id": "1248990", "revid": "287204", "url": "https://it.wikipedia.org/wiki?curid=1248990", "title": "Super League 2005-2006", "text": "L'edizione 2005-2006 del campionato di calcio svizzero (\"Axpo Super League\") vide la vittoria finale del .\nStatistiche.\nMedia spettatori.\nMedia spettatori dell'Axpo Super League 2007-08: 7.905"}
{"id": "1248991", "revid": "287204", "url": "https://it.wikipedia.org/wiki?curid=1248991", "title": "Cristiani per il Socialismo", "text": "Il movimento dei Cristiani per il Socialismo \u00e8 stata un'organizzazione politica e culturale nata all'inizio degli anni Settanta originariamente in Cile come aggregazione di cristiani progressisti a sostegno della candidatura a presidente del socialista Salvador Allende. Movimenti analoghi nacquero immediatamente dopo in Spagna e in Italia.\nStoria.\nNel panorama italiano il primo convegno nazionale dei \"Cristiani per il socialismo\" si tenne a Bologna nel settembre del 1973, proprio nei giorni tragici della caduta e della fine di Salvador Allende. Il gruppo raccoglieva cristiani di sinistra che avevano vissuto con entusiasmo l'esperienza di apertura e rinnovamento della Chiesa cattolica seguita al Concilio Vaticano II. Furono diversi gli esponenti dell'associazionismo cattolico ad aderire all'idea di una \"via cristiana al socialismo\" e di un \"socialismo dal volto umano\". Le Acli in particolare manifestarono interesse per la nuova prospettiva di un socialismo cristiano.\nTra i simpatizzanti vi fu infatti un ex presidente delle Acli come Livio Labor (che l'anno prima aveva tentato di fondare un vero partito politico di cristiani di sinistra: il Movimento Politico dei Lavoratori), altri provenienti dallo stesso movimento come Domenico Jervolino. Molti furono i giovani che avevano vissuto la contestazione del '68 nelle universit\u00e0 come Marco Boato e Antonio Parisella. Personaggio carismatico del movimento fu un sacerdote salesiano come Giulio Girardi che svolse un ruolo di primo piano nell'organizzazione del movimento e che aveva ben conosciuto l'esperienza cilena. Dell'esperienza fece parte anche Lidia Menapace, storica esponente della Resistenza cattolica. Attualmente tale componente \u00e8 forte nei paesi dell'America Latina in particolare nei paesi come Venezuela, Ecuador, Bolivia e vi sono molti movimenti e partiti di ispirazione cristiana e socialista rifacenti per la maggior parte alla Teologia della Liberazione.\nIl movimento ebbe vita breve e un'adesione significativa, ma piuttosto elitaria. La Chiesa cattolica lo osteggi\u00f2. A poco a poco il movimento, per le sue posizioni molto progressiste (tra le quali la scelta per NO al referendum sull'abrogazione del divorzio), divenne espressione esclusiva dei \"cattolici del dissenso\". Negli anni successivi molti dei suoi esponenti svolsero attivit\u00e0 politica, aderendo a diversi partiti della sinistra, chi alle correnti di sinistra del Partito Socialista Italiano (come Livio Labor), chi a Democrazia Proletaria e poi a Rifondazione Comunista come Domenico Jervolino."}
{"id": "1248992", "revid": "70217", "url": "https://it.wikipedia.org/wiki?curid=1248992", "title": "Citt\u00e0 della Repubblica Ceca", "text": ""}
{"id": "1248993", "revid": "1305772", "url": "https://it.wikipedia.org/wiki?curid=1248993", "title": "Marathon", "text": ""}
{"id": "1248995", "revid": "1776051", "url": "https://it.wikipedia.org/wiki?curid=1248995", "title": "Shadowlife", "text": "Shadowlife \u00e8 il sesto album in studio del gruppo musicale statunitense Dokken, pubblicato il 15 aprile 1997 dalla CMC International. \nIl disco presenta un cambio radicale nelle sonorit\u00e0 del gruppo, spostandosi verso uno stile tendente all'alternative rock. Diversi fan non accettarono questa svolta e decretarono l'insuccesso dell'album.\nDurante le registrazioni emersero ulteriori problemi tra George Lynch e il resto del gruppo, terminati con l'allontanamento definitivo del chitarrista pochi mesi dopo.\nTracce.\nTutte le canzoni sono state composte da Don Dokken, Jeff Pilson, Mick Brown e George Lynch, eccetto \"I Don't Mind\" co-scritta con Kelly Gray."}
{"id": "1249002", "revid": "287204", "url": "https://it.wikipedia.org/wiki?curid=1249002", "title": "Nea Makri", "text": "Nea Makri () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 14.809 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Maratona."}
{"id": "1249003", "revid": "1844579", "url": "https://it.wikipedia.org/wiki?curid=1249003", "title": "Personale della WWE", "text": "Il personale della WWE \u00e8 composto da atleti, manager, telecronisti, annunciatori, intervistatori, arbitri, allenatori, produttori, booker, dirigenti e membri del consiglio di amministrazione.\nIn seguito alla seconda \"Brand Extension\", avvenuta il 19 luglio 2016, il personale fu suddiviso in due diversi roster, ognuno dei quali facente parte degli show televisivi settimanali di \"Raw\" o \"SmackDown\"; gli atleti possono per\u00f2 apparire anche nei rispettivi pay-per-view e negli house show.\nLa WWE si riferisce ai propri atleti, siano essi uomini o donne, con il termine \"Superstar\".\nFree agent.\nDi seguito, sono elencati wrestler sotto contratto che nel corso del Draft 2021, non sono stati assegnati a nessun roster."}
{"id": "1249005", "revid": "827882", "url": "https://it.wikipedia.org/wiki?curid=1249005", "title": "Erase the Slate", "text": "Erase the Slate \u00e8 il settimo album in studio del gruppo musicale statunitense Dokken, pubblicato il 15 giugno 1999 dalla CMC International.\n\u00c8 il primo album registrato dal gruppo senza il chitarrista George Lynch, rimpiazzato per l'occasione da Reb Beach dei Winger. \u00c8 inoltre l'ultimo disco in studio in cui compare ancora il bassista Jeff Pilson in formazione.\nTracce.\nTutte le canzoni sono state composte da Don Dokken, Mick Brown, Reb Beach e Jeff Pilson, eccetto la traccia 6."}
{"id": "1249010", "revid": "1776051", "url": "https://it.wikipedia.org/wiki?curid=1249010", "title": "Long Way Home (Dokken)", "text": "Long Way Home \u00e8 l'ottavo album in studio del gruppo musicale statunitense Dokken, pubblicato il 23 aprile 2002 dalla Sanctuary Records.\n\u00c8 l'unico album del gruppo a presentare John Norum alla chitarra, nonch\u00e9 il primo registrato con il bassista Barry Sparks in sostituzione del membro storico Jeff Pilson."}
{"id": "1249019", "revid": "1543377", "url": "https://it.wikipedia.org/wiki?curid=1249019", "title": "Paiania", "text": "Paiania () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 19.767 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 53 km\u00b2 e la popolazione \u00e8 passata da 13.013 a 19.767 abitanti.\nL'agricoltura \u00e8 stata probabilmente l'attivit\u00e0 dominante dal V al XX secolo."}
{"id": "1249021", "revid": "1776051", "url": "https://it.wikipedia.org/wiki?curid=1249021", "title": "Hell to Pay", "text": "Hell to Pay \u00e8 il nono album in studio del gruppo musicale statunitense Dokken, pubblicato il 13 luglio 2004 dalla Sanctuary Records.\n\u00c8 il primo album registrato dal gruppo con il nuovo chitarrista Jon Levin.\nTracce.\nTutte le canzoni sono state composte da Don Dokken, eccetto dove indicato."}
{"id": "1249022", "revid": "486946", "url": "https://it.wikipedia.org/wiki?curid=1249022", "title": "Inno Tedesco", "text": ""}
{"id": "1249024", "revid": "1543377", "url": "https://it.wikipedia.org/wiki?curid=1249024", "title": "Pallene (Attica)", "text": "Pallene () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 33.611 abitanti secondo i dati del censimento 2001.\nLa citt\u00e0 si trova nel territorio un tempo occupato dal demo attico di Pallene.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 29\u00a0km\u00b2 e la popolazione \u00e8 passata da 16.679 a 33.611 abitanti."}
{"id": "1249025", "revid": "84184", "url": "https://it.wikipedia.org/wiki?curid=1249025", "title": "Pallini", "text": ""}
{"id": "1249026", "revid": "176809", "url": "https://it.wikipedia.org/wiki?curid=1249026", "title": "Inno della Repubblica Democratica Tedesca", "text": ""}
{"id": "1249027", "revid": "15428", "url": "https://it.wikipedia.org/wiki?curid=1249027", "title": "Palazzo Carignano di Torino", "text": ""}
{"id": "1249028", "revid": "176809", "url": "https://it.wikipedia.org/wiki?curid=1249028", "title": "Inno della RDT", "text": ""}
{"id": "1249030", "revid": "1226", "url": "https://it.wikipedia.org/wiki?curid=1249030", "title": "Mercurio (pianeta)", "text": ""}
{"id": "1249031", "revid": "15428", "url": "https://it.wikipedia.org/wiki?curid=1249031", "title": "Palazzo Madama di Torino", "text": ""}
{"id": "1249032", "revid": "1226", "url": "https://it.wikipedia.org/wiki?curid=1249032", "title": "Plutone (pianeta)", "text": ""}
{"id": "1249034", "revid": "125447256", "url": "https://it.wikipedia.org/wiki?curid=1249034", "title": "Shaun Maloney", "text": "Caratteristiche tecniche.\nVeniva solitamente schierato nel ruolo di ala sinistra, ma pu\u00f2 giocare anche da seconda punta.\nNel 2001 \u00e8 stato inserito nella lista dei migliori giovani calciatori stilata da Don Bal\u00f3n.\nCarriera.\nClub.\nCeltic.\nHa fatto il suo esordio nel Celtic in un derby di Glasgow, come sostituto, nel 2001. \u00c8 stato utilizzato come riserva nelle stagioni successive, ma \u00e8 riuscito a giocare la finale di Coppa UEFA persa contro il Porto a Siviglia nel 2003.\nNel 2004 si \u00e8 infortunato ed \u00e8 stato fuori dai campi di gioco per ben 9 mesi. \u00c8 tornato in campo nella stagione 2005-2006, riuscendo a segnare 16 gol da centrocampista. Ha vinto il suo 4\u00ba titolo nazionale con il Celtic proprio al termine di quel campionato. Nello stesso anno ha vinto il titolo di Miglior giocatore e Miglior Giovane scozzese, diventando il primo a realizzare questa accoppiata vincente.\nNel gennaio 2007, dopo aver iniziato la stagione al Celtic, si \u00e8 trasferito all'Aston Villa.\nAston Villa.\nPrima della chiusura della finestra invernale di trasferimento, Maloney ha firmato un pre-contratto con i \"Villans\", visto che al termine della stagione sarebbe scaduto il suo accordo con il Celtic. Martin O'Neill, per\u00f2, \u00e8 riuscito a portarlo subito al Villa Park, versando nelle casse degli scozzesi 1 milione di sterline. Ha debuttato nella sconfitta contro il Reading del 10 febbraio 2007. Il 28 aprile 2007, ha segnato la sua prima rete, in casa del Manchester City, su calcio di punizione.\nDopo un inizio stentato, \u00e8 riuscito ad ambientarsi nel nuovo club e il calciatore ha dichiarato:\nSia O'Neill che Petrov, che hanno lavorato con Maloney anche al Celtic, lo hanno convinto a restare a Birmingham ed a non tornare in Scozia.\nMaloney ha segnato anche nel pareggio per 4-4 contro il Chelsea a Stamford Bridge. Da quel giorno, per\u00f2, \u00e8 stato impiegato pochissime volte, spesso da sostituto. Ha dichiarato anche che gli piacerebbe, un giorno, tornare a giocare in Scozia.\nRitorno al Celtic.\nIl 22 agosto 2008, il Celtic ha riacquistato il calciatore in cambio di 2,5 milioni di sterline e Maloney ha firmato un quadriennale.\nWigan.\nIl 31 agosto 2011 viene acquistato dal Wigan per 1 milione di sterline.\nChicago Fire.\nIl 23 gennaio 2015 si trasferisce nella Major League Soccer nei Chicago Fire\nHull City.\nIl 27 agosto 2015 firma con l'Hull City tornando a giocare cos\u00ec in Premier League dopo 1 stagione.\nNazionale.\nHa totalizzato 20 presenze e 6 reti con la .\nHa debuttato in Nazionale maggiore all'Hampden Park in occasione della sfida tra la e la in data 8 ottobre 2005 (0-1 per la Bielorussia).\nHa segnato la prima rete nella vittoria per 2-0 in casa delle , il 6 giugno 2007.\nStatistiche.\nPresenze e reti nei club.\n\"Statistiche aggiornate al 6 giugno 2017.\""}
{"id": "1249035", "revid": "176809", "url": "https://it.wikipedia.org/wiki?curid=1249035", "title": "Inno svizzero", "text": ""}
{"id": "1249040", "revid": "110157", "url": "https://it.wikipedia.org/wiki?curid=1249040", "title": "Hav\u00ed\u0159ov", "text": "Hav\u00ed\u0159ov (in slesiano \"Hawiyrz\u00f3w\", in polacco \"Hawierz\u00f3w\", in tedesco \"Hawirzow\") \u00e8 una citt\u00e0 della Repubblica Ceca facente parte del distretto di Karvin\u00e1, nella regione della Moravia-Slesia.\nFu fondata dopo la Seconda guerra mondiale, in un'area abitata da polacchi. Divent\u00f2 ufficialmente citt\u00e0 nel 1955.\nL'attuale sindaco \u00e8 Ing. Zden\u011bk Osmanczyk.\nStoria.\nLa citt\u00e0 \u00e8 stata fondata sul bordo meridionale della zona industriale Ostrava-Karvin\u00e1. Questa citt\u00e0 \u00e8 stata fondata a causa della necessit\u00e0 di garantire alloggi per i lavoratori delle miniere e fonderie nel periodo dopo la seconda guerra mondiale. Le origini di Hav\u00ed\u0159ov sono associati alla costruzione di insediamenti minerari. Nome della citt\u00e0 \u00e8 stato selezionato in un concorso pubblico da molti nomi diversi (Bezru\u010dovo, \u010curdov\u00e1, Farat\u00edn, Lidobudovatelov).\nComune \u00e8 stato istituito alla periferia dei 3 distretti (Karvina, \u010cesk\u00fd T\u011b\u0161\u00edn e Ostrava). Su 4 dicembre 1955 Hav\u00ed\u0159ov \u00e8 stato concesso i diritti della citt\u00e0. Le prime segnalazioni di comunit\u00e0 indigene nell Hav\u00ed\u0159ov sono stati conservati dal anno 1305 (\u0160enov, Horn\u00ed e Doln\u00ed Such\u00e1), 1335 (Bludovice) e il 1438 (\u0160umbark).\nGeografia antropica.\nFrazioni.\nCitt\u00e0 di Hav\u00ed\u0159ov \u00e8 suddivisa in 8 frazioni: Si estende su una superficie di 3208 ettari.\nHav\u00ed\u0159ov si trova ad una altitudine di 260\u00a0m s.l.m.\nCultura.\nIn Hav\u00ed\u0159ov possiamo trovare diversi centri culturali, cinema, musei, gallerie, biblioteche e teatri.\nSport.\nNella citt\u00e0 di Hav\u00ed\u0159ov lo sport \u00e8 praticato in abbondanza. I sport principali, attraverso i quali Hav\u00ed\u0159ov fu noto, sono hockey (AZ Hav\u00ed\u0159ov), floorball (Torpedo Hav\u00ed\u0159ov), atletica (Pavel Masl\u00e1k) e infine il calcio (MFK Hav\u00ed\u0159ov, \u010cSAD Hav\u00ed\u0159ov, TJ Doln\u00ed Datyn\u011b - Hav\u00ed\u0159ov). Ci sono tanti campi sportivi e zone di relax.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1249042", "revid": "1522738", "url": "https://it.wikipedia.org/wiki?curid=1249042", "title": "Sportacus", "text": ""}
{"id": "1249044", "revid": "767487", "url": "https://it.wikipedia.org/wiki?curid=1249044", "title": "Rafina", "text": "Rafina () \u00e8 una localit\u00e0 della Grecia nella periferia dell'Attica (unit\u00e0 periferica dell'Attica Orientale) con 10.701 abitanti secondo i dati del censimento 2001.\nCome comune autonomo \u00e8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Rafina-Pikermi."}
{"id": "1249046", "revid": "861861", "url": "https://it.wikipedia.org/wiki?curid=1249046", "title": "Spata", "text": "Spata (; in albanese arvanitica: \"Shpat\") \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 10.419 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Spata-Artemida.\nA Spata ha sede l'aeroporto internazionale di Atene e il Giardino zoologico Attica. Spata appartiene alla storica comunit\u00e0 albanese della Grecia, dove albanese (per i grecofoni l\"'arvanitas\") viene ancora parlato."}
{"id": "1249048", "revid": "287204", "url": "https://it.wikipedia.org/wiki?curid=1249048", "title": "Vari", "text": "Vari () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 10.998 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Vari-Voula-Vouliagmeni."}
{"id": "1249050", "revid": "86599", "url": "https://it.wikipedia.org/wiki?curid=1249050", "title": "Alberto Maria Gambino", "text": "Biografia.\nSi \u00e8 specializzato nel ramo industrialista e civilista.\nGambino \u00e8 prorettore dell'Universit\u00e0 Europea di Roma e professore ordinario di diritto privato; \u00e8 stato direttore del Dipartimento di Scienze umane e della Scuola di Specializzazione per le Professioni Legali. Ha insegnato come docente di ruolo nell'Universit\u00e0 degli studi di Napoli \"Parthenope\", e come docente incaricato alla Luiss \"Guido Carli\" e Sapienza Universit\u00e0 di Roma. \u00c8 anche docente di filosofia del diritto, di diritto dell'informatica e di diritto sportivo.\nIn ambito civilistico ha elaborato la teoria dei \"beni extra mercato\", che sostiene come sul piano normativo l'acqua, l'energia elettrica e il gas, pur essendo beni commerciali, disattendano le regole del mercato in quanto beni essenziali per i bisogni della persona (vedi voce Diritto all'acqua). \u00c8 stato componente della Commissione Soa presso l'Autorit\u00e0 per la vigilanza sui contratti pubblici di lavori, servizi e forniture. Si \u00e8 altres\u00ec occupato di diritti delle fasce deboli della cittadinanza (pazienti, consumatori, risparmiatori, utenti).\nCome autore di testi e di monografie, ha studiato in particolare il settore della negoziazione telematica (sua l'entrata nel gergo giuridico dell'espressione Contratto telematico) e della circolazione dei beni giuridici fondamentali. Nell'ambito del diritto industriale ha affrontato i temi della regolazione del web e delle comunicazioni, del danno da lesione del diritto d'autore, della protezione dei dati personali, della trasmissione delle opere coperte da privative, della natura giuridica dei domain names, di IP e concorrenza e della pubblicit\u00e0 ingannevole.\nAvvocato civilista dello studio legale che porta il suo nome, si occupa professionalmente di diritto societario. Esperto anche di diritto delle assicurazioni (\u00e8 nel consiglio direttivo italiano dell'Associazione Internazionale di Diritto delle Assicurazioni (AIDA)) e di legislazione sportiva, ambito in cui dirige la \"Rivista di diritto sportivo\" del CONI.\nPresidente dell\"'Italian Academy of the Internet Code\" e direttore scientifico della rivista \"Diritto, Mercato e Tecnologia\", interviene nel dibattito pubblico sul rapporto tra diritto e \"Information Technologies\" sulle testate de \"la Repubblica\" e dei GR Rai.\nInterviene anche nel dibattito pubblico in materia di legislazione sanitaria, della bioetica e del biodiritto sulle testate dei TG Rai, sulle riviste online www.benecomune.net, www.forumcostituzionale.it, www.personaedanno.it, www.ilsussidiario.net e sui quotidiani \"Il Foglio\", \"Corriere della Sera\", \"Avvenire\" ed \"Europa\".\nAttualmente \u00e8 presidente dell'associazione Scienza &amp; Vita, che si occupa del rapporto tra etica e medicina e del Laboratorio per la polis, rete di formazione e impegno civile; \u00e8 stato presidente del comitato scientifico di OSECO (Osservatorio sulle strategie europee per la crescita e l'occupazione). \u00c8 ed \u00e8 stato nei Comitati scientifici e Cda di: Fondazione Rosselli; Laboratori Sublacensis; Fondazioni Visentini e De Gasperi; Unione Giuristi Cattolici Italiani.\nInterviene anche su Radio Vaticana e Radio Radicale su temi sociali, tecnologici e politici.\nCommissioni e comitati.\nGiurista esperto del Dipartimento per la Programmazione Economica (DIPE) della Presidenza del Consiglio.\nGiudice della Commissione Brevetti.\nComponente Commissione \"Net neutrality\".\nGiurista esperto del Comitato per lo sviluppo e la tutela dell'offerta legale di opere digitali, in base all'art. 4 del Regolamento AGCom sul diritto d'autore.\nTra il 2007 e il 2010 \u00e8 stato il presidente del Comitato consultivo permanente per il diritto d'autore, l'organo previsto dalla Legge sul diritto d'autore con funzioni consultive, conciliative e di studio sulle materie attinenti al diritto di autore, avviando un processo di riforma volto all'adattamento della normativa alla mutata condizione tecnologica.\nComponente del Comitato etico dell'Istituto Superiore della Sanit\u00e0 (dal 2014), della Commissione Permanente per l'Accessibilit\u00e0 della Cultura presso il Ministero per i Beni e le Attivit\u00e0 Culturali (2006-2008), dell'Osservatorio nazionale sulla famiglia presso il Ministero delle Politiche familiari (2007-2008) e della Commissione di studio sulle problematiche relative agli embrioni conservati nei centri di Procreazione medicalmente assistita, istituita presso il Ministero della salute (2009-2010).\nAttivit\u00e0 scientifica.\nCoordinatore nazionale del Progetto di ricerca di interesse nazionale (PRIN) dal titolo \"La regolamentazione giuridica delle Tecnologie dell'Informazione e della Comunicazione (TIC) quale strumento di potenziamento delle societ\u00e0 inclusive, innovative e sicure\", di cui al bando 2010-2011, selezionato e finanziato dal MIUR per il triennio 2013-2015.\n\u00c8 direttore/condirettore di: Nuovo Diritto Civile (rivista della scuola degli allievi del prof. Natalino Irti); Studi Giuridici Europei - Giappichelli; Diritto Mercato Tecnologia - www.dimt.it; Cultura giuridica e rapporti civili - ESI; Rivista di diritto sportivo - Giappichelli-Coni e fa parte di comitati editoriali e scientifici di altre riviste e collane (Giustizia Civile - Giuffr\u00e8; Rivista di diritto industriale - Giuffr\u00e8; AIDA - Annali Italiani del Diritto d'Autore - Giuffr\u00e8; Concorrenza e Mercato - Rassegna degli orientamenti dell'Autorit\u00e0 Antitrust; Studia Bioethica; Iustitia - Giuffr\u00e8; Osservatorio di Diritto civile e commerciale - Il Mulino). Ha fondato e dirige la collana del Dipartimento di Scienze Umane dell'Universit\u00e0 Europea di Roma\n\u00c8 stato Coordinatore del progetto di ricerca \"Consumer protection. Judicial remedies and out-of-court settlements between national and European Union law\" selezionato nel 2009 dalla Commissione europea nell'ambito del Jean Monnet Programme.\nImpegno civile.\n\u00c8 tra i sottoscrittori del \u201cManifesto della lingua italiana e dell'alfabetizzazione\u201d, nell'ambito del premio internazionale Mario Luzi e della \"Legge popolare di riforma del sistema radiotelevisivo\".\nA seguito della Strage di Garissa ha lanciato un manifesto sul diritto allo studio e all'istruzione cui hanno aderito alcune centinaia di docenti universitari.\nIn occasione del centenario dell'Appello ai Liberi e Forti di don Luigi Sturzo, ha tenuto la relazione principale sul punto quinto \"Sviluppo e Ambiente\".\nIn data 24 novembre 2020 ha scritto una lettera pubblica al Presidente del Consiglio Giuseppe Conte sollevando il problema della pubblicit\u00e0 illegale sul web."}
{"id": "1249052", "revid": "767487", "url": "https://it.wikipedia.org/wiki?curid=1249052", "title": "Voula", "text": "Voula () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 31.078 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Vari-Voula-Vouliagmeni."}
{"id": "1249056", "revid": "729019", "url": "https://it.wikipedia.org/wiki?curid=1249056", "title": "L'era di Apocalisse", "text": "L'era di Apocalisse (\"Age of Apocalypse\") \u00e8 un \"crossover\" a fumetti pubblicato dalla Marvel Comics. Narra ci\u00f2 che sarebbe successo se Xavier fosse morto prima di creare gli X-Men. Quest'era modific\u00f2 strutturalmente le varie testate della Marvel (cambiandone anche il titolo) per quattro mesi, sostituendo la Terra 616 con la cosiddetta Terra 295, ovvero la linea temporale alternativa scaturita dalla prematura scomparsa del Professor X.\nSolo l'intervento del mutante Alfiere permise il ritorno alla normalit\u00e0, impedendo la morte di Xavier nel passato.\nTrama.\nTutto inizia quando David Haller (Legione), il figlio di Xavier e dell'ambasciatrice israeliana Gabrielle Haller, decide di tornare indietro nel tempo per uccidere Magneto prima della creazione degli X-Men, in modo da rendere gli X-Men amati ed accettati dal mondo. Ma per un errore, David uccide invece Xavier.\nCos\u00ec, quando il malvagio Apocalisse si sveglia, non trova nessuno capace di fermarlo, e con i figli Olocausto ed Armageddon ed un manipolo di servi (tra i quali troneggia il genetista Sinistro) inizia la sua scalata al dominio del mondo. A lui si oppongono solo gli X-Men, guidati da Magneto, ed il gran consiglio umano ed i suoi agenti. Alcuni eroi qui non esistono: Thor non ha mai scoperto di esserlo, Peter Parker \u00e8 stato ucciso da Apocalisse perch\u00e9 poteva essere un alleato per il capo dei ribelli Gwen Stacy.\nGli X-Men, formati da Nightcrawler, Arma X (il Wolverine di questa dimensione), Magneto (qui sposato con Rogue che ha permanentemente assorbito i poteri di sua figlia Polaris e con lui ha avuto un bambino), Tempesta, Jean Grey, Quicksilver, Scarlet e tanti altri decidono di porre fine al suo dominio. Molti eroi e malvagi muoiono e tutto sembra finire quando, in uno scoppio di luce, Alfiere riporta il mondo sui giusti binari, mentre Apocalisse muore e New York viene devastata dalle bombe atomiche.\nIn realt\u00e0 nel 2005 la Marvel ripropose questo universo. Gli X-Men tornano in azione per affrontare i servi di Apocalisse ancora vivi, anche se privati dell'aiuto di Arma X, ritiratosi dopo la morte di Jean Grey. Kirika, figlia di Logan e X-23 di questo universo, lo riporta tra gli X-Men. Dopo aver affrontato i Morlocks e i Guthrie (che in questo universo sono alleati di Apocalisse), gli X-Men scoprono che non era Magneto il salvatore della terra, ma Jean Grey, creduta morta ma in realt\u00e0 viva e tenuta sotto osservazione da Sinistro: Magneto aveva stretto un patto con lui perch\u00e9 non si diffondesse la notizia e per evitare di essere cacciato dalla carica di direttore degli affari mutanti. Gli X-Men affrontano Sinistro ed i suoi uomini, riuscendo ad ucciderlo e a liberare anche Jean Grey; una vittoria a caro prezzo, perch\u00e9 muoiono anche Quicksilver e Gambit. Magneto viene comunque arrestato e gli X-Men sono finalmente riuniti, pronti ad affrontare nuove minacce."}
{"id": "1249057", "revid": "767487", "url": "https://it.wikipedia.org/wiki?curid=1249057", "title": "Makes No Difference", "text": "Makes No Difference \u00e8 il primo singolo estratto dall'EP \"Half Hour of Power\" della band canadese pop punk Sum 41.\nVideo musicale.\nIl video musicale inizia con i genitori di due fratelli che partono, lasciandoli a casa da soli. I ragazzi ne approfittano per organizzare una festa, con i Sum 41 mentre eseguono il brano. Durante il video avvengono degli imprevisti, ad esempio quando qualcuno inizia a lanciarsi pezzi d'anguria, a bagnare i partecipanti alla festa, oppure quando un ragazzo entra con la macchina dentro la casa, sfasciando i vetri delle finestre. Il video termina con l'arrivo della polizia, che mette fine alla festa."}
{"id": "1249058", "revid": "599013", "url": "https://it.wikipedia.org/wiki?curid=1249058", "title": "Hav\u00ecrov", "text": ""}
{"id": "1249059", "revid": "287204", "url": "https://it.wikipedia.org/wiki?curid=1249059", "title": "Vouliagmeni", "text": "Vouliagmeni () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 6.442 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Vari-Voula-Vouliagmeni."}
{"id": "1249060", "revid": "1776051", "url": "https://it.wikipedia.org/wiki?curid=1249060", "title": "Raw (White Tiger)", "text": "Raw \u00e8 un album raccolta dei White Tiger, pubblicato il 9 marzo 1999 per l'etichetta discografica M.I.L. Multimedia.\nIl disco raccoglie venti tracce tra inedite e demo registrate dalla band durante i loro anni di carriera."}
{"id": "1249065", "revid": "188116", "url": "https://it.wikipedia.org/wiki?curid=1249065", "title": "Giuseppe La Loggia", "text": "Biografia.\nFiglio di Enrico e di Provvidenza Coniglio.\nAvvocato e docente universitario di Diritto del lavoro all'Universit\u00e0 di Palermo. Figlio di Enrico, Sottosegretario alle Finanze nel 1921, uno dei fautori dello Statuto siciliano e padre dell'ex ministro del governo Berlusconi Enrico La Loggia.\nSpos\u00f2 Concetta Maria (detta Tina) Sciascia figlia del Notaio Avv. Oreste Sciascia e di donna Elvira Martorana. \nDal matrimonio nacquero quattro figli: Maria Provvidenza, Elvira, Margherita ed Enrico.\nConvinto autonomista, prima di entrare in politica ebbe modo di maturare una robusta qualificazione professionale come avvocato nello studio del padre Enrico e come docente di diritto del lavoro presso l'Universit\u00e0 di Palermo.\nDurante l'apprendistato, sui libri e nelle aule giudiziarie e universitarie, matur\u00f2 una sua personale visione tecnocratica della politica che, tuttavia, coniugava con una grande attenzione ai bisogni della gente, al tema della solidariet\u00e0, a quello della giustizia sociale.\nProprio questa visione lo condusse su una sponda non certo collimante con quella del padre, lo condusse cio\u00e8 verso la nuova formazione politica democristiana nella quale individuava il soggetto politico necessario a riaggregare, nel difficile periodo del dopoguerra, una realt\u00e0 nazionale profondamente lacerata nel suo tessuto organico. Il suo riferimento iniziale fu, dunque, Luigi Sturzo con il quale avvi\u00f2 una cordiale frequentazione e del quale comprese, meglio di molti altri, la modernit\u00e0 del linguaggio.\nAttivit\u00e0 politica.\nGiuseppe La Loggia si avvia alla politica giovanissimo, alla scuola del padre Enrico, antifascista, demolaburista, autore di un fortunato libretto, \u201cRicostruire\u201d, dove si teorizza il \u201criparazionismo\u201d, e che diventa \u201cil manifesto degli autonomisti unitari\u201d.\nSubito dopo l'armistizio firma la dichiarazione antiseparatista del 24 ottobre 1943 del \"Fronte unico siciliano\" redatta da Enrico La Loggia, dove si riafferma, \u201cnel sicuro auspicio della pi\u00f9 rapida e totale liberazione della Patria\u201d, la volont\u00e0 della Sicilia \u201cche sia mantenuta intatta l'unit\u00e0 d'Italia\u201d.\nDeputato all'Ars.\nFu eletto deputato all'Assemblea Regionale Siciliana nel 1947 per la Democrazia Cristiana, riconfermato per diverse legislature, e lo rest\u00f2 fino al 1967 . Divenne subito Assessore all'agricoltura e foreste sotto il primo e secondo governo Alessi (dal 30 maggio 1947 all'8 marzo 1948 e dal 9 marzo 1948 all'11 gennaio 1949) e in seguito Assessore alle finanze sotto il primo e il secondo governo Restivo (dal 12 gennaio 1949 fino alla fine della legislatura e dal 20 luglio 1951 fino alla fine della legislatura). \nNel giugno 1955 fu eletto Presidente dell'Assemblea, e rest\u00f2 in quel ruolo fino all'anno successivo.\nPresidente della Regione.\nNell'aprile 1956 infatti venne eletto Presidente della Regione Siciliana. Fin dall'avvio della sua attivit\u00e0 di governo Giuseppe La Loggia manifest\u00f2 uno stile anomalo rispetto a quello praticato dai governanti isolani: \nMa questa posizione, concordata con l'allora segretario DC Amintore Fanfani, fu contrastata \"in nome dei superiori interessi della Sicilia\" dando vita all'operazione Milazzo.\nNell'ottobre del 1958, Giuseppe La Loggia, attaccato con veemenza anche da molti suoi compagni di partito, dovette gettare la spugna dimettendosi da presidente della Regione. Cos\u00ec come fu sconfitto il candidato indicato da Fanfani mentre fu eletto Silvio Milazzo. Quella crisi politica diede il via al cosiddetto milazzismo. Cos\u00ec usc\u00ec di scena dalla politica siciliana, con Alessi e Restivo, l'ultimo della \u201ctriade\u201d dei padri dell'autonomia: dopo di loro all'Assemblea regionale\u00a0\u2013 scrisse Montanelli \u2013 \u201cc'era il vuoto, e poi il vuoto e quindi gli altri 87 deputati\u201d.\nRest\u00f2 all'Ars fino alle elezioni del 1967 e fu assessore regionale al Turismo dal 1962 al 1964, oltre che sindaco di Cattolica Eraclea dal 1962 al 1965.\nQuindi fu il primo presidente dell'ESPI, l'ente siciliano per la promozione industriale, erede della Sofis creata proprio dai fautori del milazzismo, carica che ricopr\u00ec dal 1967 al 1968.\nDeputato alla Camera.\nDa allora l'attivit\u00e0 politica di La Loggia, che ebbe sempre un occhio di riguardo verso i problemi del Mezzogiorno e della Regione Siciliana, si svolse nell'aula di Montecitorio, dove fu eletto Deputato nel 1968, e per quattro legislature, fino al 1983. A Roma, ragioni di equilibrio, spesso dettate dal cosiddetto manuale Cencelli, gli impedirono di far parte del governo. \nFu Presidente, autorevole e stimato, dapprima della VI Commissione Finanze dal 1972 al 1976 e, dal 1976 al 1983, della V Commissione Bilancio. Fu padre della prima legge finanziaria che, purtroppo, fu stravolta rispetto ai contenuti che lo stesso La Loggia aveva indicato. In quegli anni nei quali il sistema sembrava impazzito, si distinse come uno di coloro che pi\u00f9 si batterono per dare un'energica sterzata per rimettere a posto i conti pubblici. In questa veste, inoltre, egli partecip\u00f2 da par suo al dibattito sul divorzio alla luce del disposto costituzionale. Ma non furono meno importanti i suoi interventi sulla riforma tributaria, sull'ordinamento universitario, sulla questione radio-televisiva.\nGli ultimi anni.\nNel 1983 non fu rieletto. Fu nominato giudice al Consiglio di Stato e, in seguito, Presidente dell'istituto poligrafico dello Stato. Mor\u00ec a Roma il 2 marzo 1994. \u00c8 sepolto ad Agrigento.\nCritiche e aspetti controversi.\nIl capocosca di Villabate Antonino Mandal\u00e0 in una telefonata intercettata dagli inquirenti che indagavano sul suo conto raccontava di aver detto a Enrico La Loggia, figlio di Giuseppe ed esponente di spicco di Forza Italia:\nAl processo per\u00f2 Mandal\u00e0 dichiar\u00f2 ai giudici che millantava. Interrogato in aula ammetter\u00e0 di aver detto a La Loggia quelle frasi, ma sosterr\u00e0 di aver millantato con lui la propria mafiosit\u00e0:"}
{"id": "1249067", "revid": "10046803", "url": "https://it.wikipedia.org/wiki?curid=1249067", "title": "V\u00f6ller", "text": ""}
{"id": "1249068", "revid": "1532313", "url": "https://it.wikipedia.org/wiki?curid=1249068", "title": "Muhammad V del Marocco", "text": "Biografia.\nFamiglia.\nEra il pi\u00f9 giovane dei quattro figli di \"Mulay\" Y\u016bsuf (Youssef), sultano del Marocco dal 1912 al 1927 sotto il protettorato francese.\nLa prima moglie di Mohammed V fu \"Lall\u0101\" Hanila bint Ma\u02bem\u016bn (sposato nel 1925). Ebbero una figlia, \"Lall\u0101\" Fatima Zohra.\nLa sua seconda moglie fu \"Lalla\" \u02bfAbla bint al-\u1e6c\u0101har (sua cugina di primo grado) da cui ebbe cinque figli: il futuro re Hasan II, \"Lall\u0101\" \u02bf\u0100\u02beisha (Aicha), \"Lall\u0101\" Malika, \"Moulay\" Abdellah e \"Lall\u0101\" Nuzha.\nLa terza moglie fu \"Lall\u0101\" B\u0101hiya bint \u02bfAntar, madre della sua ultima figlia \"Lall\u0101\" Amina.\nSultano del protettorato.\nAlla morte di suo padre nel 1927, un anno dopo la fine della Guerra del Rif, venne scelto dalle autorit\u00e0 francesi al posto dei suoi due fratelli maggiori.\nNel 1940, il governo di Vichy sotto controllo nazista durante la Seconda guerra mondiale, emise molti decreti per escludere gli ebrei dalle funzioni pubbliche. Il Sultano Mohammed V si rifiut\u00f2 di far applicare le leggi antisemite in Marocco, e in segno di sfida nel 1941 invit\u00f2 tutti i rabbini del regno alle celebrazioni dell'anniversario della sua salita al trono.\nEsilio.\nIl 20 agosto 1953 la Francia obblig\u00f2 Mohammed V e la sua famiglia all'esilio in Madagascar, a seguito del suo appoggio dato agli indipendentisti dell'Istiql\u0101l che volevano l'indipendenza del Marocco. Un suo parente, Mohammed Ben Arafa, fu posto sul trono.\nMohammed V e la sua famiglia furono trasferiti in Madagascar nel gennaio 1954. Mohammed V torn\u00f2 dall'esilio il 16 novembre 1955, riconosciuto ancora come legittimo Sultano dopo la sua opposizione attiva al Protettorato francese sul suo Paese.\nRe del Marocco.\nNel febbraio 1956 negozi\u00f2 con la Francia e con la Spagna la piena indipendenza del Marocco. Tuttavia al Paese diventato indipendente mancavano alcuni territori (Tangeri che gli verr\u00e0 restituita a ottobre dello stesso anno, Sidi Ifni, Tarfaya e Sahara Occidentale), lasciando deluse le aspettative degli indipendentisti dell'Istiql\u0101l. Nell'agosto 1957 Mohammed V assunse il titolo di Re, in sostituzione del titolo di Sultano.\nSin dai primi anni Mohammed V si impegn\u00f2 subito per dare al Paese istituzioni democratiche, redigendone una prima bozza costituzionale, allo scopo di migliorare lo Stato marocchino con un particolare riguardo alla modernizzazione del Paese ed alla diffusione dell\u2019istruzione e della cultura.\nPolitica estera.\nIl Marocco ader\u00ec all\u2019ONU e alla Lega Araba, dichiarandosi solidale e dando sostegno politico agli algerini in lotta per l'indipendenza, ma questo non signific\u00f2 una rottura dei legami con la Francia, mentre fin da subito furono solidi e cordiali i rapporti con gli Stati Uniti.\nIl Marocco prov\u00f2 a riconquistare Sidi Ifni, sotto occupazione spagnola, nell\u2019ottobre 1957 con le armi, ma il conflitto fall\u00ec nel giugno 1958 per la reazione spagnola, sostenuta anche dai francesi. Ma, nonostante la sconfitta dell\u2019intervento armato a Sidi Ifni, la Spagna, sempre nel 1958, restitu\u00ec al Marocco la citt\u00e0 di Tarfaya.\nMorte.\nIl 26 febbraio 1961 il re Mohammed V mor\u00ec improvvisamente per impreviste complicanze durante un intervento chirurgico, che gli procurarono un attacco cardiaco; gli succedette al trono il figlio \u1e24asan II.\nGli sono stati dedicati il Mausoleo di Muhammad V di Rabat, l'Aeroporto Internazionale Mohammed V di Casablanca e l'Universit\u00e0 Mohammed V di Rabat, al pari di numerose universit\u00e0 e vari spazi pubblici del Marocco. Esiste una \"Avenue Mohammed V\" in quasi ogni citt\u00e0 marocchina."}
{"id": "1249074", "revid": "1543377", "url": "https://it.wikipedia.org/wiki?curid=1249074", "title": "Hotchkiss Serie 400", "text": "La Serie 400 era una famiglia di autovetture di fascia alta prodotta tra il 1933 ed il 1937 dalla Casa automobilistica franco-statunitense Hotchkiss.\nProfilo.\nLa Serie 400 introdotta nel 1933 era stata pensata per uniformare sotto un'unica serie i diversi modelli Hotchkiss con caratteristiche simili che negli anni precedenti si erano avvicendati. Si parla per esempio delle AM e AM2.\nPi\u00f9 in generale, la Serie 400 raggruppa tutti i nuovi modelli Hotchkiss con motore a 4 cilindri. Questa nuova gamma utilizzava infatti telai e componenti meccaniche direttamente derivate dai modelli a quattro cilindri degli anni precedenti.\nNel 1933 debuttarono quindi i modelli 411, 412 e 413, denominazioni in cui la prima cifra indicava il numero di cilindri del motore, mentre le altre due indicavano i cavalli fiscali.\nLa 411 era equipaggiata da un 4 cilindri da 2010 cm\u00b3 di cilindrata con distribuzione a valvole in testa, in grado di erogare una potenza massima di 50 CV a 3000 giri/min. Tale motore derivava direttamente dal 6 cilindri da 3 litri montato sulle prime Hotchkiss AM80 e privato di due cilindri. Il cambio era manuale a 4 marce.\nLa velocit\u00e0 massima era di 110\u00a0km/h.\nLa 413 montava invece un motore analogo, ma rialesato, in modo da ottenere una cilindrata di 2324\u00a0cm\u00b3. La potenza massima era di 58 CV e la velocit\u00e0 massima era di 123\u00a0km/h.\nLa 412 invece montava un propulsore a 4 cilindri da 2413\u00a0cm\u00b3, quindi pi\u00f9 grande di quello della 413, ma in questo caso veniva depotenziato sensibilmente fino a 55 CV. Tale propulsore- fu gi\u00e0 montato sulle Hotchkiss AM del decennio precedente.\nNel 1934, la 413 fu ribattezzata 411 S. La 413 ritorner\u00e0 nel 1935, quando verr\u00e0 riaggiornata la gamma. La 412 verr\u00e0 in quell'occasione tolta di produzione: rimarranno solo la 413 e la 411, che verranno proposte anche in configurazione cabriolet.\nAll'inizio del 1936, le 411 e 413 vengono ribattezzate come 480 e 486, denominazioni scelte secondo un nuovo criterio: ferma restando la cifra iniziale indicante il numero di cilindri, le altre due indicavano l'alesaggio di ogni cilindro espresso in mm.\nAlla fine dello stesso anno, le Hotchkiss 480 e 486 vengono tolte di produzione per essere sostituite dalla 864, dalle caratteristiche analoghe."}
{"id": "1249075", "revid": "84184", "url": "https://it.wikipedia.org/wiki?curid=1249075", "title": "Fonseca", "text": ""}
{"id": "1249076", "revid": "439868", "url": "https://it.wikipedia.org/wiki?curid=1249076", "title": "Trattato di Toru\u0144", "text": ""}
{"id": "1249079", "revid": "10046880", "url": "https://it.wikipedia.org/wiki?curid=1249079", "title": "Moriero", "text": ""}
{"id": "1249080", "revid": "1305772", "url": "https://it.wikipedia.org/wiki?curid=1249080", "title": "OKB (disambigua)", "text": ""}
{"id": "1249081", "revid": "1573940", "url": "https://it.wikipedia.org/wiki?curid=1249081", "title": "Pterois", "text": "Pterois \u00e8 un genere di pesci d'acqua salata della famiglia Scorpaenidae, che comprende 10 specie conosciute come pesci scorpione o pesci cobra.\nDescrizione.\nLa testa \u00e8 relativamente piccola, la bocca grande, gli occhi sporgenti, spesso sormontati da due escrescenze (presenti anche intorno al mento). La fronte \u00e8 alta, il dorso curvo, mentre il ventre poco pronunciato. Il corpo si restringe verso il peduncolo caudale, che precede una coda piuttosto larga, tondeggiante.\nI primi raggi della pinna dorsale e di quella anale sono in realt\u00e0 aculei veleniferi, ben eretti dal pesce quando \u00e8 in situazione di pericolo. L'apparato velenifero consiste in 12-13 aculei sulla pinna dorsale e 3 in quella anale, tutti composti da aculei cavi collegati a una ghiandola velenifera; i raggi delle pinne pettorali sono aculei pieni, non velenosi.\nLa livrea, anche se differente da specie a specie, \u00e8 tendenzialmente bruno-rossastra e bianca.\nDistribuzione e habitat.\nQueste specie sono diffuse nelle aree tropicali dell'Indo-Pacifico.\nTassonomia.\nAl genere appartengono 10 specie:\nTossicit\u00e0.\nGli avvelenamenti da tossina di \"Pterois volitans\" vengono classificati in tre gradi. Avvelenamenti di grado I producono eritema, ecchimosi o anche cianosi della parte colpita. Al grado II compaiono vesciche attorno alla puntura. Avvelenamenti di grado III producono necrosi locale e variazione della sensibilit\u00e0, che possono durare anche per pi\u00f9 giorni.\nPi\u00f9 rari sono gli effetti a livello sistemico, che includono: dolore alla testa, nausea, vomito, dolori e crampi addominali, paralisi agli arti, iper- o ipotensione, difficolt\u00e0 respiratoria, ischemia del miocardio, edema polmonare, sincope. Sono stati documentati rari casi di decesso.\nIl primo e pi\u00f9 importante trattamento dopo una puntura \u00e8 l'immersione della parte colpita in acqua calda (circa 45 \u00b0C), perch\u00e9 riduce il dolore e inattiva la tossina.\nAcquariofilia.\nNonostante la pericolosit\u00e0 e la puntura dolorosa, alcune specie sono amb\u00ecte dagli acquariofili specializzati in acquari marini."}
{"id": "1249085", "revid": "125762464", "url": "https://it.wikipedia.org/wiki?curid=1249085", "title": "M4 (fucile d'assalto)", "text": "L'M4 (conosciuto anche come Colt M4 dall'azienda statunitense che lo produce, la Colt's Manufacturing Company) \u00e8 un fucile d'assalto prodotto negli USA a partire dal 1994. Disponibile anche in configurazione carabina, \u00e8 una versione migliorata dell'M16A2.\nStoria.\nL'arma venne presentata al pubblico alla fiera delle armi da difesa di Abu Dhabi nel 1994, come modifica delle versioni dell'M16A2. Allo sviluppo dell'M4 ha contribuito grandemente l'esperienza delle United States Army Special Forces, desiderose di avere con s\u00e9 un'arma pi\u00f9 leggera e maneggevole degli M16A1 ed A2 standard. Dal 1994 \u00e8 divenuto fucile d'ordinanza dello United States Army; negli anni 2000 la versione A1 \u00e8 stata adottata come arma standard nelle file delle forze speciali statunitensi, quali i Navy SEALs, la Delta Force e i marines.\nHa quasi completamente rimpiazzato l'M16A4 nelle forze armate statunitensi. Ad esempio la United States Air Force ha dotato gli operatori delle Security Forces di M4, mentre gli altri soldati usano ancora l'M16A2.\nCaratteristiche.\nIl peso dell'M4 \u00e8 poco superiore alla met\u00e0 di un M16A2 risultando quindi pi\u00f9 leggero e maneggevole, di contro la canna pi\u00f9 corta (lunga solo 14,5\u00a0pollici) rispetto all'M16 ne diminuisce le capacit\u00e0 balistiche, specialmente sulle distanze oltre i 200 m.\nL'arma e le sue varianti sono disponibili come fucili d'assalto in configurazione carabina camerate per la cartuccia 5,56 \u00d7 45 mm NATO (o il suo \"equivalente\" .223 Remington). Hanno un meccanismo a sottrazione di gas a presa diretta, alimentati tramite caricatore esterno amovibile dotate di selettore di fuoco e calcio telescopico multiposizione o fisso (modello A2).\nI primi modelli di M4 avevano un calcio telescopico con poggiaspalla piatto, ma i modelli pi\u00f9 recenti sono dotati di un calcio telescopico migliorato leggermente pi\u00f9 grande e con poggiaspalla curvo L'M4 \u00e8 simile a modelli compatti di M16 precedenti, come l'XM-177.\nIl fucile \u00e8 dotato di un selettore di fuoco che nella versione iniziale aveva le opzioni sicura / semiautomatico / raffica 3 colpi, mentre dalla versione M4A1 e SOPMOD \u00e8 stato rimpiazzato con quello dell'M16A1 (sicura / semiautomatico / automatico). \u00c8 la diretta evoluzione della carabina XM177E2 calibro 5,56\u00a0mm utilizzato dai militari americani in Vietnam.\nViene caricato con cartucce M855 (SS109) da 5,56 \u00d7 45\u00a0mm, sia FMJ che JHP; i suoi caricatori sono da 30 colpi. \u00c8 stato riscontrato un surriscaldamento della canna se l'arma viene usata a lungo in modalit\u00e0 raffica, con alcuni casi di fessurazione longitudinale della canna o addirittura di scoppio della stessa. Supporta inoltre diversi accessori, in particolar modo grazie al sistema RIS, come ad esempio il lanciagranate M203 e Red dot.\nVarianti.\nM4A1.\nUtilizzata soprattutto dalle forze speciali statunitensi, dotata di pieno fuoco automatico e di canna pi\u00f9 pesante (per prevenirne il surriscaldamento). Si caratterizza per un castello con maniglione di trasporto amovibile, sotto al quale, grazie ad una slitta modello \"Picatinny\" \u00e8 possibile ancorare qualsiasi accessorio come visori notturni, torce elettriche, mirino laser ed attacchi di vario genere (come l'innesto sottocanna per montare lanciagranate).\nM4 MWS (\"Modular Weapon System\").\nLe forze armate americane testarono le RAS (\"Rail Adapter System\", sistema adattatore a rotaia) costruite dalla Knight's Armament Corporation per gli M4, equipaggiandole sulle carabine Colt Model 925, dando a queste armi la designazione M4E2; tuttavia il nome fu depennato poich\u00e9 si decise di montare il RAS su carabine gi\u00e0 in servizio, senza cambiare la designazione; secondo il manuale da campo dell'Esercito degli Stati Uniti, per lo US Army \u00e8 sufficiente montare il RAS per trasformare un normale M4 in M4 MWS.\nL'MWS (\"Modular Weapon System\") pu\u00f2 agganciare al corpo del fucile vari accessori: lanciagranate M203, impugnatura anteriore RIS, puntatore laser AN/PEQ-4, mirino reflex M68 CCO, ottica per visione notturna AN/PVS-4 e gruppo di montaggio per mirino posteriore e maniglia rimovibile superiore per il trasporto del fucile.\nM4 SOPMOD Block I.\nLo USSOCOM (Comando per le Operazioni Speciali degli Stati Uniti) ha sviluppato il kit SOPMOD (Special Operations Peculiar Modification) Block I per le carabine usate dalle unit\u00e0 sotto la sua giurisdizione. Il kit \u00e8 modulare, cio\u00e8 configurabile per le varie missioni possibili, ed ancora in servizio presso le unit\u00e0 chiamate a svolgere operazioni speciali. Il set completo comprende un fucile M4A1, una borsa per trasportare gli accessori, 2 impugnature, 8 mirini di vario genere, 5 ottiche tra notturne e diurne, 1 tracolla, 1 lanciagranate, il supporto per montare il lanciagranate, 1 torcia tattica, 1 silenziatore. Parte degli accessori \u00e8 divisa in 4 pezzi assemblabili, altri in 2 pezzi, e altri ancora sono 1 corpo unico.\nL'elenco completo iniziale era:\nCol tempo gli accessori sono stati sostituiti o tolti dalla dotazione, e altri sono stati aggiunti:\nM4 SOPMOD Block II.\nQuesto kit comprende parte degli accessori del Block I, aggiungendo anche:\nXM 26 LSS.\nLSS sta per \"Lightweight Shotgun System\", sistema leggero con Shotgun (Fucile a canna liscia); le forze armate statunitensi lo hanno denominato M26 MASS (\"Modular Accessory Shotgun System\", sistema modulare con Shotgun accessorio); \u00e8 un accessorio fatto da una canna, una impugnatura e lo spazio per inserire un caricatore; spara proiettili calibro 12 come quelli dei fucili a pompa, consentendo di avere a disposizione una notevole potenza di fuoco a corto raggio; viene usato per manovre quali distruggere cerniere e maniglie di porte, prima di sfondarle; il vantaggio \u00e8 portare un'arma in meno, nello specifico un altro accessorio invece che un'arma a parte. \u00c8 stato largamente impiegato in Afghanistan. fu sviluppato nel \"Soldier Battle Lab\" dello US Army alla fine degli anni 90, sviluppato dalla C-More Systems e costruito dalla Vertu Corporation. Eventualmente l'utente pu\u00f2 utilizzarlo anche come arma \"stand alone\", grazie agli accessori forniti (impugnatura, calcio e tracolla).\nM4 Mk 18 CQBR.\nUna versione dotata di una canna ancor pi\u00f9 corta. Il CQBR (\"Close Quarter Battle Receiver\", ricevitore da combattimento per spazi chiusi) consiste in una canna da 10.3 pollici (262 mm), simile a quelle montate sui vecchi Colt Commando (variante del vecchio M16/AR-15). L'arma \u00e8 molto apprezzata da guardie del corpo degli alti ufficiali e unit\u00e0 speciali come gli assaltatori che attaccano navi o altri spazi ristretti, o da chi vuole un'arma piccola come una pistola mitragliatrice ma munizionata per proiettili intermedi 5.56x45 mm; il CQBR era una delle modifiche previste dal SOPMOD Block I, ma ha finito per diventare un'arma a se stante come Mk 18 Mod 0; un tempo era disponibile solo per le forze speciali della Marina degli Stati Uniti (e per estensione le altre unit\u00e0 dipendenti dal Comando Operazioni Speciali), poi si diffuse presso altre squadre come gli artificieri della Marina, le squadre d'assalto della Guardia Costiera, gli agenti dell'NCIS dislocati in zone di combattimento, altre unit\u00e0 della Marina e i operatori dell'USMC Force Reconnaissance. Come arma \"stand alone\" ha poi ricevuto accessori per la sua particolare funzione: calci, mirini, guardamano, canne e ricevitori superiori e inferiori. Nonostante sia pensato per il proiettile standard 5,56 \u00d7 45 mm NATO da 62 grani, la canna pi\u00f9 corta ha spinto gli utilizzatori a preferire spesso le pi\u00f9 pesanti munizioni \"Mk 262\" da 77 grani.\nDifferenze con l'M16.\nPrincipali caratteristiche sono la canna corta e calcio telescopico, lo stesso dell'M16A2 serie 700 e 900, sempre su meccanica Stoner. La lunghezza della canna \u00e8 stata ridotta dai 20\" standard a 14,5\" e profilata in maniera da poter montare il lanciagranate M203. La lunghezza della canna \u00e8 stata scelta in base ad un compromesso ritenuto ottimale tra perdita di velocit\u00e0 iniziale del proiettile (che determina l'energia cinetica e quindi anche gittata e letalit\u00e0) e la capacit\u00e0 di riarmo con munizioni standard, le M855.\nLa gittata massima con munizione standard raggiunge i 3.000m di distanza (contro i 3.500 dell'M16), con un tiro utile di 400 metri (mentre per un M16A2 \u00e8 di 600 metri).\nUtilizzatori.\nIn passato usato solo da truppe speciali, ora \u00e8 diffuso ampiamente in tutto il mondo.\nL'US Army infatti ha proceduto, per i reparti regolari di fanteria combattente, alla sostituzione delle armi tipo M16A2 con la M4.\nNegli USA \u00e8 inoltre l'arma principale di reparti tipo SWAT o presso le unit\u00e0 dell'FBI.\nIn Italia \u00e8 usata dai reparti specializzati come:"}
{"id": "1249087", "revid": "1770429", "url": "https://it.wikipedia.org/wiki?curid=1249087", "title": "Retrotreno", "text": "Nella meccanica delle automobili e di altri veicoli a ruote, il retrotreno \u00e8 il sistema composto dalle ruote posteriori e dai dispositivi di sospensione ad esso connessi. Nelle automobili a trazione posteriore, questo sistema \u00e8 collegato al motore con l'albero di trasmissione. Se anche il cambio \u00e8 installato nel retrotreno, la soluzione tecnica \u00e8 conosciuta come transaxle."}
{"id": "1249088", "revid": "74173", "url": "https://it.wikipedia.org/wiki?curid=1249088", "title": "Confederazione prussiana", "text": ""}
{"id": "1249090", "revid": "287204", "url": "https://it.wikipedia.org/wiki?curid=1249090", "title": "Nea Palatia", "text": "Nea Palatia () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 3.647 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos.\nLocalit\u00e0.\nNea Palatia \u00e8 suddiviso nei seguenti villaggi (popolazione al 2001):"}
{"id": "1249092", "revid": "287204", "url": "https://it.wikipedia.org/wiki?curid=1249092", "title": "Antonio De Ferraris", "text": "Biografia.\nAntonio De Ferraris nacque a Galatone fra il 1444 e il 1448, e dal luogo di nascita deriv\u00f2 il nome \u201cGalateo\u201d. Il padre, il notaio Pietro De Ferraris, mor\u00ec quando Antonio era ancora in giovanissima et\u00e0, e perci\u00f2 la madre Giovanna d'Alessandro lo affid\u00f2 ai frati basiliani del paese che gli impartirono le nozioni formative di base. Chiuso il primo ciclo scolastico, prosegu\u00ec gli studi a Nard\u00f2 spaziando fra filosofia antica, letteratura greca e latina, medicina e geografia, discipline verso le quali mostr\u00f2 vivo interesse. Pass\u00f2 quindi a Napoli, dove dal 1465 approfond\u00ec le discipline umanistiche e la medicina.\nMolte furono le conoscenze che fece all'Accademia napoletana, dove fu ammesso attorno al 1470. L\u00ec entr\u00f2 in contatto con un gran numero di intellettuali: Benedetto Gareth detto il Chariteo, Paolo e Giovanni Attaldi, Giovanni Pontano, Teodoro Gaza, Giovan Francesco e Galeazzo Caracciolo, Giovanni Pardo, fra' Roberto da Lecce, Jacopo Sannazaro. Con l'aiuto di Girolamo Castello ottenne il diploma di medicina a Ferrara, dove soggiorn\u00f2 praticando la professione di medico; si trasfer\u00ec poi a Venezia per poi ritornare a Napoli ed entrare nel giro della reggia partenopea, stimato a tal punto da divenire medico della corte di Ferdinando I d\u2019Aragona.\nVerso il 1478, per il suo carattere riservato e modesto, si adatt\u00f2 a svolgere la funzione di medico condotto a Gallipoli, dove si spos\u00f2 con l'aristocratica Maria Lubelli dei baroni di Sanarica. La coppia ebbe cinque figli: Antonino, Lucrezia, Galeno, Betta e Francesca. La serenit\u00e0 della sua vita fu turbata nel 1480 dall'invasione di Otranto da parte dei Turchi, e De Ferraris cerc\u00f2 rifugio a Lecce annotando gli eventi drammatici che in seguito sarebbero stati il canovaccio per un'opera composta in latino. Fra il 1481 e il 1495, ormai medico affermato, si spost\u00f2 ripetutamente fra Napoli, apprezzato dottore al servizio della corte aragonese, e la Puglia, sua zona d'origine e di residenza. Inizi\u00f2 anche a scrivere, inizialmente in forma epistolare: in \"Ad Hermolaum Barbarum\" mand\u00f2 i ringraziamenti a Ermolao Barbaro per la dedica ricevuta; \u00e8 seguente la redazione di \"Altilio Galateus \u03b5\u1f50 \u03c0\u03c1\u03ac\u03c4\u03c4\u03b5\u03b9\u03bd\" e \"Ad M. Antonium Lupiensem episcopum de distinctione humani generis et nobilitate\"; e ancora, negli anni novanta del XV secolo, una seconda epistola a Barbaro e il saggio \"Ad Marinum Pancratium de dignitate disciplinarum\".\nDopo la morte del re Ferdinando e quella, nel 1495, di Alfonso II che gli era succeduto, De Ferraris abbandon\u00f2 Napoli non prima di avere composto l\"Antonius Galateus medicus in Alphonsum regem epitaphium\", e torn\u00f2 a Lecce dove form\u00f2 assieme ad altri amici studiosi l'Accademia lupiense, e dove scrisse \"Ad Chrysostomum De villae incendio\", per celebrare la propria villa di Trepuzzi che era andata distrutta dal fuoco. Dal 1498 al 1501 fu a Napoli, convocato dal re Federico d\u2019Aragona che lo volle con s\u00e9, ma l'inasprimento del conflitto franco-spagnolo lo spinse a ritornare nella provincia salentina. Dal 1503 godette dell'ospitalit\u00e0 di Isabella d\u2019Aragona, presso cui ebbe modo di comporre in latino lavori filosofici, cronachistici e commemorativi, assieme all\"Esposizione del Pater Noster\", unico scritto in volgare che ci \u00e8 stato tramandato.\nUna delle pochissime trasferte dal Salento fu quella che l'accademico effettu\u00f2 a Roma presso il Papa Giulio II, a cui offr\u00ec una copia dell'atto di Donazione di Costantino, che era conservata nella biblioteca di Casole. Divenuto prete di rito greco a seguito della morte della moglie, De Ferraris mor\u00ec a Lecce nel 1517.\nA lui \u00e8 dedicato il cenotafio nella chiesa della Madonna del Rosario (eretto nel 1788 dall'Arditi).\nIl profilo culturale.\nDe Ferraris fu uno studioso che, come gli intellettuali suoi contemporanei, riusc\u00ec a coniugare una vasta erudizione umanistica con nozioni scientifiche e, nel suo caso, anche con una apprezzata pratica medica. Le sue conoscenze erano di ampio respiro, e il suo bagaglio filosofico includeva la cultura classica di Aristotele, Platone ed Euclide, e quella araba di Avicenna e Averro\u00e8. Consider\u00f2 che la filosofia classica era stata traviata dai pensatori medievali, come Alberto Magno e Duns Scoto, e dei filosofi dei secoli bui salv\u00f2 solo Severino Boezio e la sua \"Consolatio philosophiae\". In campo letterario era un estimatore della lingua spagnola, anche se prediligeva la civilt\u00e0 classica e autori come Omero, Senofonte e Plutarco; Terenzio, Catullo, Ovidio, Seneca, Svetonio, Virgilio e Orazio; e insieme il mondo del volgare, con letture di Dante, Petrarca, il Morgante e Sannazaro fra i tanti. De Ferraris si interess\u00f2 anche delle opere geografiche di Strabone, Tolomeo e Plinio. A questo patrimonio di conoscenze associ\u00f2 lo studio di medicina, cominciando dai dottori del mondo classico (fra gli altri Ippocrate, Galeno) e arabo (Serapione il Vecchio).\nNonostante questa cultura ampia e poliedrica, De Ferraris non trascur\u00f2 gli usi e i costumi della sua terra d'origine, e descrisse in termini molto particolareggiati le zone del salentino, illustrando con realismo Gallipoli ed esaltando uno stile di vita meditativo in alcune sue opere. Ma non sfugg\u00ec all'intellettuale il quadro generale della societ\u00e0 dei suoi tempi e della corruzione morale e politica che la attanagliava; e che fu anch'essa soggetto degli scritti di De Ferraris nei quali critic\u00f2 la diffusione delle consuetudini spagnole.\nIl suo \"De Situ Japygiae\", scritto nel 1510-11, circol\u00f2 a lungo manoscritto fino alla sua pubblicazione a Basilea (1553) ad opera del duca di Oria Giovanni Bernardino Bonifacio, e fu per secoli il pi\u00f9 autorevole trattato storico-geografico sul Salento.\nMentre era a Bari (1503) come medico di Isabella d'Aragona (vedova di Gian Galeazzo Sforza) e precettore di sua figlia Bona Sforza (futura regina di Polonia), ebbe notizia della \"Disfida di Barletta\" e ne narr\u00f2 per primo la storia nel suo \"De pugna tredecim equitum\".\nOpere.\nOltre a decine di saggi e trattatelli la cui datazione \u00e8 vaga o impossibile da determinare, De Ferraris compose le seguenti epistole in latino:\nRiconoscimenti.\nDiverse citt\u00e0 pugliesi hanno intitolato una via \"Antonio De Ferraris\", come Bari, Collepasso (LE), Manduria (TA), Poggiardo (LE), Santa Maria al Bagno (Nard\u00f2) o Taurisano (LE).\nGalatone, che ha una strada \"Antonio Galateo\", onorato il poeta nel marzo 2017 con l\u2019apposizione di una lapide dedicata alla sua memoria, in Piazza Crocefisso, evento inserito nel programma delle Celebrazioni del V centenario della morte di Antonio De Ferraris."}
{"id": "1249099", "revid": "74173", "url": "https://it.wikipedia.org/wiki?curid=1249099", "title": "Pace di Toru\u0144 (1466)", "text": ""}
{"id": "1249100", "revid": "287204", "url": "https://it.wikipedia.org/wiki?curid=1249100", "title": "Bassopiano della Siberia settentrionale", "text": "Il Bassopiano della Siberia settentrionale (in russo \u0421\u0435\u0301\u0432\u0435\u0440\u043e-\u0421\u0438\u0431\u0438\u0301\u0440\u0441\u043a\u0430\u044f \u043d\u0438\u0301\u0437\u043c\u0435\u043d\u043d\u043e\u0441\u0442\u044c, \"Severo-Sibirskaja nizmennost'\"), anche conosciuto come \"Bassopiano del Tajmyr\" (\u0422\u0430\u0439\u043c\u044b\u0301\u0440\u0441\u043a\u0430\u044f \u043d\u0438\u0301\u0437\u043c\u0435\u043d\u043d\u043e\u0441\u0442\u044c, \"Tajmyrskaja nizmennost'\") \u00e8 una vasta (circa mezzo milione di chilometri quadrati) regione pianeggiante estesa nell'estremo nord della Siberia centrale, divisa amministrativamente fra il kraj di Krasnojarsk e la Repubblica Autonoma della Sacha.\nSi tratta di una zona bassa e paludosa compresa tra i monti Byrranga a nord e gli altopiani di Putorana e dell'Anabar a sud; i confini occidentali e orientali sono invece definiti rispettivamente dalla foce dello Enisej e dal fiume Olen\u00ebk. Le dimensioni territoriali sono rilevanti: circa 1.500 km di estensione secondo i paralleli, da 200 a 400 secondo i meridiani.\nLa zona \u00e8 solcata da numerosi fiumi (Olen\u00ebk, Pjasina, Dudypta, Tajmyra, Cheta, Chatanga, Bol'\u0161aja Balachnja, Kotuj, Anabar, U\u0117le); il clima \u00e8 durissimo, presentando temperature medie di gennaio che scendono fino a -30 \u00b0C nella parte occidentale e a -35/-37\u00a0\u00b0C nella parte orientale e medie estive di qualche grado sopra lo zero. Di conseguenza, la presenza umana \u00e8 del tutto trascurabile e la tundra \u00e8 la forma vegetazionale pi\u00f9 diffusa."}
{"id": "1249102", "revid": "486946", "url": "https://it.wikipedia.org/wiki?curid=1249102", "title": "A.N.A.", "text": ""}
{"id": "1249104", "revid": "44939", "url": "https://it.wikipedia.org/wiki?curid=1249104", "title": "Bassopiano Siberiano Settentrionale", "text": ""}
{"id": "1249107", "revid": "44939", "url": "https://it.wikipedia.org/wiki?curid=1249107", "title": "Bassopiano siberiano settentrionale", "text": ""}
{"id": "1249108", "revid": "287204", "url": "https://it.wikipedia.org/wiki?curid=1249108", "title": "Myrsinaceae", "text": "Myrsinaceae \u00e8 una famiglia appartenente all'ordine Ericales e comprende circa 35 generi e un migliaio di specie.\nLa classificazione APG IV non riconosce questa famiglia e assegna i generi ad essa attribuiti alla famiglia Primulaceae.\nLe specie appartenenti a questa famiglia sono insediate in molte zone anche diverse tra loro.\nEsse sono diffuse soprattutto a nord in Europa, Siberia, Giappone, Messico e Florida ma anche in Nuova Zelanda, America meridionale, e l'Africa meridionale.\nPiante della famiglia Myrsinaceae hanno fusti piuttosto esili.\nAlcuni generi, come \"Ardisia\", \"Ciclamino\", \"Lysimachia\", \"Myrsine\" e \"Suttonia\", vengono coltivate come piante ornamentali."}
{"id": "1249109", "revid": "268447", "url": "https://it.wikipedia.org/wiki?curid=1249109", "title": "Hotchkiss 411", "text": ""}
{"id": "1249111", "revid": "268447", "url": "https://it.wikipedia.org/wiki?curid=1249111", "title": "Hotchkiss 412", "text": ""}
{"id": "1249112", "revid": "268447", "url": "https://it.wikipedia.org/wiki?curid=1249112", "title": "Hotchkiss 413", "text": ""}
{"id": "1249114", "revid": "339392", "url": "https://it.wikipedia.org/wiki?curid=1249114", "title": "Casato degli Hohenzollern", "text": ""}
{"id": "1249115", "revid": "2730", "url": "https://it.wikipedia.org/wiki?curid=1249115", "title": "Fronte di liberazione nazionale", "text": ""}
{"id": "1249122", "revid": "1543377", "url": "https://it.wikipedia.org/wiki?curid=1249122", "title": "Hotchkiss 864", "text": "La 864 era un'autovettura di fascia alta prodotta dal 1936 al 1939 dalla Casa automobilistica franco-statunitense Hotchkiss.\nBreve profilo.\nIn pratica la 864 non era che un lieve aggiornamento della Hotchkiss 486, facente parte della Serie 400, ed a sua volta aggiornamento della Hotchkiss 413. Niente di nuovo quindi rispetto alle due vetture che l'hanno preceduta: la 864 montava un motore a 4 cilindri in linea da 2324 cm\u00b3, in grado di erogare 60 CV di potenza massima e di spingere la vettura a 120\u00a0km/h di velocit\u00e0 massima.\nFu tolta di produzione nel 1939, con l'arrivo della Seconda guerra mondiale e fu sostituita al termine del conflitto dalla Artois da 2.3 litri."}
{"id": "1249127", "revid": "320578", "url": "https://it.wikipedia.org/wiki?curid=1249127", "title": "Bassopiano Siberiano Occidentale", "text": ""}
{"id": "1249130", "revid": "268447", "url": "https://it.wikipedia.org/wiki?curid=1249130", "title": "Hotchkiss 486", "text": ""}
{"id": "1249135", "revid": "268447", "url": "https://it.wikipedia.org/wiki?curid=1249135", "title": "Hotchkiss 480", "text": ""}
{"id": "1249141", "revid": "160926", "url": "https://it.wikipedia.org/wiki?curid=1249141", "title": "Greg K", "text": ""}
{"id": "1249149", "revid": "599013", "url": "https://it.wikipedia.org/wiki?curid=1249149", "title": "Hasan \u015ea\u015f", "text": "Ha legato il suo nome particolarmente al Galatasaray, squadra nella quale ha trascorso 12 stagioni vincendo 5 campionati nazionali, 3 coppe, 1 Coppa UEFA e 1 Supercoppa UEFA nel 2000. Nel 2002 \u00e8 candidato al Pallone d'oro, raggiungendo l'undicesima posizione.\nCaratteristiche tecniche.\nEra un'ala e seconda punta molto rapida nei movimenti con e senza la palla, dotato di un precisissimo quanto micidiale tiro dalla distanza e di una visione di gioco altrettanto efficace. La tecnica che possedeva lo ha reso uno dei pi\u00f9 forti giocatori turchi di tutti i tempi, non a caso \u00e8 stato corteggiato da alcune tra le maggiori squadre europee.\nCarriera.\nClub.\nCresciuto nelle giovanili dell'Adana Demirspor, nel 1995 viene acquistato dall'Ankarag\u00fcc\u00fc, dove in 3 stagioni realizza 9 gol in 80 presenze.\nNel 1998 viene acquistato dal Galatasaray, andando cos\u00ec in vetta alla S\u00fcper Lig, rimanendoci fino al 2009. Nella stagione 1999-2000 vinse campionato, coppa nazionale e Coppa UEFA e in quella successiva vinse anche la Supercoppa UEFA contro il .\nNazionale.\nHa esordito in nazionale turca nel 1998 in amichevole contro la Russia. Ha conquistato il 3\u00ba posto ai mondiali 2002, dove ha realizzato le sue uniche reti con la nazionale, entrambe durante la fase a gironi: la prima nella sconfitta per 2-1 contro il Brasile, l'altra nel successo per 3-0 contro la Cina.\nIl 1\u00ba marzo 2006 ha giocato la sua ultima gara in nazionale in amichevole contro la Repubblica Ceca.\nIn totale ha collezionato 40 partite segnando 2 reti con la selezione turca.\nFuori dal campo.\n\u00c8 apparso nel video di Shakira nel singolo Waka Waka (This Time for Africa)."}
{"id": "1249150", "revid": "124813809", "url": "https://it.wikipedia.org/wiki?curid=1249150", "title": "Mulo", "text": "Il mulo \u00e8 un ibrido quasi sempre sterile a causa del suo corredo cromosomico dispari (63 cromosomi) e deriva dall'incrocio tra l'asino stallone con 31 coppie di cromosomi e la giumenta con 32 coppie di cromosomi. La sterilit\u00e0 di questo animale \u00e8 dovuta al fatto che, avendo un corredo poliploide dispari, alla meiosi non arriva quasi mai ad appaiare i suoi cromosomi nella maniera giusta e non riesce a formare gameti \"normali\".\n\u00c8 rara, ma occasionalmente riportata, la nascita di un esemplare partorito dalla femmina del mulo, che talvolta raggiunge l'estro e conserva il feto fino a partorire un puledro derivato dall'accoppiamento con un maschio di asino o cavallo. Di contro lo sperma del mulo non \u00e8 fertile e quindi la riproduzione dell'esemplare maschile del mulo non \u00e8 possibile.\nL'ibrido derivato dall'incrocio contrario (cavallo stallone e asina) si chiama bardotto.\nStoria.\nIl mulo \u00e8 \"il pi\u00f9 antico e noto ibrido di mammifero\" Fu per la prima volta ottenuto nell'Antichit\u00e0 in Medioriente (prob. in Turchia). L'uso nell'Antico Egitto \u00e8 attestato al 3000 a.C.. Gli Assiri ne fecero ampio uso per il loro efficiente sistema postale imperiale nel I millennio a.C. (contestualmente alla loro presenza nella Bibbia alla cerimonia d'incoronazione di Davide) ed Omero li cita diffusamente nell'Iliade. I primi muli nelle Americhe vennero condotti da Cristoforo Colombo e tre secoli dopo il primo presidente degli Stati Uniti d'America, George Washington sarebbe divenuto noto come il \"Padre del Mulo Americano\" per la sua appassionata selezione dell'ibrido nella tenuta di Mount Vernon.\nDistribuzione e \"habitat\".\nFino a pochi decenni fa il mulo era assai diffuso sia nel Mediterraneo sia in Africa, Asia, Palestina e nelle Americhe.\nI muli francesi godevano un tempo di grande fama. Le quattro zone tipiche di produzione di muli in Francia sono:\nFino agli anni quaranta era fiorentissima la produzione mulina anche in Puglia: incrociando cavalle murgesi con asini di Martina Franca si ottenevano i famosi muli martinesi, ideali per l'artiglieria e la fanteria alpina.\nDescrizione.\nLe ragioni della sua diffusione erano costituzione assai forte e robusta, rusticit\u00e0, resistenza alle malattie, adattabilit\u00e0 ad ambienti sfavorevoli e sobriet\u00e0. Infatti, il mulo trae vantaggio da una regola genetica chiamata \"vigore dell'ibrido\" o eterosi. \nNasce grazie all'intervento dell'uomo, a cui in passato serviva la rusticit\u00e0 dell'asino e la forza del cavallo. In particolare, il mulo, data la conformazione delle scapole, come quelle dell'asino, pu\u00f2 trasportare grandi pesi direttamente sulla groppa. Questa caratteristica ne ha permesso l'uso da soma, specialmente in montagna. I muli sono considerati pi\u00f9 intelligenti e riflessivi dei cavalli.\nL'aspetto esteriore varia a seconda delle razze asinine e cavalline tra loro incrociate; a grandi linee, tuttavia, si pu\u00f2 dire che il mulo rispetto all'asino ha dimensioni maggiori, mentre rispetto al cavallo ha testa e zampe in proporzione pi\u00f9 grandi e massicce, mentre le orecchie sono pi\u00f9 allungate. Le orbite oculari sono tipicamente asinine, ovvero di colore chiaro.\nL'incollatura \u00e8 corta, la criniera piuttosto scarsa e il ciuffo del tutto assente. Il mantello \u00e8 spesso uguale a quello della madre (cavalla). In media un mulo vive fino ai 35/40 anni. \nI muli nell'esercito venivano suddivisi in classi differenziate a seconda delle caratteristiche dei soggetti: altezza al garrese, forza fisica, resistenza;\nRiproduzione.\nI muli maschi sono sempre sterili. Tuttavia la sterilit\u00e0 non impedisce ai maschi di avere degli istinti di accoppiamento; perci\u00f2 il puledro mulo viene castrato dopo il compimento dell'anno e mezzo.\nLe femmine, invece, possono essere occasionalmente fertili se accoppiate con cavalli o asini. Dal 1527 sono stati documentati oltre 60 casi di mule che hanno concepito e partorito soggetti vivi e vitali. \nPi\u00f9 spesso i muli generati per incrocio tra un asino (\"Equus asinus\") con una giumenta (\"Equus caballus\") sono sterili. Dopo circa cinque secoli, la societ\u00e0 mulatiera britannica ha registrato solamente 60 nascite naturali di questi ibridi; a livello globale anche se si tratta un accadimento raro, capita regolarmente, ed ancora oggigiorno, anche in Italia si registrano alcuni rari casi. \u00c8 il numero dispari dei loro cromosomi (63) che presenta una maggior difficolt\u00e0 nella riproduzione naturale frenando la divisione cellulare. Lo stadio di meiosi si produce in effetti normalmente per coppie. Nei cavalli i cromosomi sono in numero di 64, negli asini 62.. &lt;br&gt;\nIn via sperimentale, sono stati effettuati alcuni trasferimenti di embrioni di cavallo in mule. Le gravidanze non hanno riportato particolari problemi e le mule si sono dimostrate ottime madri.\nUtilizzo.\nCon la riforma del Corpo degli Alpini, gli ultimi muli sono stati venduti all'asta nel 1993. Ormai \u00e8 scarso l'utilizzo in montagna per esigenze agricole e silvestri. Alcuni esemplari sono usati in ippoterapia e, a tale scopo, si cerca di rivalutare i muli con progetti ad hoc.\nL'ultimo mulo delle salmerie alpine.\nIroso, l'ultimo dei muli utilizzati dal Corpo degli Alpini, \u00e8 morto nel 2019. Il mulo era stato in forza al 7\u00ba Reggimento alpini. Nel 1993 era stato acquistato all'asta da un ex alpino che da allora lo aveva accudito. L'ultima apparizione pubblica registrata fu quella per i festeggiamenti dei suoi 40 anni, che si svolsero ad Anzano, frazione di Cappella Maggiore (TV), il 13 gennaio 2019.\nIroso, ormai quasi cieco e acciaccato dal peso degli anni, \u00e8 morto il 29 aprile 2019.\nIl mulo e il cinema.\nParlando di mulo in campo cinematografico, vengono subito in mente i sette film americani degli anni '50 che hanno come protagonista Francis, il mulo parlante.&lt;br&gt; \nDurante la conquista del West, i pionieri utilizzavano sia i muli che i cavalli, ma nei film western il protagonista arriva quasi sempre su un cavallo.&lt;br&gt;\nSono comunque da citare i seguenti film:\nIl mulo compare al fianco degli alpini nei film sulla prima guerra mondiale.\nUno tra questi, \u00e8 \"Addio alle armi\". Anche se, all'epoca, fu un fiasco commerciale, l'evento bellico di sfondo \u00e8 molto ben rappresentato: vedi la colonna interminabile di alpini e muli someggiati che si recano al fronte."}
{"id": "1249151", "revid": "818367", "url": "https://it.wikipedia.org/wiki?curid=1249151", "title": "Strix aluco", "text": "L'allocco (Strix aluco ) \u00e8 un uccello rapace della famiglia degli Strigidi.\nDescrizione.\nHa occhi neri, non possiede ciuffi auricolari, si mimetizza alla perfezione nel bosco che frequenta, il suo colore pu\u00f2 sembrare la corteccia di un albero. Il piumaggio presenta colorazioni che possono essere differenti e sono denominate morfismi. Pur trattandosi della stessa specie si possono avere individui con un morfismo rosso, grigio o intermedio fra questi due colori. La taglia \u00e8 di 38\u00a0cm, il peso variabile ma non supera i 600 grammi. Il dimorfismo sessuale \u00e8 caratterizzato dalle dimensioni maggiori della femmina, caratteristica comune agli Strigidi.\nDistribuzione e habitat.\nDiffuso in tutta Italia, tranne che nella penisola salentina, e in gran parte dell'Europa, Asia e Africa del Nord. Strettamente legato agli ambienti forestali, si adatta facilmente anche agli ambienti agricoli e antropizzati, perfino i pieni centri storici di citt\u00e0 di grandi e piccole dimensioni. Strettamente notturno al di fuori del periodo della riproduzione, durante l'allevamento dei piccoli \u00e8 attivo anche al crepuscolo o in pieno giorno. Per il riposo utilizza posatoi su conifere, alberi coperti di edera, camini e anfratti nelle cascine o nei monumenti.\nBiologia.\nAlimentazione.\nCome per il gufo comune, i piccoli mammiferi sono il suo pasto preferito, in particolare i topi; si ciba, comunque, anche di piccoli uccelli, rettili ed insetti.\nRiproduzione.\nNidifica tra febbraio e maggio, in cavit\u00e0 naturali (principalmente alberi o nidi abbandonati) o artificiali. Pu\u00f2 occupare volentieri anche nidi artificiali in legno o cemento. Tali casette nido vanno posizionate su alberi ad altezze superiori, in genere, ai 4 metri dal suolo. \nLa deposizione rispetto ad altre specie di Strigiformi \u00e8 anticipata e in occasioni particolari pu\u00f2 riprodursi anche alla fine dell'inverno. Depone mediamente 2-4 uova, ad intervalli non regolari (fa solo una covata). L'incubazione dura un mese, l'involo dei pulcini avviene dopo 5 settimane dalla schiusa. Per l'autosufficienza occorrono 4 mesi.\nTassonomia.\nSe ne conoscono 14 sottospecie: \nConservazione.\n\u00c8 specie protetta ai sensi della legge 157/92. Non globalmente minacciata. CITES II, SPEC 4. In incremento ovunque in Europa grazie alla protezione, al rimboschimento e alle sue capacit\u00e0 di adattamento agli ambienti antropizzati. In Italia, l'allocco \u00e8 diffuso dappertutto dalle coste marine sino a 1500\u20131800 m s.l.m. purch\u00e9 ci siano ambienti boschivi, anche degradati. Colonizza frequentemente i centri cittadini con aree monumentali e parchi (Pavia, Trento, Siena, Roma, Torino, Bergamo). Popolazione stimata in Italia: 45.000-70.000 coppie. Localmente molto abbondante (fino a 5,5 coppie/km\u00b2, Parco di Monza, MB, Bosco della Mesola, FE). La mortalit\u00e0 da traffico veicolare \u00e8 apparentemente minima, ma la specie \u00e8 vulnerabile ai rodenticidi di nuova generazione (difenacoum, bromadiolone, brodifacoum, floucomafen)."}
{"id": "1249153", "revid": "76963", "url": "https://it.wikipedia.org/wiki?curid=1249153", "title": "Heath (musicista)", "text": "Entr\u00f2 nel gruppo nel 1992, per sostituire il bassista Taiji Sawada. Il primo album della band a cui prese parte fu Art of Life, EP contenente un'unica canzone di 29 minuti. Nel 1995 pubblica il suo primo lavoro solista, il mini-album \"Heath\", seguito da alcuni singoli negli anni successivi. Rest\u00f2 negli X Japan fino allo scioglimento, avvenuto nel 1997.\nDopo lo scioglimento pubblic\u00f2 un altro album da solista (\"Gang Age Cubist\"), e fond\u00f2 i Dope Headz insieme all'ex compagno degli X Japan Pata e I.N.A, percussionista/programmatore degli Spread Beaver. Il gruppo cess\u00f2 l'attivit\u00e0 dopo due album. Heath riprese la sua carriera solista (pubblicando dei nuovi singoli ed un nuovo album tra il 2005 e il 2006), oltre a lavorare sporadicamente ad altri progetti come i Rats e i Lynx. Dal 2007 ha preso parte alla riunione degli X Japan, partecipando a tutti i concerti finora svolti come membro fisso.\nDurante i due concerti al Nissan Stadium di Yokohama che si sono tenuti il 14 e 15 agosto 2010, Heath ha condiviso il palco per la prima ed unica volta con il suo predecessore Taiji Sawada, che per l'occasione era stato invitato come special guest, suonando insieme il brano \"X\".\nDiscografia.\nVHS/DVD\nDigital photo &amp; video\nBooks"}
{"id": "1249156", "revid": "14480", "url": "https://it.wikipedia.org/wiki?curid=1249156", "title": "Marthinus W. Pretorius", "text": ""}
{"id": "1249158", "revid": "339392", "url": "https://it.wikipedia.org/wiki?curid=1249158", "title": "Universit\u00e0 IUAV Venezia", "text": ""}
{"id": "1249160", "revid": "8897", "url": "https://it.wikipedia.org/wiki?curid=1249160", "title": "Race conditions", "text": ""}
{"id": "1249166", "revid": "21880", "url": "https://it.wikipedia.org/wiki?curid=1249166", "title": "Scolymus", "text": " Scolymus \u00e8 un genere di piante angiosperme dicotiledoni della famiglia delle Asteraceae.\nEtimologia.\nIl nome del genere deriva dal termine greco \"skolymos\" che probabilmente indicava le stesse piante. La voce deriva da \"skolos\" (= spine) e fa riferimento alle foglie spinose di queste piante.\nIl nome scientifico del genere \u00e8 stato definito in tempi moderni da Linneo (1707-1778) nella pubblicazione \" Species Plantarum\" ( Sp. Pl. 2: 813) del 1753.\nDescrizione.\nHabitus. Queste piante sono caratterizzate da specie sia annuali o che perenni (ma anche bienni). L'habitus si presenta molto spinoso con steli alati. Negli organi interni sono presenti sia condotti resiniferi che canali laticiferi.\nFusto. Gli steli sono ramosi nella parte alta e in genere sono fogliosi. I rami sono alati. Le radici in genere sono di tipo fittonante. Queste piante crescono in altezza dai 20 ai 90 cm.\nFoglie. Le foglie possono essere sia basali che cauline e sono disposte lungo il fusto in modo alterno. Le lamine sono intere-lineari o lanceolate di tipo pennatosette con lobi grossolani e vistose spine apicali. Le venature sono prominenti. Nella parte apicale possono essere macchiate di bianco.\nInfiorescenza. Le infiorescenze sono composte da capolini sessili, terminali o ascellari, sia singoli che multipli. I capolini sono formati da un involucro composto da brattee (o squame) all'interno delle quali un ricettacolo fa da base ai fiori ligulati (o in alcuni casi tubulosi). Gli involucri a forma ovoidale o globosa, sono formati da diverse brattee (mucronate e spinose) disposte su due serie. Le brattee verso l'alto passano gradualmente allo stato di foglie. Il ricettacolo, conico, \u00e8 provvisto di scaglie (= pagliette) ovate con ampie ali che racchiudono in alcuni casi gli acheni.\nFiori. I fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e zigomorfi.\nFrutti. I frutti sono degli acheni con pappo. L'achenio, dorsoventralmente compresso, \u00e8 privo di becco; \u00e8 racchiuso dalle scaglie ricettacolari. Il pappo pu\u00f2 essere assente o formato da una serie di rigide e scabre setole (al massimo 5). Il pappo si trova alla sommit\u00e0 di una corona o anello.\nDistribuzione e habitat.\nSi tratta di un piccolo genere, comprendente soltanto 3 specie native del bacino del Mar Mediterraneo (compresa l'Africa settentrionale), dell'ovest europeo fino al nord-ovest della Francia, penisola Balcanica, Anatolia e Asia mediterranea. Gli habitat preferiti sono quelli asciutti o semi-asciutti.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere di questa voce appartiene alla sottotrib\u00f9 Scolyminae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Scolyminae \u00e8 uno dei cladi iniziali che si sono separati dalla trib\u00f9. \nI caratteri pi\u00f9 distintivi per questa sottotrib\u00f9 (e quindi per i suoi generi) sono:\nAll'interno della sottotrib\u00f9 il genere di questa voce, da un punto di vista filogenetico, occupa il \"core\" del gruppo insieme al genere \"Hymenonema\" (insieme formano un \"gruppo fratello\").\nCladogramma indicante la posizione del genere nella sottotrib\u00f9.\nNella filogenesi del genere la specie \"S. gradiflorus\" risulta pi\u00f9 vicina alla specie \"S. hispanicus\" (formano il \"core\" del genere); mentre la specie \"S. maculatus\" \u00e8 in posizioe \"basale\".\nCladogramma indicante la posizione delle specie del genere.\nI caratteri distintivi per le specie di questo genere sono:\nIl numero cromosomico delle specie del genere \u00e8: 2n = 20 (diploide).\nElenco delle specie.\nQuesto genere ha 3 specie:\nPer questo genere \u00e8 riconosciuto anche il seguente ibrido:\nSpecie della flora italiana.\nTutte le specie del genere sono presenti spontaneamente sul territorio italiano. Di seguito viene presentata una breve visione sinottica del gruppo.\nSpecie della zona alpina.\nDelle 3 specie spontanee della flora italiana solo \"S. hispanicus\" vive sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSinonimi.\nSono elencati alcuni sinonimi per questa entit\u00e0:\nUsi.\nTutte le specie sono commestibili."}
{"id": "1249167", "revid": "287204", "url": "https://it.wikipedia.org/wiki?curid=1249167", "title": "Henry Hallett Dale", "text": "Ha condiviso il premio con Otto Loewi.\nBiografia.\nHenry Hallett Dale nasce a Islington, un quartiere di Londra, il 9 giugno 1875 da Charles James Dale, un produttore di ceramiche dello Staffordshire, e Frances Anne Hallett, figlia di un produttore di mobili. \u00c8 il terzo di sette figli, uno dei quali, Benjamin Dale, il minore, diverr\u00e0 poi un compositore e docente della Royal Academy of Music.\nGli anni a Cambridge e Londra.\nDa giovane Dale studia al Tollington Park College. Alla Conferenza metodista wesleyana del 1891, il padre di Dale, che ne \u00e8 un membro, incontra l\u2019eminente studioso biblico William Fiddian Moulton, preside della Leys School di Cambridge (una nuova istituzione metodista), che venuto a conoscenza del talento e dei successi del giovane Dale, lo sottopone ad una serie di prove valutative che il giovane studente supera in modo eccellente consentendogli di vincere una borsa di studio per frequentare la sua scuola.\nNel 1898 si laurea in Scienze naturali, specializzandosi in Fisiologia e Zoologia, presso il Trinity College di Cambridge. Rimane a Cambridge per altri due anni prima di frequentare il St. Bartholomew\u2019s Hospital, a Londra, per la parte clinica del corso di Medicina, e contemporaneamente lavora nel laboratorio di Fisiologia con John Newport Langley. Qui si forma sotto l\u2019influenza stimolante di Walter Holbrook Gaskell ed Elizabeth Garrett Anderson e nel 1900, all\u2019et\u00e0 di 24 anni, pubblica il suo primo articolo scientifico sul \"Journal of Physiology\".\nNel 1903 si laurea in Chimica a Cambridge e nel 1904 sposa Ellen Harriet Hallett, sua prima cugina, e la loro primogenita, Alison Sarah, sposer\u00e0 Alexander Robertus Todd, insignito del Premio Nobel per la chimica nel 1957.\nDal 1904 al 1914 lavora come farmacologo nei Wellcome Research Laboratories, dove nel 1909 scopre l\u2019azione ossit\u00f2cica dell\u2019estratto pituitario. Le sue ricerche si basano su un\u2019accurata analisi farmacologica degli alcaloidi dell\u2019ergot e uno studio degli effetti, verificatisi accidentalmente, della tiramina e dell\u2019istamina. Il suo lavoro sull\u2019azione dell\u2019istamina porter\u00e0 successivamente agli studi sull\u2019anafilassi e sulle condizioni di shock.\nNel frattempo prosegue il corso di studi in Medicina, che conclude con il conseguimento della laurea nel 1909 e la vincita della borsa di studio George Henry Lewes in Fisiologia, che gli consentir\u00e0 di avviare una ricerca coordinata dal professor Ernest Henry Starling all\u2019University College of London. \u00c8 qui che incontra Otto Loewi, il quale dimostra che l\u2019acetilcolina ha funzione di messaggero tra nervi e organi. \nIn questi anni \u00e8 gi\u00e0 noto che la trasmissione dei segnali del sistema nervoso avviene tramite impulsi elettrici, ma non \u00e8 ancora chiaro se in tale processo siano coinvolte anche sostanze chimiche. Nel 1914 Dale scopre che l\u2019acetilcolina \u00e8 in grado di stimolare certe parti del sistema nervoso, ad esempio del sistema parasimpatico, e che ha effetto inibitorio sull\u2019attivit\u00e0 cardiaca e su altre funzioni organiche.\nSuccessivamente Dale, insieme ad altri ricercatori, perfezioner\u00e0 ulteriormente la comprensione del ruolo dell\u2019acetilcolina quale mediatore chimico del sistema nervoso; questi studi permetteranno a Dale e Loewi di vincere il Premio Nobel per la Fisiologia o la Medicina nel 1936.\nNel corso del 1914 si trasferisce nei laboratori del Medical Research Council, situato nel quartiere di Hampstead a Nord di Londra, prima come membro dello staff scientifico e, a partire dal 1928, come direttore dello stesso Istituto che nel frattempo \u00e8 diventato il National Institute for Medical Research (NIMR). Ricopre questo ruolo fino al 1942, quando diviene Professore di Chimica e direttore del Davy-Faraday Laboratory alla Royal Institution, a Londra.\nAttivit\u00e0 extra-accademiche.\nNel 1914 viene eletto membro della Royal Society e ne svolge il ruolo di Segretario dal 1925 al 1935. Durante la Seconda guerra mondiale si impegna in diversi Comitati Consultivi del Governo di Sua maest\u00e0, viene nominato Cavaliere nel 1932 e designato all\u2019Ordine di merito nel 1944. Dal 1945 al 1949 ricopre il ruolo di Presidente del Comitato postbellico sull'applicazione della fisica nucleare in medicina e niologia. In una recensione scritta nel 1951 per un libro sulla seconda bomba atomica lanciata su Nagasaki, scrive:\nDal 1946 si dedica all\u2019amministrazione del Wellcome Trust, un\u2019organizzazione non governativa che si occupa di trovare fondi per la ricerca medica e borse di studio in Medicina.\nDagli studi sull'ergot al Premio Nobel.\nGli alcaloidi dell'ergot.\nDa secoli, un liquido estratto dal fungo ergot veniva usato in ostetricia per stimolare le contrazioni dell\u2019utero gravidico. Diversi alcaloidi erano gi\u00e0 stati isolati da questo estratto e uno fra questi era stato dichiarato esserne il principio attivo: l\u2019ergotina. Nessun alcaloide dell\u2019ergot era potente per\u00f2 quanto l\u2019estratto liquido (il fitocomplesso) e quando Dale giunge all\u2019appuntamento ai Wellcome Laboratories gli viene chiesto da Sir Henry Wellcome di risolvere il problema e di determinare la quantit\u00e0 di adrenalina presente in un campione di ghiandole surrenali essiccate. La parte midollare del surrene, infatti, secerne grandi quantit\u00e0 di adrenalina in seguito ad attivazione. \nDale inietta il campione di adrenalina in un gatto gi\u00e0 trattato con alcaloidi dell\u2019ergot per esperimenti di controllo, e con sua grande sorpresa nota un abbassamento della pressione arteriosa anzich\u00e9 un aumento di questa, ma, per inesperienza, imputa alla qualit\u00e0 del campione il fallimento dell'esperimento. La settimana successiva, ripetendo nel dettaglio gli esperimenti, ottiene i medesimi risultati. Scopre cos\u00ec che gli alcaloidi dell\u2019ergot sono agenti bloccanti \u03b1-adrenergici, inibiscono quindi competitivamente i recettori dell\u2019adrenalina per la somiglianza strutturale, causando pertanto un abbassamento della pressione; vengono, per tale motivo, usati come farmaci antipertensivi. \nNel 1935 il vero principio attivo dell\u2019ergot, l\u2019ergometrina o ergonovina, viene isolato da un collaboratore di Dale, Harold Ward Dudley. Tale principio attivo \u00e8 ancora oggi usato per regolare le contrazioni \"post partum\".\nL\u2019istamina e i suoi effetti.\nNel 1910 George Barger e Dale, lavorando su un estratto dell\u2019ergot, scoprono che una sostanza contenuta in esso, successivamente chiamata istamina, ha un diretto effetto stimolante sul muscolo liscio, specialmente dell\u2019utero e dei bronchioli. Essi mostrano anche che tale sostanza causa una generale caduta della pressione sanguigna e che un\u2019iniezione di questa provoca molti dei sintomi di uno shock anafilattico. Nel 1911, dopo aver isolato l'istamina dalla parete intestinale, sono i primi a dimostrarne la presenza nei tessuti animali. Non verranno fatti ulteriori studi su di essa fino allo scoppio della Prima Guerra Mondiale, quando il problema dello shock traumatico diviene di grande importanza. \nTra il 1918 e il 1919 Dale, insieme ad Alfred Newton Richards e a Sir Patrick Playfair Laidlaw, prova che piccole dosi di istamina causano la costrizione delle arterie e una generale dilatazione dei capillari, mentre dosi massicce causano una generale dilatazione delle vene e dei capillari, l\u2019essudato del plasma dai piccoli vasi, la diminuzione di temperatura del corpo e l'insufficienza respiratoria (o depressione). Questi aspetti, pressoch\u00e9 identici a quelli riscontrati nello shock anafilattico, porteranno Dale, in uno studio successivo, a osservare che la dose di istamina necessaria a produrre tale condizione \u00e8 molto minore a seguito di un\u2019emorragia. Nel 1919 \u00e8 chiaro che l'istamina viene prodotta in seguito a danneggiamento dei tessuti; invece non \u00e8 ancora evidente che sia secreta dalle cellule somatiche, scoperta cui pervengono nel 1927 Dale e i suoi collaboratori, dimostrando che \u00e8 normalmente presente in notevoli quantit\u00e0 nei polmoni e nel fegato. Queste scoperte saranno di grande importanza pratica nella chirurgia. \nUn altro filone di studi, nel 1913, porta Dale a trattare una cavia con del siero immune equino (siero eterologo o antisiero) contro la tossina difterica e a rilevare una certa ipersensibilit\u00e0 dell\u2019utero isolato. I sieri immuni venivano generalmente prodotti per mezzo dell\u2019immunizzazione di animali sani con appropriati antigeni e iniettati in un individuo non vaccinato per immunizzarlo passivamente. Pi\u00f9 tardi Dale scopre che quella stessa cavia era stata precedentemente usata per l\u2019analisi dell\u2019antitossina difterica e, seguendo questa osservazione, riesce a provocare nel muscolo liscio (uterino) della cavia tutti gli effetti dell\u2019anafilassi. L\u2019anafilassi, infatti, \u00e8 causata da ipersensibilit\u00e0 di tipo I (o reaginico), frequente effetto indesiderato dei sieri immuni. \nNel 1922 Dale e Charles Halliley Kellaway mostrano che il fenomeno dell\u2019anafilassi \u00e8 scatenato dal legame dell\u2019anticorpo sulla cellula, il quale stimola quest\u2019ultima (mastocita) a rilasciare varie sostanze, come l\u2019istamina, che causano infiammazione. L\u2019uso moderno dei farmaci antistaminici deriva essenzialmente dal lavoro di Dale su tale molecola.\nLa scoperta della trasmissione chimica degli impulsi nervosi.\nFino agli anni Venti del XIX secolo rimane sconosciuto il modo in cui un impulso, trasmesso dal nervo al muscolo, causa la contrazione di quest\u2019ultimo. Nel 1904 Thomas Renton Elliott, amico di Dale a Cambridge, afferma, come risultato della sua ricerca, che le fibre nervose simpatiche possono agire su semplici muscoli e ghiandole liberando una sostanza alle loro terminazioni: l\u2019adrenalina. \nNel 1914 Dale nota attivit\u00e0 insolite in un estratto di ergot; il principio attivo responsabile di questi effetti, in seguito verificato essere l\u2019acetilcolina, viene isolato da un suo collaboratore, Arthur James Ewins. In seguito Dale dimostra che l'azione dell'acetilcolina sui muscoli e sulle ghiandole normali \u00e8 molto simile a quella causata dalla stimolazione del sistema nervoso parasimpatico. Queste osservazioni non hanno alcuna conseguenza diretta sul momento, poich\u00e9 non vi \u00e8 alcuna prova evidente della presenza di tale molecola nel corpo animale. \nNel 1921 Otto Loewi, dopo una serie di esperimenti, dimostra che il rallentamento del battito cardiaco delle rane, provocato dalla stimolazione del nervo vago, \u00e8 dovuto alla liberazione di una sostanza chimica. Egli sospetta che quest\u2019ultima possa essere l\u2019acetilcolina, ma con cautela la chiama \"sostanza vagale\", fino a quando due colleghi di Dale, nel 1933, confermano tale ipotesi. Questi esperimenti chiariscono come gli impulsi nervosi sono in grado di agire sul cuore mediante la trasmissione chimica. Durante gli anni trenta Dale e suoi collaboratori dimostrano che l\u2019acetilcolina \u00e8 presente nelle terminazioni dei nervi parasimpatici degli animali come prodotto rilasciato dalle fibre nervose e che viene rapidamente distrutta da un\u2019esterasi. \nDi conseguenza Dale e i suoi colleghi si dedicano a capire quale sia il trasmettitore chimico nel caso di un muscolo volontario. Questo problema, tecnicamente pi\u00f9 complesso, viene risolto nel 1936 quando viene provato che anche nella piastra terminale della fibra motoria \u00e8 presente l\u2019acetilcolina () che ne produce la contrazione. La trasmissione chimica dell'impulso nervoso, e la sua modalit\u00e0 d\u2019azione, sia nel sistema nervoso parasimpatico che in quello somatico (volontario), \u00e8 stata cos\u00ec definitivamente dimostrata.\nRiconoscimenti.\nNumerosi sono i segni di riconoscimento nei confronti di Sir Henry Hallett Dale. Nel 1956 il Wellcome Trust battezza con il suo nome una nave da ricerca donata all\u2019Unit\u00e0 del Consiglio di Ricerca Medica a Fajara, che ora naviga nel fiume Gambia: la \"Lady Dale\". Nel 1959 la Societ\u00e0 di Endocrinologia realizza una medaglia in suo onore, la \"Dale medal\". Nel 1961, la Royal Society istituisce la \"Henry Dale Research Professorship\"."}
{"id": "1249169", "revid": "1048993", "url": "https://it.wikipedia.org/wiki?curid=1249169", "title": "Mauro Favilla", "text": "Biografia.\nLaureato in economia e commercio all'Universit\u00e0 di Pisa, fu per molti anni professore di ragioneria essendo anche iscritto nell'albo dei dottori commercialisti e dei revisori.\nEsponente della Democrazia Cristiana, ricopr\u00ec per molti anni le cariche di consigliere comunale e di assessore del comune di Lucca e, successivamente, fu sindaco della citt\u00e0 per tre mandati dal 1972 al 1985 e poi per alcuni mesi nel 1988.\nEletto senatore della Repubblica nel 1987, fu confermato per tre mandati fino al 1996 e ricopr\u00ec gli incarichi di presidente della commissione bicamerale per la riforma dei testi unici tributari e di presidente della commissione finanze e tesoro del Senato.\nNelle elezioni del 2007 fu eletto ancora una volta sindaco della citt\u00e0 come rappresentante del centrodestra.\nSi ricandid\u00f2 alle successive elezioni del 2012, arrivando terzo e non accedendo cos\u00ec al ballottaggio. Gli succedette quindi Alessandro Tambellini, candidato del centrosinistra.\n\u00c8 morto il 16 marzo 2021 a Lucca all'et\u00e0 di 87 anni, dopo aver contratto il COVID-19 che aveva aggravato alcune patologie pregresse."}
{"id": "1249170", "revid": "1543377", "url": "https://it.wikipedia.org/wiki?curid=1249170", "title": "Clitico", "text": "In linguistica, un clitico \u00e8 un elemento che ha nel contempo alcune propriet\u00e0 di una parola indipendente e altre tipiche di un affisso. Molti clitici possono essere spiegati come elementi subordinati a un processo storico di grammaticalizzazione:\nSecondo questo modello, un lessema autonomo in un particolare contesto perde le propriet\u00e0 di una parola indipendente nel corso del tempo e acquista le propriet\u00e0 morfologiche di un affisso. In uno stadio intermedio di questo processo di evoluzione, l'elemento in questione pu\u00f2 essere descritto come un \"clitico\". Come risultato di ci\u00f2, questa particella arriva a essere applicata a una classe di elementi molto eterogenea, presentando combinazioni diverse di propriet\u00e0 tipiche di una parola e propriet\u00e0 tipiche di un affisso.\nUna caratteristica comune a molti clitici \u00e8 l'assenza di un'indipendenza prosodica, per cui il clitico si aggancia a una parola adiacente, che viene definita \"parola ospite\". Le convenzioni ortografiche formano i clitici in modi diversi: alcuni sono scritti come parole differenti, altri sono scritti come un'unica parola assieme alla parola ospite, altri sono attaccati alla parola ospite tramite un segno di interpunzione come una lineetta o un apostrofo.\nClassificazione dei clitici.\nNegli esempi che seguono le \"parole ospiti\" saranno segnate in corsivo, i clitici in grassetto.\nUn clitico che segue la parola ospite viene definito un enclitico:\nUn clitico che precede la parola ospite \u00e8 chiamato proclitico:\nEsiste anche il mesoclitico, che appare all'interno di un unico tema della parola ospite o addirittura di un altro affisso:\nInfine, l'endoclitico divide la radice stessa della parola ospite e si inserisce tra due sillabe della stessa. Gli endoclitici si oppongono all'ipotesi dell'integrit\u00e0 lessicale e quindi sono stati a lungo giudicati impossibili, ma alcuni esempi tratti dalla lingua udi suggeriscono che tali clitici sono possibili.\nGli endoclitici sono stati trovati anche nella lingua pashtu.\nPropriet\u00e0 dei clitici.\nNonostante il termine \"clitico\" possa essere usato per riferirsi a qualsiasi elemento le cui condizioni grammaticali sono poste tra una parola e un affisso, i linguisti hanno proposto altre definizioni di \"clitico\" come termine tecnico. Uno degli approcci pi\u00f9 comuni \u00e8 quello di trattare i clitici come parole con una deficienza prosodica: essi non possono apparire senza una parola ospite e possono soltanto far parte della metrica della parola ospite. Il termine \"clitico postlessicale\" \u00e8 usato per questo specifico senso del termine.\nOltre a queste definizioni di base, sarebbero necessari altri criteri per stabilire una netta linea di separazione fra un clitico postlessicale e un affisso morfologico, poich\u00e9 entrambi sono caratterizzati da una mancanza di autonomia prosodica. Non ci sono per\u00f2 dei confini netti e chiari tra una categoria e l'altra (poich\u00e9 da un punto di vista storico, una certa forma pu\u00f2 spostarsi morfologicamente da una categoria all'altra).\nTuttavia, mediante l'identificazione di gruppi di propriet\u00e0 osservabili che sono associate a esempi di clitici (da una parte) e a esempi di affissi (dall'altra), si pu\u00f2 selezionare una serie di testi ed esempi che provvedono empiricamente alla formazione della distinzione tra clitico e affisso.\nUn affisso si attacca sintatticamente e foneticamente a un morfema basilare di una certa parte del discorso, come un verbo o un sostantivo, per formare una nuova parola. Un clitico funziona sintatticamente sopra il livello delle semplici parole, ma piuttosto nel livello dei sintagmi o delle proposizioni e si attacca soltanto foneticamente alla parola ospite, a qualsiasi parte del discorso essa appartenga.\nTali criteri dimostrano talvolta che gli elementi che sono stati tradizionalmente chiamati \"clitici\" effettivamente hanno lo status di affisso (per esempio i pronomi romanzi clitici).\nI clitici non sempre appaiono vicini alla parola o al sintagma a cui sono associati grammaticalmente. Possono essere soggetti a delle costrizioni dell'ordine complessivo delle parole che agiscono sull'intera frase. Molte lingue, per esempio, obbediscono alla \"Legge di Wackernagel\", che obbliga i clitici ad apparire in \"seconda posizione\", dopo la prima frase sintattica o la prima parola accentata in una frase:\nMolti clitici appaiono nella stessa posizione (ovvero condividono lo stesso ospite) formando un \"gruppo clitico\". L'ordine relativo dei clitici in un gruppo \u00e8 di solito strettamente prefissato:\nClitici nelle lingue romanze.\nNelle lingue romanze, gli articoli e i pronomi personali oggetto (diretto o indiretto) sono clitici. Per esempio, in italiano:\nSecondo i pi\u00f9, i pronomi clitici nella maggior parte delle lingue romanze si sono gi\u00e0 evoluti in affissi.\nCi sono ancora dibattiti sul fatto che questi cambiamenti da un clitico a un affisso si siano gi\u00e0 verificati nei pronomi soggetto francesi o meno. I pronomi soggetto, in particolar modo, sono ancora considerati clitici poich\u00e9 obbligano a una lettura contestualizzata.\nAlcuni dialetti del portoghese permettono ai pronomi oggetto di emergere in qualit\u00e0 di mesoclitici:\nClitici in inglese.\nGli enclitici inglesi sono:\nI proclitici sono di solito gli articoli:\n\u00c8 stato dimostrato che la contrazione \"n't\"\" come in \"couldn't\" ha le propriet\u00e0 di un affisso piuttosto che di un clitico sintatticamente indipendente.\nIn inglese, i clitici devono essere atoni, ma \"not\" come parola piena non pu\u00f2 essere atono:\nL'accentuazione evita talvolta la cliticizzazione:\nAltri esempi.\nNelle lingue indoeuropee, alcuni clitici possono derivare dal proto-indoeuropeo: per esempio, *\"-kwe\" \u00e8 la forma originale del sanscrito \"\u091a\", del greco \"\u03c4\u03b5\" e del latino \"-que\".\nEcco alcuni esempi di lingue non indoeuropee:\nTuttavia, un'analisi alternativa suggerisce che le particelle nominali non funzionano come i clitici, ma come affissi fraseologici."}
{"id": "1249173", "revid": "83531", "url": "https://it.wikipedia.org/wiki?curid=1249173", "title": "Michel Pollentier", "text": "Professionista dal 1973 al 1984, vinse il Giro d'Italia 1977, un Giro delle Fiandre e due titoli nazionali in linea.\nCarriera.\nPassato professionista nel 1973, fu per anni gregario di Freddy Maertens alla Flandria, importante squadra belga. Nei primi anni di carriera ottenne comunque ben presto alcuni risultati di prestigio, soprattutto al Tour de France, aggiudicandosi tre tappe in tre edizioni consecutive del Tour de France (1974, 1975 e 1976) e concludendo le edizioni 1974 e 1976 al settimo posto. Nel 1976 si aggiudic\u00f2 anche tre tappe al Giro di Svizzera.\nSi present\u00f2 al Giro d'Italia 1977 come luogotenente di fiducia di Maertens, che dopo il successo alla Vuelta a Espa\u00f1a 1977 puntava anche alla vittoria nella corsa rosa. Maertens cominci\u00f2 subito bene, facendo suoi il prologo, tre tappe e tre semitappe e vestendo anche la maglia rosa per sei giorni. Il 28 maggio al circuito del Mugello, per\u00f2, si agganci\u00f2 con Rik Van Linden nel corso della volata finale e cadde rovinosamente sull'asfalto rompendosi un polso; fu costretto al ritiro. Pollentier ebbe cos\u00ec via libera dalla squadra, riusc\u00ec a sfruttare la libert\u00e0 che i due principali avversari e favoriti, Gianbattista Baronchelli e Francesco Moser, complici numerose crisi, gli avevano concesso e si aggiudic\u00f2 a sorpresa la classifica finale della corsa. Per soli 3 secondi prese la maglia rosa a Moser al termine della 17\u00aa tappa, quella con arrivo a Cortina d'Ampezzo; non la ceder\u00e0 pi\u00f9, imponendosi anzi nella penultima frazione, la cronometro di Binago. Nello stesso anno conquist\u00f2 anche il Giro di Svizzera e il Campionato nazionale belga.\nNel 1978 conferm\u00f2 il titolo nazionale e si impose anche nel Giro del Delfinato. La sua carriera venne per\u00f2 duramente offuscata poco tempo dopo questi successi, quando al Tour de France 1978, al termine della tappa dell'Alpe d'Huez che aveva vinto \u2013 andando a vestire anche la maglia gialla \u2013 venne scoperto a falsare il controllo antidoping. Nell'occasione aveva tentato infatti di usare un marchingegno con una vescica artificiale, situata sotto la maglietta e contenente urina \"pulita\" da immettere nella provetta, in modo da poter consegnare al laboratorio un campione contraffatto e quindi aggirare il test. Venne subito escluso dalla corsa e la vittoria di tappa gli venne revocata.\nSuccessivamente riusc\u00ec ad ottenere qualche altro importante risultato, come il terzo posto alla Vuelta a Espa\u00f1a del 1979, la vittoria al Giro delle Fiandre 1980, in cui batt\u00e9 allo sprint ancora Moser, ed il secondo posto alla Vuelta a Espa\u00f1a del 1982, alle spalle di Marino Lejarreta."}
{"id": "1249176", "revid": "399678", "url": "https://it.wikipedia.org/wiki?curid=1249176", "title": "Anello d'oro", "text": "LAnello d'oro (, \"Zolotoye kol'tso\") \u00e8 il gruppo di citt\u00e0 storiche situate a nordest di Mosca e comprese nella zona conosciuta come \"Zales'e\" oppure \"Opol'e\". Non si tratta in realt\u00e0 di una denominazione storica, ma piuttosto di una denominazione nata per scopi turistici e commerciali, riunendo un certo numero di citt\u00e0 storiche russe. Ecco spiegato perch\u00e9 il numero delle citt\u00e0 che vi appartengono \u00e8 da una parte instabile, dall'altra in crescita. Tuttavia tutte le citt\u00e0 offrono un elevato interesse storico, culturale ed artistico, ricche come sono di chiese, monasteri e cremlini.\nL'elenco ufficiale, disponibile sul sito ufficiale dell'Agenzia governativa per il turismo in Russia, \u00e8 il seguente:\nAltri elenchi includono anche altre citt\u00e0."}
{"id": "1249180", "revid": "767487", "url": "https://it.wikipedia.org/wiki?curid=1249180", "title": "Ellis Cornelia Knight", "text": "Vita e opere.\nStudi\u00f2 al London College dove impar\u00f2 il latino e altre lingue europee. Figlia dell'Ammiraglio Knight, dopo la morte del padre part\u00ec con la madre alla volta dell'Italia e soggiorn\u00f2 a Firenze, Napoli e Roma. \nA proposito di quest'ultimo soggiorno pubblic\u00f2 da Londra nel 1805 la \"Description of Latium; or La Campagna di Romana\", volume sulla Campagna romana e sull'Agro Romano corredato da 20 disegni delle localit\u00e0 descritte, edito da Longman, Hurst, Rees and Orme. \nNel 1818 divent\u00f2 insegnante di lingua inglese, e tra i suoi alunni vi fu anche il giovane Massimo d'Azeglio che all'epoca soggiornava a Castel Gandolfo.\nUn ritratto di Ellis \u00e8 costodito nella raccolta della City of Manchester Art Galleries (Gran Bretagna) della pittrice Angelica Kauffmann."}
{"id": "1249187", "revid": "729019", "url": "https://it.wikipedia.org/wiki?curid=1249187", "title": "Misirlou", "text": "Misirlou (greco \"\u039c\u03b9\u03c3\u03b9\u03c1\u03bb\u03bf\u03cd\", derivato dal turco \"M\u0131s\u0131rl\u0131\", \"egiziano\", a sua volta derivato dall'arabo \"\u0645\u0635\u0631\", \"Mi\u1e63r\", \"Egitto\") \u00e8 un brano musicale folkloristico greco. La canzone \u00e8 divenuta celebre in seguito come standard easy listening, incisa da numerosi musicisti quali ad esempio Korla Pandit e Juan Garc\u00eda Esquivel. Registrata da Dick Dale &amp; The Del-Tones in versione surf rock, \u00e8 ritornata in auge negli anni novanta grazie alla colonna sonora del film \"Pulp Fiction\".\nIl brano.\nIl termine greco \"Misirlou\" (\"\u039c\u03b9\u03c3\u03b9\u03c1\u03bb\u03bf\u03cd\") \u00e8 la forma femminile del sostantivo \"Misirlis\" (\"\u039c\u03b9\u03c3\u03b9\u03c1\u03bb\u03ae\u03c2\"), che deriva dalla parola turca \"M\u0131s\u0131rl\u0131\". Quest'ultima \u00e8 derivata da \"M\u0131s\u0131r\" (\"Egitto\", derivato dall'arabo \"\u0645\u0635\u0631\", \"Mi\u1e63r\") con suffisso \"-l\u0131\", cos\u00ec a formare \"M\u0131s\u0131rl\u0131\", che letteralmente significa \"egiziano\". Il termine significa quindi \"donna egiziana\". Il testo della canzone tratta infatti di una \"donna egiziana\" di cui l'autore \u00e8 innamorato. \"Misirlou\" pu\u00f2 comunque far riferimento a una donna egiziana oppure, pi\u00f9 specificatamente, di religione islamica.\nEssendo una canzone greca molto antica l'autore del brano \u00e8 sconosciuto e, trattandosi di una canzone popolare, molto probabilmente \u00e8 frutto di aggiunte e modifiche da parte di diversi autori nel corso del tempo.\nFu Michalis Patrinos, nel 1927, a incidere per la prima volta questa canzone: questa versione, suonata in stile \"rebetiko\", un genere molto noto in Grecia, ebbe molto successo."}
{"id": "1249196", "revid": "287204", "url": "https://it.wikipedia.org/wiki?curid=1249196", "title": "Kill", "text": "Geografia.\n\"Kill-\" e \"Kil-\" all'inizio dei toponimi in Scozia e in Irlanda rappresentano il gaelico \"cille/cill\" = chiesa"}
{"id": "1249198", "revid": "212348", "url": "https://it.wikipedia.org/wiki?curid=1249198", "title": "Korfball", "text": "Il korfball, versione inglese dell'olandese \"korfbal,\" \u00e8 uno sport di squadra originario dei Paesi Bassi, ideato da un insegnante di Amsterdam, Nico Broekhuyzen, nel 1902.\nStoria.\nLe regole di base si rifanno a quelle del gioco svedese chiamato \"ring boll\", che Broekhuyzen aveva conosciuto durante un soggiorno nella localit\u00e0 N\u00e4\u00e4s in Svezia proprio nel 1902. Il Korfball ha la prerogativa di essere uno dei pochi sport esistenti a non essere riservato a uomini e donne separatamente: maschi e femmine giocano insieme in squadre miste; per questo motivo viene solitamente detto lo Sport delle Pari Opportunit\u00e0. In diverse regole di gioco, questa disciplina \u00e8 simile al netball.\nNei Paesi Bassi si trova la pi\u00f9 vecchia e pi\u00f9 grande associazione sportiva di korfball ancora esistente, la Haagsche Korfbal Club ALO (Club di korfball di L'Aia), istituita il 1\u00ba gennaio 1906. Rivale storica di questo club \u00e8 la DTV di Amsterdam che vanta come data di fondazione il 1\u00ba novembre 1902 anche se \u00e8 in realt\u00e0 sorta nella sua forma attuale dalla fusione tra la prima associazione korfballistica del mondo, la DEV, la DTV e la Allen Weerbaar, quest'ultima aggiuntasi di recente.\nIl korfball fu disciplina dimostrativa durante la VII Olimpiade che fu organizzata ad Anversa nel 1920. Nel 1933 \u00e8 stata fondata la federazione internazionale, l'IKF, che ha sede a Zeist.\nIl Korfball in Italia.\nIn Italia, la Federazione Italiana Korfball \u00e8 stata fondata a Torino il 29 agosto 2003 da Domenico Bencivenga, Professore di Educazione Fisica, ed \u00e8 entrata a far parte dell'International Korfball Federation, come 38\u00ba membro ufficiale internazionale, l'8 novembre dello stesso anno, durante il congresso mondiale tenutosi a Rotterdam (Paesi Bassi).\nL'Italia ha vinto la Coppa del Mediterraneo nel 2005 a Moncalieri (Torino) nella sua prima apparizione continentale contro la Grecia.\nLa prima manifestazione ufficiale nazionale, la Coppa Italia, si \u00e8 tenuta nel 2004 ad Arquata Scrivia (Alessandria) ed \u00e8 stata vinta dalla \"A.S.D. Aurora 2003 Torino\".\nI primi club italiani di Korfball sono stati la \"A.S.C.D. Gruppo Sportivo Mondo Sport\" e la \"A.S.D. Aurora 2003\", entrambi di Torino, seguiti dalla \"A.S.D. Arquata Scrivia Korfball 03\" e dalla \"A.S.D. Carrara Korfball\". Hanno vinto il campionato italiano la \"A.S.D. Carrara Korfball\" (2005), la \"A.S.D. Arquata Scrivia Korfball 03\" (2006) e la \"A.S.D. Evansalus Club Padova\" (2007, 2009 e 2011). La \"A.S.D. Evansalus Club Padova\" ha partecipato a due edizioni dell'Europa Cup: nel 2007-2008 e nel 2011-2012.\nRegolamento.\nQuesta disciplina atletica si pratica su campo, a forma rettangolare, lungo 60 m e largo 30 m all'aperto o lungo 40 m e largo 20 m al coperto. Il campo \u00e8 diviso in due zone uguali nelle quali, a inizio partita, si schierano due squadre: ogni squadra \u00e8 composta da quattro donne e quattro uomini. In fondo al campo, nelle due estremit\u00e0, sono posti due pali alti 3,5 m. che sostengono due canestri in plastica di forma circolare. Ogni canestro realizzato vale un punto e la partita \u00e8 vinta da chi realizza pi\u00f9 punti in 70 minuti, divisi in due tempi di 35, su campo all'aperto o in 60 minuti, divisi in due tempi di 30, su campo al coperto: il riposo tra tempi dura 10 minuti. La palla usata \u00e8 sferica in gomma e pesa 445-475 g. A parte il palleggio di controllo, non \u00e8 ammesso palleggiare. Non si pu\u00f2 rubare la palla se non su intercettazione nei passaggi. Non \u00e8 ammesso il contatto fisico. Ogni difensore pu\u00f2 difendere solo attaccanti del suo stesso sesso: in caso contrario si proceder\u00e0 con il free-pass. Non si pu\u00f2 tirare se marcati; in caso si tirasse marcati il korf viene annullato e si procede con una rimessa a favore della squadra in difesa. Nel caso in cui avvenga un fallo nell'azione di tiro o semplicemente l'attaccante venga ostacolato da un difensore di sesso diverso dal suo si proceder\u00e0 con il penalty, a meno che non venga realizzato il korf. Il difensore si considera in atteggiamento non difensivo se tiene le braccia basse dietro la schiena. Ogni 2 korf totali i 4 giocatori in attacco vanno in difesa e viceversa."}
{"id": "1249199", "revid": "64525", "url": "https://it.wikipedia.org/wiki?curid=1249199", "title": "Die hard 4", "text": ""}
{"id": "1249200", "revid": "383359", "url": "https://it.wikipedia.org/wiki?curid=1249200", "title": "Stadio Hernando Siles", "text": "Lo stadio Hernando Siles () \u00e8 il principale impianto calcistico di La Paz (Bolivia).\nDedica e struttura.\nEdificato nel 1931, \u00e8 dedicato a Hern\u00e1n Siles Zuazo, trentunesimo presidente della Bolivia dal 1926 al 1930.Lo stadio ha forma ellittica e le tribune sono divise in due anelli. Pu\u00f2 ospitare fino a 41 143 spettatori a sedere ed \u00e8 pertanto il pi\u00f9 grande stadio boliviano.\nPrincipali eventi sportivi.\nAll'Hernando Siles giocano di solito le gare pi\u00f9 importanti del campionato boliviano di calcio i locali club del Bol\u00edvar, del La Paz F.C. e dei The Strongest. Ma storicamente l'impianto \u00e8 la sede abituale delle gare interne della nazionale boliviana. In questa struttura la \"Verde\" ha scritto molte delle proprie pagine pi\u00f9 gloriose, specie la vittoria del Campeonato Sudamericano de Football 1963, durante il quale la nazionale boliviana gioc\u00f2 all'\"Hernando Siles\" 3 delle sue 6 gare in programma.Fu sempre qui che la Bolivia raggiunse uno storico primato, quello di essere stata la prima nazionale a battere il Brasile in una gara di qualificazione ai mondiali: in una partita valevole per l'accesso a USA '94, giocata il 25 luglio 1993, i boliviani inflissero un clamoroso 2-0 alla \"Sele\u00e7\u00e3o\". La vittoria sarebbe poi stata fondamentale per il prosieguo nel cammino verso i mondiali, cui la \"Verde\" si qualific\u00f2 brillantemente, grazie anche alle successive vittorie sempre qui ottenute contro Uruguay (3-1), Ecuador (1-0) e Venezuela (7-0).Quattro anni dopo l'Hernando Siles avrebbe nuovamente accompagnato la Bolivia in una nuova impresa, il cammino verso la finalissima della Copa Am\u00e9rica 1997, disputata proprio nel Paese andino. Una dopo l'altra Venezuela, Per\u00f9, Uruguay (al primo turno), Colombia (nei quarti) e Messico (in semifinale) caddero di fronte ai padroni di casa, decisi a bissare l'impresa del 1963. In finale invece il Brasile campione del mondo in carica ebbe la meglio per 3-1, ma l\"'Hernando Siles\" pot\u00e9 comunque applaudire l'ottimo torneo giocato dalla propria nazionale.\nLa questione dell'altitudine.\nGli oltre 3600 m s.l.m. di La Paz creano in effetti non poche difficolt\u00e0 agli avversari, costretti a giocare in condizioni di aria rarefatta, con conseguenze quali affaticamento pi\u00f9 rapido e maggior velocit\u00e0 (e spesso imprevedibilit\u00e0 della traiettoria) dei palloni calciati. Condizioni cui invece i boliviani sono perfettamente abituati.\nVarie nazionali e squadre straniere si sono lamentate di tale situazione, chiedendo un intervento della FIFA.In un primo momento il massimo organo calcistico internazionale ha reso nota, il 27 maggio 2007, la propria decisione di vietare che gare internazionali potessero svolgersi a pi\u00f9 di 2500 m s.l.m. Il tutto ha generato inevitabili proteste non solo boliviane, ma pure da parte delle federazioni calcistiche dell'Ecuador (il cui stadio nazionale, l'Ol\u00edmpico Atahualpa di Quito, sorge a 2850 m s.l.m.) e della Colombia (ove El Camp\u00edn di Bogot\u00e0 si trova a 2640 m s.l.m.).\nLa Bolivia ha avviato una campagna di protesta, culminata con una partita giocata, il 2 giugno, dal Presidente della Repubblica Evo Morales e da alcuni membri del governo in un improvvisato campo da calcio sulle Ande a oltre 5000 m s.l.m., a dimostrare che si pu\u00f2 giocare a pallone anche a simili altitudini.\nL'iniziativa dei politici boliviani ha sortito gli esiti sperati. Il 27 giugno, infatti, la FIFA ha infatti modificato la propria decisione, portando a 3000 m s.l.m. il limite massimo cui si pu\u00f2 giocare una partita internazionale, ma alla \"Verde\" \u00e8 stata concesso uno speciale permesso per poter giocare all'Hernando Siles.\nQualora la FIFA fosse restata sulla propria decisione, la Bolivia avrebbe potuto scegliere come nuova sede nelle proprie gare internazionali l'Estadio Ol\u00edmpico Patria di Sucre (capitale costituzionale del Paese, posta a 2790 m s.l.m.) oppure l'Estadio F\u00e9lix Capriles di Cochabamba (posta a 2.548 m s.l.m.)."}
{"id": "1249201", "revid": "64525", "url": "https://it.wikipedia.org/wiki?curid=1249201", "title": "Die Hard 4", "text": ""}
{"id": "1249206", "revid": "1573940", "url": "https://it.wikipedia.org/wiki?curid=1249206", "title": "Al-Budayyi'", "text": "Al-Budayyi' (arabo: \u0627\u0644\u0628\u062f\u064a\u0639) \u00e8 una citt\u00e0 costiera che si trova nel governatorato del nord nel regno del Bahrain. Con le vicine citt\u00e0 di Junaibiya e di Saar, si trova nella zona pi\u00f9 fertile di questo deserto, tanto che qui si trovano fattorie e allevamenti di animali. Qui hanno sede anche diversi club sportivi ed anche diversi centri residenziali chiusi.\nLa Budaiya Road, la strada che la congiunge alla capitale Manama, \u00e8 ancor oggi ricordata per essere stata l'unica strada ombreggiata in maniera naturale, grazie ai filari di palme che la costeggiavano, anche se molti di questi alberi sono stati abbattuti per \"modernizzare\" il paese ."}
{"id": "1249210", "revid": "36426", "url": "https://it.wikipedia.org/wiki?curid=1249210", "title": "Chiesa dei Santi Pietro e Paolo (Collesalvetti)", "text": "La chiesa dei Santi Pietro e Paolo \u00e8 un edificio sacro che si trova a Colognole, frazione del comune di Collesalvetti.\nStoria e descrizione.\nDi origine settecentesca, ha pianta a croce latina ed \u00e8 sormontato sul lato destro da un campanile con quattro finestre e guglia terminale. La facciata riunisce in maniera inconsueta sia la porta d'ingresso alla chiesa sia quella dell'oratorio della Santa Vergine del Rosario, dove si riuniva una confraternita devozionale. Nell'abside \u00e8 conservato un dipinto con \"San Pietro e san Paolo\" di pregevole fattura.\nL'oggetto di maggior pregio artistico della chiesa \u00e8 l'organo datato tra la fine del Cinquecento e la prima met\u00e0 del Seicento. Di probabile committenza granducale - in quanto destinato a sostenere ampi gruppi vocali e strumentali - l'organo venne acquistato per questa chiesa nel 1809."}
{"id": "1249216", "revid": "27723", "url": "https://it.wikipedia.org/wiki?curid=1249216", "title": "Stazione di Montesanto (Voghiera)", "text": "La stazione di Montesanto \u00e8 una stazione ferroviaria della ferrovia Ferrara-Rimini. Serve il centro abitato di Montesanto, frazione del comune di Voghiera, in provincia di Ferrara.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 98 persone (48 saliti + 50 discesi).\nServizi.\nLa stazione \u00e8 classificata da RFI nella categoria \"bronze\"."}
{"id": "1249220", "revid": "339392", "url": "https://it.wikipedia.org/wiki?curid=1249220", "title": "Movimento Nazionale Simeone II", "text": ""}
{"id": "1249221", "revid": "110157", "url": "https://it.wikipedia.org/wiki?curid=1249221", "title": "Tostini", "text": "Tostini, frazione del comune di Agosta, \u00e8 un piccolo centro abitato della provincia di Roma. Vi si trova lo stadio di Agosta, e anche un piccolo lago artificiale, alimentato dalle acque del fiume Aniene."}
{"id": "1249225", "revid": "110157", "url": "https://it.wikipedia.org/wiki?curid=1249225", "title": "Chiesa dei Santi Cosma e Damiano (Collesalvetti)", "text": "La chiesa dei Santi Cosma e Damiano \u00e8 un edificio sacro che si trova nella frazione di Nugola, nel comune di Collesalvetti (LI).\nStoria e descrizione.\nCostruita all'inizio del XVII secolo e ingrandita nei secoli successivi, sorge su una piccola altura alla quale si accede tramite una scalinata frontale alla facciata. Ha pianta a croce latina e struttura ad un'unica navata.\nNella zona absidale, delimitata da balaustre in marmo, si apre un ambiente, comunicante con l'esterno, dove in passato si riuniva la compagnia di San Giovanni Battista.\nL'arredo (altari, confessionali, fonti battesimali) \u00e8 quasi esclusivamente ottocentesco. Il restauro della cappella dedicata alla Madonna ha riportato alla luce due interessanti figure dipinte a fresco che rappresentano le virt\u00f9 cardinali della \"Giustizia\" e della \"Fortezza\"."}
{"id": "1249229", "revid": "1872303", "url": "https://it.wikipedia.org/wiki?curid=1249229", "title": "Storia di Livorno", "text": "La storia di Livorno, se confrontata con quelle delle altre citt\u00e0 toscane, \u00e8 sicuramente tra le pi\u00f9 originali nel panorama regionale, in quanto slegata da uno sviluppo medievale che \u00e8 comune alla maggior parte degli altri centri.\nLe origini dell'insediamento dal quale si \u00e8 poi sviluppata la citt\u00e0 sono comunque antiche e legate alla vicinanza con il principale scalo marittimo della Repubblica pisana.\nTramontato il dominio di Pisa, i Medici decretarono l'ampliamento di Livorno, trasformando un piccolo villaggio nella pi\u00f9 importante citt\u00e0 italiana progettata e costruita tra la fine del XVI e l'inizio del XVII secolo.\nPrincipale porto del Granducato di Toscana e tra i pi\u00f9 trafficati scali di tutto il bacino del Mediterraneo, Livorno divenne un rilevante centro economico animato da mercanti provenienti da \"qualsivoglia Nazione\", come specificato dalle Leggi Livornine, che le conferirono i caratteri di citt\u00e0 cosmopolita per eccellenza, anche durante il successivo dominio lorenese.\nDopo l'unificazione e la crisi economica conseguente all'abolizione del porto franco, la citt\u00e0 accolse numerose fabbriche di rilevanza nazionale, divenendo il maggiore centro industrializzato della Toscana.\nFu duramente colpita dai bombardamenti aerei della seconda guerra mondiale, che, assieme alla ricostruzione, cancellarono parte delle sue principali vestigia, conferendole un aspetto moderno.\nStoria.\nLe origini.\nLe origini di Livorno sono ignote e si perdono nella leggenda del mitologico tempio di Ercole, attorno al quale si sarebbe sviluppato l'abitato pi\u00f9 antico della citt\u00e0.\nCertamente il sito era frequentato sin dall'epoca preistorica, come documentato da alcuni reperti archeologici, quali cuspidi di freccia, lamine usate come coltelli, raschiatoi e punteruoli rinvenuti in varie zone del territorio comunale.\nDue giacimenti paleolitici furono scoperti nel 1939 nella zona di Santo Stefano ai Lupi e Monteburrone; in una grotta del Monte Tignoso, tra Ardenza e Montenero, furono rinvenuti manufatti neolitici, come ossa lavorate, frammenti di rame e di ceramica. In localit\u00e0 Limone, ad est della citt\u00e0, furono ritrovati dei bronzi, che Toscanelli ritenne non anteriori al III secolo a.C.\nOccorre ricordare anche oggetti dell'et\u00e0 del ferro e del bronzo scoperti nei pressi di Montenero e nell'odierna Fortezza Vecchia, al cui interno sono ancora individuabili tracce di capanne, sopra le quali si trova uno strato di reperti di epoca etrusca e romana.\nL'apertura della Via Aemilia Scauri, nel 109 a.C. fu un avvenimento di indubbio rilievo, che coincise con l'avvio della colonizzazione romana. Tracce evidenti di questo passaggio si possono ritrovare nei toponimi di Ardenza (da \"Ardentia\"), Salviano (da \"Salvius\") e Antignano (da \"Antonius\" o, secondo alcuni, \"Ante ignem\", ovvero la localit\u00e0 posta prima dei fuochi di segnalazione per le navi dirette a Porto Pisano).\nNel tardo impero, nell'area di Santo Stefano ai Lupi si trovava una zona sepolcrale, forse connessa alla presenza, presso il vicino Porto Pisano, di una non meglio definita localit\u00e0 denominata \"Triturrita\" descritta da Claudio Rutilio Namaziano nel 416 d.C.\nMedioevo.\nLivorno sotto la Repubblica di Pisa.\nPorto Pisano.\n\"Livorna\" \u00e8 attestata per la prima volta in un documento del 13 novembre 1017, nel quale il vescovo di Pisa concesse l'omonimo castello ed un piccolo agglomerato di case alla famiglia pisana degli Orlandi.\nSicuramente questo piccolo villaggio, posto intorno ad una cala naturale a pochi chilometri a sud della foce dell'Arno, collaborava gi\u00e0 da tempo col vicino Porto Pisano, ovvero con il principale scalo marittimo di Pisa.\nPorto Pisano si estendeva in una vasta insenatura a nord di Livorno (il \"Sinus Pisano\") ed era unito a Pisa mediante una strada carrabile che aveva origine dalla zona di Santo Stefano ai Lupi, dove si trovavano una pieve (citata gi\u00e0 nel 949) e un'importante fonte d'acqua sorgiva per il rifornimento delle navi.\nOltre alla chiesa di Santo Stefano, tra i secoli X e XI, nella giurisdizione politica conosciuta col nome di Piviere di Pian di Porto rientravano una serie di pievi: San Paolo all'Ardenza (scomparsa), Santa Giulia (scomparsa), Sant'Andrea di Limone e San Martino a Salviano.\nNon distante da Santo Stefano ai Lupi, in localit\u00e0 Stagno, si trovava inoltre l'Ospedale di San Leonardo, un importante complesso dotato di ostello per pellegrini, cimitero e chiesa, fondato nel 1154 dall'arcivescovo di Pisa. Un altro ospedale, quello di San Benedetto, sorse nell'area di Porto Pisano intorno al 1304, rimanendo attivo probabilmente fino all'inizio del secolo successivo.\nIl \"Castrum Liburni\".\nUn evento documentato \u00e8 la donazione che la contessa Matilde di Canossa fece nel 1103 all'Opera del Duomo di Pisa del \"Castrum Liburni\" e la sua \"curtis\", vale a dire di un centro fortificato privo di una propria giurisdizione e un centro abitato relegato al diritto feudale. Diciotto anni dopo l'Opera lo vendette all'arcivescovo della citt\u00e0. Livorno segu\u00ec cos\u00ec il destino della repubblica pisana, venendo distrutta per ben dodici volte, tra il 1114 e il 1368, per cause belliche.\nA differenza delle altre citt\u00e0 toscane, che vivevano stagioni di grande vivacit\u00e0 artistica, all'epoca Livorno rimase ai margini della storia.\nL'abitato, dal quale partiva la carrareccia (via Carraia) per Porto Pisano, era composto da un pugno di abitazioni e alcune strutture fortificate, successivamente inglobate nella Fortezza Vecchia: una torre quadrata, risalente al X-XI secolo, e una torre circolare (impropriamente chiamata Mastio di Matilde), costruita tra il XIII e XIV secolo.\nAlla met\u00e0 del Duecento \u00e8 rintracciabile la prima menzione della chiesa di San Giovanni Battista; un'altra antica chiesa fu quella di Santa Maria e Giulia (demolita nel 1527 per fare spazio alla costruzione del fossato della Fortezza Vecchia), che il Vigo ritiene citata come Santa Maria gi\u00e0 nel 1160 e che, secondo la tradizione cronachistica, ebbe il secondo titolo a seguito della distruzione della chiesa di Santa Giulia (1268). Di origine medievale era anche la chiesa di Sant'Antonio, demolita negli anni quaranta del XX secolo. Livorno disponeva anche di un ospedale, detto di Sant'Antonio, che all'epoca aveva comunque una capienza molto limitata.\nFuori dall'abitato, a sud, si trovava la chiesa di San Jacopo in Acquaviva; a nord, invece, insistevano una serie di torri poste all'imboccatura di Porto Pisano. Un'altra torre sorgeva al largo della costa per indicare le pericolose Secche della Meloria.\nLo sviluppo urbano.\nDopo le distruzioni subite dal villaggio ad opera di Carlo d'Angi\u00f2 nel 1267, dei genovesi a seguito della battaglia della Meloria del 1284 e ancora ad opera dei genovesi e dei lucchesi nel 1285, i pisani si dedicarono al riordinamento edilizio dell'area portuale.\nA causa del naturale insabbiamento dell'antico Porto Pisano, decisero comunque di favorire lo sviluppo dello scalo labronico con la costruzione di un maestoso faro (1303) e di una fortificazione a pianta quadrata, detta \"Rocca Nuova\" o \"Quadratura dei Pisani\", che intorno al 1377 sorse attorno alle torri preesistenti. In ogni caso, l'abitato rest\u00f2 privo di mura fino agli ultimi anni del secolo.\nNel contempo, gli statuti pisani stabilirono un regime giuridico a favore di tutti coloro che si fossero stabiliti a Livorno o Porto Pisano; si trattava sostanzialmente di un'esenzione da ogni tassa, in cui pu\u00f2 essere letto un embrione di quelle immunit\u00e0 che, nella storia di Livorno, raggiunsero il loro apice con le Leggi Livornine alla fine Cinquecento.\nNel 1392 il governo del doge pisano Pietro Gambacorti decret\u00f2 la fortificazione della \"Terra di Livorno\", che divenne cos\u00ec un castello munito sul mare a difesa dell'approdo del \"Pamiglione\" (Darsena Vecchia). Le mura erano di pietra del monte della Verruca e abbracciavano l'intero borgo medievale che si era sviluppato intorno al Pamiglione e lungo la via Maestra del Borgo (attuale via San Giovanni). Il loro andamento seguiva, grossomodo, quello degli attuali scali delle Ancore, piegavano verso sud poco prima dell'odierna via del Porticciolo e di nuovo piegavano verso occidente parallele alla via Fiume per arrivare al Pamiglione. Qui si ricongiungevano ad una fortificazione nota come \"Rocca Vecchia\", correvano parallele alla riva dell'approdo e terminavano poco prima della Quadratura dei Pisani, nella cui area antistante si apriva il cosiddetto \"Varatoio\", ove venivano costruiti e varati, appunto, i navigli. Sulla darsena del Pamiglione si trovava la Porta a Mare, mentre all'altro capo del borgo, alla fine della via San Giovanni, si ergeva una massiccia torre triangolare, in corrispondenza della quale la Porta a Terra o Ghibellina dava accesso all'aperta campagna del \"Campo Galeano\" (attuale piazza del Municipio). Un bivio conduceva verso nord-est a Pisa e verso sud-est a Salviano. Una cortina fortificata circondava anche il lato meridionale e occidentale del Pamiglione, lungo il molo.\nTuttavia, non \u00e8 stata tramandata alcuna pianta medievale di Livorno; le piante pi\u00f9 antiche risalgono al XVI-XVII secolo.\nSecondo alcune ricostruzioni piuttosto tarde, l'abitato doveva essere costituito da circa 18 isolati, a cui nel 1493 ne furono aggiunti altri due sul lato nord. Dalla via Maestra si staccavano le anguste strade laterali (Carraia, Guelfa, San Antonio), i vicoli (del Leone, Nuovo, San Antonio, del Sett\u00ecno, dei Bozzellai, del Lauro, del Chiasso d'oro, del Chiassatello, della Rocca) e le piccole piazze del Castello, per un totale di tre piazze, oltre a 16 strade e vicoli. Sulla via principale si affacciavano i maggiori edifici dell'abitato: la chiesa di San Giovanni Battista, la scomparsa pieve delle Sante Maria e Giulia, nonch\u00e9 il palazzo del Comune, con una piccola loggetta antistante. Le case avevano una struttura piuttosto semplice e in qualche caso potevano disporre di chiostra, casalino, pozzo e orto.\nTale impianto urbanistico fu conglobato nel tessuto della nuova citt\u00e0 e tale rimase, sostanzialmente immutato, fino agli abbattimenti attuati tra il XIX secolo e gli anni quaranta del Novecento.\nAll'epoca, il territorio livornese non era particolarmente fertile, ad eccezione dei terreni di Coteto e Ardenza. L'area di Porto Pisano, invece, si andava trasformando in un vasto acquitrino, divenendo ogni giorno sempre pi\u00f9 malsana e malarica.\nDalla fine della Repubblica di Pisa al dominio fiorentino.\nNel 1399 Pisa e Livorno passarono sotto il dominio dei Visconti di Milano, che chiesero la protezione della Francia per tutelare i loro possedimenti dalle crescenti pressioni dei fiorentini.\nNel 1405 Pisa fu comunque venduta alla Repubblica di Firenze, ma la resistenza del popolo pisano costrinse i fiorentini ad assediare la citt\u00e0 fino alla sua resa definitiva, avvenuta nel 1406. Livorno, rimasta a lungo nelle mani del luogotenente del re di Francia, fu ceduta alla Repubblica di Genova nel 1407.\nI genovesi vollero dotare Livorno di maggiore autonomia e strutture pi\u00f9 moderne: istituirono il vicariato, da cui dipendevano anche gli organi amministrativi locali, e, secondo la tradizione, fecero scavare anche un fossato all'esterno delle mura, con annessa darsena (il cosiddetto \"Porticciolo dei Genovesi\", ubicato nella zona dell'attuale piazza Grande) e dogana.\nI fiorentini, che gi\u00e0 disponevano di Porto Pisano, non rinunciarono comunque ad impossessarsi di Livorno, che di fatto costituiva ormai un organismo indispensabile per la funzionalit\u00e0 dello scalo marittimo di Pisa.\nL'accesa rivalit\u00e0 con i genovesi si concluse il 27 giugno 1421, quando la Repubblica di Firenze acquist\u00f2 il Castello di Livorno per ben 100.000 fiorini d'oro, una cifra enorme per l'epoca.\nFirenze riconobbe il territorio di Livorno come parte integrante del contado fiorentino, assoggettandolo al medesimo status giuridico; condon\u00f2 i debiti che gli abitanti avevano con il Comune di Pisa e furono confermati i privilegi a favore di coloro che fossero venuti ad abitarci; istituirono anche la magistratura dei Consoli del Mare, cui era affidato il controllo delle merci in entrata e in uscita che giungevano per mare, e il compito di far costruire navi mercantili, stabilendone gli itinerari.\nI fiorentini iniziarono poi una serie di interventi per riparare le fortificazioni di Livorno e ristrutturare Porto Pisano, arrivando a costruirvi, intorno alla met\u00e0 del XV secolo, la Torre del Marzocco.\nEt\u00e0 moderna.\nLa citt\u00e0 medicea.\nLa crisi che colp\u00ec lo stato fiorentino dopo la morte di Lorenzo de' Medici si fece sentire anche a Livorno e si acutizz\u00f2 durante l'occupazione di Carlo VIII di Francia e di Massimiliano I d'Asburgo.\nSolo nei primi decenni del Cinquecento, l'esigenza di creare uno scalo attrezzato e ben protetto, port\u00f2 alla realizzazione della Fortezza Vecchia, possente macchina bellica costruita su progetto di Antonio da Sangallo il Vecchio, che and\u00f2 a chiudere la Rocca Nuova e le torri annesse all'interno di una cortina muraria continua, a pianta irregolare, caratterizzata da tre bastioni alle estremit\u00e0.\nMa la scarsa popolazione, composta perlopi\u00f9 da marinai, schiavi e mercanti di scarso rilievo, rendeva ancora il luogo insicuro ed economicamente ancora dipendente da Pisa, dove invece si concentravano i banchieri, le manifatture artigiane di lana e seta, importanti mediatori commerciali, e dal 1562 il quartier generale dell'Ordine di Santo Stefano papa e martire.\nCosimo I, granduca di Toscana, gett\u00f2 le basi per la creazione di un cospicuo insediamento urbanistico.\nEgli riconferm\u00f2 i privilegi concessi nel 1421; nel 1548 eman\u00f2 provvedimenti a favore degli ebrei, ai quali garantiva protezione dall'Inquisizione.\nIl granduca fece costruire la propria residenza all'interno della Fortezza Vecchia, promosse l'edificazione di un palazzo per il suo seguito subito fuori dal fortilizio (il Palazzo Mediceo), e verso la met\u00e0 del secolo decret\u00f2 il rafforzamento del sistema difensivo, con la costruzione di tre baluardi sugli angoli della vecchia cinta pisana: a nord-est (via del Porticciolo) fu eretto un piccolo bastione di terra, sull'angolo sud-est fu costruito il \"Bastione della Cera\" e sull'angolo sud-ovest, adiacente alla Rocca Vecchia, il \"Bastione del Villano\".\nNel 1566 furono emanati i nuovi statuti doganali, che garantivano il principio di libero deposito di merci per il periodo di un anno, con la possibilit\u00e0 di riesportarle in mare.\nIn quegli stessi anni si pose mano alla realizzazione di un canale, denominato canale dei Navicelli, per unire Livorno a Pisa, i cui lavori furono completati intorno al 1574-75.\nIl programma di interventi per Livorno prevedeva anche la costruzione di un grande molo, che, partendo dal Fanale, avrebbe dovuto prolungarsi verso nord-ovest, ma l'opera, iniziata nel 1572, fu abbandonata e lasciata incompleta. Nel medesimo anno si realizzarono una serie di buche per il deposito del grano di fronte alla Fortezza Vecchia e nel 1574 si progett\u00f2 l'ampliamento della chiesa di Sant'Antonio.\nIl progetto di Bernardo Buontalenti.\nA Cosimo I de' Medici si \u00e8 attribuita l'intenzione di dar principio all'ampliamento della citt\u00e0; tuttavia fu il figlio Francesco I che intorno al 1575 diede incarico all'architetto Bernardo Buontalenti di progettare la pianta della nuova citt\u00e0 di Livorno.\nIl progetto buontalentiano, di cui restano solo alcune copie, prevedeva la formazione di un abitato chiuso entro una cinta muraria pentagonale, con fossati e baluardi che dovevano proteggerlo dall'assalto delle navi dei Mori e dei Saraceni, in quei tempi protagonisti di frequenti scorrerie ed incursioni lungo le coste del Tirreno e del Mediterraneo in generale.\nI lavori cominciarono il 28 marzo 1577, ma solo intorno al 1589, due anni dopo la morte di Francesco de' Medici, fu deciso di potenziare l'apparato militare con la realizzazione di quella che poi sar\u00e0 chiamata Fortezza Nuova. Il progetto si deve alla collaborazione tra Buontalenti, Don Giovanni de' Medici e altri ingegneri quali Claudio Cogorano e Alessandro Pieroni.\nLe modifiche interessano anche il tessuto urbano; infatti, il progetto originario di Buontalenti disponeva le strade secondo una maglia ortogonale, attorno al vecchio abitato medievale, senza dare precise indicazioni sulle nuove edificazioni e sulle piazze.\nNegli anni novanta del Cinquecento furono avviati i primi studi per la realizzazione di una vasta piazza d'armi al centro dell'abitato, non rispondente solo a funzioni civili e militari, ma qualificata anche in senso religioso con la principale chiesa della citt\u00e0 (l'attuale cattedrale).\nLo stesso Buontalenti elabor\u00f2 un primo disegno per la nuova chiesa, le cui fondamenta furono gettate tra aprile e maggio del 1594. Abbandonato questo primo progetto, ai lavori presero parte Antonio Cantagallina e Alessandro Pieroni. Nel medesimo periodo fu promossa la realizzazione di uno spazio porticato attorno alla facciata della nuova chiesa, di cui \u00e8 noto uno studio dello stesso Pieroni, che confer\u00ec all'area un carattere regolare e unitario.\nLa fortuna della nuova piazza fu tanta che fu presa a modello dalla Place des Vosges di Parigi e dall'architetto Inigo Jones per la realizzazione del Covent Garden di Londra, la prima piazza della capitale britannica con tracciato regolare.\nLe Livornine.\nNel 1587 Ferdinando I, fratello di Francesco, divenne granduca di Toscana.\nA Ferdinando si devono gli impulsi decisivi per la costruzione della nuova citt\u00e0 e la promulgazione di alcuni provvedimenti tesi a favorire l'incremento della popolazione e delle attivit\u00e0 commerciali di Livorno, che nel 1591 contava appena 530 abitanti.\nEgli, tra il 1591 ed il 1593 eman\u00f2 infatti le \"Livornine\". Si trattava di una serie di privilegi con cui si invitavano nella nuova citt\u00e0 \"mercanti di qualsivoglia Nazione, Levantini, Ponentini, Spagnuoli, Portughesi, Greci, Todeschi et Italiani, Hebrei, Turchi, Mori, Armeni, Persiani et altri\", con le garanzie di libert\u00e0 religiosa (ad eccezione dei cristiani acattolici, in quanto l'unica fede cristiana riconosciuta lecita era quella cattolica), amnistia (con alcune eccezioni, tra le quali l'assassinio e la \"falsa moneta\") e protezione dall'Inquisizione.\nIl documento, pur essendo rivolto a tutti i mercanti stranieri, era diretto soprattutto agli ebrei sefarditi, espulsi dalla penisola iberica alla fine del secolo precedente. Grazie alle concessioni granducali la comunit\u00e0 ebraica aument\u00f2 in maniera esponenziale: nel 1601 era formata da poco pi\u00f9 di venti persone, ma nel 1645 gli ebri erano gi\u00e0 1.250, quasi tutti di provenienza iberica.\nNel complesso la popolazione di Livorno pass\u00f2 dai 900 abitanti del 1592 ai circa 5.000 circa del 1609.\nIl forte aumento della popolazione e l'incremento dei traffici marittimi, portarono ad affrontare con attenzione il problema delle strutture sanitarie: dopo il primo lazzaretto costruito alla base del Fanale intorno al 1582-83, Ferdinando I fond\u00f2 il Lazzaretto di San Rocco (al quale si aggiunse, cinquant'anni dopo, quello di San Jacopo), aggiorn\u00f2 i regolamenti sanitari e nel 1606 istitu\u00ec il magistrato di sanit\u00e0.\nInoltre si rese necessario intraprendere la costruzione del Bagno dei forzati, in cui furono concentrati gli schiavi condotti a Livorno dall'Ordine di Santo Stefano papa e martire.\nLivorno fu elevata al rango di citt\u00e0 il 19 marzo 1606 e fu dotata del \"Capitanato Nuovo\", ovvero di un territorio pi\u00f9 vasto su cui esercitare giurisdizione amministrativa; il Capitanato, che rimase in vigore per circa due secoli, si estendeva da Stagno al fiume Fine, da Gorgona a Lorenzana.\nIn breve, i provvedimenti di Ferdinando fecero della citt\u00e0 il principale sbocco a mare del Granducato di Toscana. Nel Seicento fu l'unico porto italiano a non conoscere crisi e ad accrescere il volume dei propri traffici grazie a un'efficace rete commerciale con diversi paesi stranieri.\nA testimonianza dell'importanza di Livorno, giova ricordare che proprio dal porto labronico, nel 1608, part\u00ec una spedizione per il Brasile settentrionale e le Guiane, che costitu\u00ec l'unico tentativo italiano di creare una colonia nelle Americhe. La spedizione, che era pronta nel 1609 ad imbarcare coloni originari di Livorno e Lucca per portarli in Sudamerica nell'area dove oggi esiste la Guyana francese, fu successivamente annullata da Cosimo II de' Medici.\nL'ampliamento del porto e della citt\u00e0.\nNel 1611, durante il granducato di Cosimo II de' Medici, fu deciso l'ampliamento delle strutture portuali, che erano state gi\u00e0 sensibilmente potenziate sotto Ferdinando I de' Medici. I lavori portarono alla costruzione di un nuovo molo parallelo alla costa, che and\u00f2 a chiudere un grande specchio d'acqua aperto verso nord. Il cantiere vide l'intervento dei maggiori tecnici del Granducato, mentre a Robert Dudley furono richiesti pareri sul moto delle correnti e sulle maree.\nPochi anni dopo matur\u00f2 l'esigenza di dotare la citt\u00e0 di un quartiere mercantile posto in diretta comunicazione con il porto. La zona prescelta, situata a nord dell'insediamento preesistente, fu oggetto di un piano redatto dall'architetto senese Giovanni Battista Santi, il quale ide\u00f2 un nucleo a forte valenza commerciale, con una serie di magazzini e abitazioni comunicanti direttamente con il canale dei Navicelli. La natura acquitrinosa del terreno e la conseguente necessit\u00e0 di realizzare fondazioni sull'acqua, applicando tecniche importate direttamente dalla laguna veneta, portarono a identificare il quartiere col nome di Venezia Nuova. A protezione del nuovo insediamento furono gettate le fondamenta di una cortina muraria rivolta verso il mare aperto, mentre nel 1682, all'estremit\u00e0 nord-orientale della nuova cinta, iniziarono i lavori del Forte San Pietro.\nAnche il lato meridionale delle mura sub\u00ec alcune sostanziali modifiche; si procedette alla fortificazione del Molo di Cosimo, alla costruzione dell'attiguo Forte di Porta Murata e, intorno alla met\u00e0 del secolo, a sud del Lazzaretto di San Rocco fu predisposta una complessa opera avanzata a tenaglia.\nUn'ulteriore espansione dell'abitato si ebbe tra la fine del Seicento e l'inizio del Settecento, quando il governatore Marco Alessandro del Borro decret\u00f2 la dismissione di una parte della Fortezza Nuova al fine di ottenere nuove aree edificabili limitrofe al nucleo originale della Venezia Nuova. Proprio nella Venezia Nuova si concentrarono le principali attivit\u00e0 edilizie dell'epoca: si ricordano, ad esempio, la costruzione dei Bottini dell'olio, dei palazzi mercantili sulla via Borra, delle chiese barocche di San Ferdinando e Santa Caterina con l'annesso convento domenicano, delle Case Pie, della Pescheria Nuova e del convento gesuita.\nNel 1676 la citt\u00e0 fu ufficialmente dichiarata porto franco, condizione che di fatto esisteva da quasi un secolo in virt\u00f9 del \"benefizio libero\", con il quale era possibile commerciare senza pagare dazi in entrata o in uscita.\nLo scalo marittimo, invece, fu dichiarato pi\u00f9 volte porto neutrale; per questo motivo, quando nel 1653 gli olandesi e gli inglesi minacciarono di farsi guerra nelle acque del porto, furono costretti a regolare le questione nelle acque al largo della citt\u00e0, in quella che passer\u00e0 alla storia come Battaglia di Livorno. Malgrado la recessione che invest\u00ec la Toscana nel tardo Seicento, questi provvedimenti, uniti ai privilegi sanciti da Ferdinando I alla fine del Cinquecento, permisero alla citt\u00e0 di prosperare; Livorno divenne il pi\u00f9 grande mercato del grano del Mediterraneo e costituiva il quartier generale del commercio inglese, deposito franco per i traffici da Oriente a Occidente. Notevole e particolarmente redditizio era anche il commercio di corallo, che veniva esportato anche in Portogallo, Inghilterra, Paesi Bassi e persino in India e in Persia.\nFrattanto, gli abitanti passarono dai circa 9.100 del 1622 ai 18.000 del 1699, giungendo a circa 26.000 unit\u00e0 nel 1723.\nLa citt\u00e0 lorenese.\nGian Gastone fu l'ultimo rappresentante della dinastia dei Medici, dopo Cosimo II, Ferdinando II e Cosimo III. Alla sua morte, avvenuta nell'anno 1737, Livorno si attestava intorno ai 30.000 abitanti. Gli inglesi tentarono di farne la loro base nel Mediterraneo, proponendo alle potenze europee lo status di citt\u00e0 libera, con sovranit\u00e0 propria, ma di fatto controllata dall'Inghilterra; del resto, nel 1725 il 77% delle esportazioni inglesi nel Mediterraneo passava per Livorno. Di fronte all'opposizione degli altri stati, Livorno segu\u00ec la sorte del Granducato di Toscana, passando sotto il dominio della dinastia lorenese.\nIl primo rappresentante dei Lorena ad assumere il titolo di granduca fu Francesco II, marito di Maria Teresa, figlia di Carlo VI, che nel 1745 divenne per\u00f2 imperatore del Sacro Romano Impero, delegando un Consiglio di Reggenza in sua vece.\nTra le varie iniziative del periodo merita di essere ricordata l'istituzione del \"Refugio\", una casa di accoglienza voluta dal governatore Carlo Ginori, dove i ragazzi ricevevano istruzione principalmente sull'arte della navigazione. Il Ginori si fece anche promotore di un progetto di espansione per l'area di San Jacopo, a sud della citt\u00e0, ma l'operazione non riusc\u00ec a decollare.\nI successori di Francesco II, a partire da Pietro Leopoldo, attuarono importanti riforme che portarono a un'ulteriore espansione della citt\u00e0 e a una notevole ripresa delle arti, in particolare dell'editoria: a Livorno, presso la tipografia Coltellini, vennero infatti pubblicati \"Dei delitti e delle pene\" di Cesare Beccaria (nel 1764, in forma anonima) e, nel 1770, la terza edizione dellEncyclop\u00e9die ou Dictionnaire raisonn\u00e8 des Sciences, des Arts et des M\u00e9tiers\" di Diderot e D'Alembert, in una stamperia ricavata nel vecchio Bagno dei forzati.\nUn punto di svolta per lo sviluppo della citt\u00e0 si ebbe nel 1776, quando un motuproprio granducale decret\u00f2 la fine delle servit\u00f9 militari che ancora gravavano attorno alle vecchie mura medicee; mura che ormai avevano la sola funzione di delimitare l'area del porto franco. Il provvedimento era finalizzato a favorire l'espansione dell'abitato oltre il fosso circondario, cos\u00ec da porre un freno alle sopraelevazioni all'interno del pentagono buontalentiano e di calmierare il gravoso mercato degli affitti, ma, in assenza di una pianificazione urbanistica, le nuove case si addensarono in modo caotico attorno alle porte d'accesso del centro cittadino. All'esterno dei sobborghi furono costruiti il cimitero cattolico e, lungo la costa meridionale, il grande Lazzaretto di San Leopoldo, che and\u00f2 ad affiancarsi a quelli di San Rocco e di San Jacopo.\nNello stesso anno il granduca cerc\u00f2 di limitare la grande autonomia amministrativa di cui godeva il Capitanato della citt\u00e0; decret\u00f2 pertanto che gli altri territori che dipendevano da Livorno fossero aggregati alla Cancelleria di Lari e ripartiti tra le comunit\u00e0 di Rosignano Marittimo e Fauglia (che comprendeva Crespina, Castell'Anselmo, Nugola, Gabbro, Parrana e Luciana).\nAll'epoca il porto franco era uno dei pi\u00f9 importanti empori dell'intero bacino del Mediterraneo, sede di consolati e compagnie di navigazione. Caso insolito per una citt\u00e0 non capitale di stato, Livorno era nota come \"Leghorn\" nel Regno Unito e negli Stati Uniti, \"Livourne\" in Francia, \"Liorna\" in Spagna ecc. Inoltre, nel 1794 si registra l'apertura della prima sede consolare degli Stati Uniti d'America nella penisola italiana.\nTuttavia, durante il granducato di Ferdinando III, l'economia livornese fu notevolmente danneggiata dalle occupazioni francesi (con Napoleone Bonaparte, nel 1796), spagnole e inglesi. Dal punto di vista amministrativo, nel 1808 \"Livourne\" divenne capoluogo del \"Dipartimento del Mediterraneo\", da cui, fino al 1814, dipesero Pisa e la Maremma settentrionale.\nPeraltro, durante l'occupazione francese diverse alcune opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, da Livorno i francesi prelevarono una sola opera d'arte per inviarla in Francia nel luglio 1796, ma questa non fece mai ritorno in Italia dopo il Congresso di Vienna.\nLa Restaurazione e l'ampliamento del porto franco.\nNel 1815 Livorno, compresi i sobborghi, contava 50.000 abitanti.\nDurante il periodo napoleonico si era registrata la lottizzazione degli spalti adiacenti al Forte San Pietro, ma al momento della Restaurazione la citt\u00e0 necessitava ancora di un piano urbanistico per regolare la crescita dei sobborghi.\nPer questo motivo, nel 1828 le autorit\u00e0 decisero di mettere a punto un programma di interventi per le zone esterne al bastione del Casone, lungo il versante meridionale delle mura medicee. L'incarico fu affidato all'architetto Luigi De Cambray Digny, il quale individu\u00f2 una direttrice principale di sviluppo nel cardo che, dall'abside del Duomo, proseguiva verso sud, fino ad incontrare la via delle Spianate.\nNel 1834 il granduca Leopoldo II ordin\u00f2 l'ampliamento dell'area del porto franco. Malgrado la fase di declino del commercio di deposito, la decisione veniva incontro alle richieste della vecchia classe dirigente della citt\u00e0, che vedeva nell'ampliamento delle franchigie doganali un rilancio per le attivit\u00e0 portuali. I limiti della nuova area soggetta a \"benefizio libero\" furono definiti mediante una cinta muraria progettata da Alessandro Manetti, con la collaborazione di Carlo Reishammer per quanto concerne la definizione dei dispositivi di controllo. Le mura, iniziate nel 1835 e terminate nel giro di pochi anni, seguivano un andamento grossomodo semicircolare: partivano dal Forte San Pietro e terminavano all'altezza del Lazzaretto di San Rocco, inglobando i sobborghi e diversi terreni ancora liberi.\nGran parte delle antiche mura cinquecentesche, ritenute ormai d'ostacolo ai collegamenti tra la citt\u00e0 vecchia e i sobborghi, furono demolite dopo il 1838, secondo il progetto redatto da Luigi Bettarini; alle fortificazioni lungo il tratto meridionale del Fosso Reale si sostituirono imponenti palazzi di gusto neoclassico o neorinascimentale, mentre il raccordo tra il decumano del nucleo buontalentiano (la via Ferdinanda) e i nuovi quartieri orientali fu risolto con una grande piazza, dove furono innalzate le statue di \"Ferdinando III\" e \"Leopoldo II\".\nNel contempo furono potenziate le attrezzature urbane.\nAccanto al progetto non realizzato per il nuovo ospedale di Luigi De Cambray Digny, sono da segnalare la Pia Casa di Lavoro di Alessandro Gherardesca, il completamento dell'acquedotto di Colognole, con la Gran Conserva e il Cisternino di Pasquale Poccianti, o, ancora, il Teatro Goldoni, di Giuseppe Cappellini, e le grandi chiese di San Benedetto, dei Santi Pietro e Paolo, di Santa Maria del Soccorso, di San Giuseppe e di Sant'Andrea; tutte opere che contribuirono ad affermare un ruolo non affatto marginale della citt\u00e0 nella storia del neoclassicismo toscano e italiano. Di indubbia rilevanza fu l'inaugurazione, nel 1844, del primo tratto della Ferrovia Leopolda tra Livorno, Pisa e successivamente Firenze, nella cui realizzazione ebbero un ruolo di primo piano i livornesi Pietro Senn e Agostino Kotzian.\nNotevole fu pure il successo del turismo balneare, con l'apertura di diversi stabilimenti e strutture ricettive che portarono allo sviluppo della passeggiata a mare e dei borghi di Ardenza e Antignano.\nMa Livorno era stata meta di villeggiatura sin dal Settecento essenzialmente per la salubrit\u00e0 dell'aria che si respirava nei dintorni della citt\u00e0: non \u00e8 un caso che Carlo Goldoni vi avesse ambientato la sua \"Trilogia della villeggiatura\" o che Tobias Smollett avesse trascorso a Villa Gamba l'ultimo periodo della sua vita. Nell'Ottocento, poi, vi avevano soggiornato Mary e Percy Bysshe Shelley, Ludwig Tieck, Bertel Thorvaldsen, George Gordon Byron e molti altri.\nEt\u00e0 contemporanea.\nIl Risorgimento.\nNel gennaio 1848, mentre la Sicilia e Napoli insorgevano contro i Borbone, a Livorno iniziarono i volantinaggi liberali, che si conclusero con il momentaneo arresto di Francesco Domenico Guerrazzi per attivit\u00e0 sovversiva e la concessione della costituzione da parte del sovrano Leopoldo II.\nNel medesimo anno, allo scoppio della prima guerra di indipendenza italiana, a Livorno si form\u00f2 un battaglione di volontari per andare a combattere con i piemontesi.\nIl 25 agosto scoppi\u00f2 una rivolta a Livorno; il granduca fu costretto a nominare un governo democratico, a cui presero parte il Guerrazzi e Giuseppe Montanelli. Tuttavia, le riforme programmate dal nuovo governo indussero Leopoldo II a fuggire a Gaeta, mentre nel febbraio 1849 il triumvirato composto da Guerrazzi, Montanelli e Mazzoni scrisse una nuova costituzione e proclam\u00f2 la Repubblica.\nQuando le truppe austriache invasero la Toscana per ripristinare il potere granducale, Livorno si proclam\u00f2 repubblica autonoma e fu l'ultima citt\u00e0 toscana a capitolare contro gli austriaci, che assediarono la citt\u00e0 per due giorni, tra il 10 e l'11 maggio 1849.\nNel 1856 a Livorno si costitu\u00ec una societ\u00e0 mazziniana con lo scopo di organizzare forme di lotta; nel giugno 1857 Mazzini invi\u00f2 in citt\u00e0 alcuni rappresentati per preparare un'insurrezione, ma il tentativo di rivolta fu duramente represso dalle truppe austriache. All'inizio del 1859 l'apertura delle ostilit\u00e0 contro l'Austria sembrava ormai imminente: il 17 aprile circa 800 livornesi partirono per Genova come volontari per combattere la seconda guerra d'indipendenza. Frattanto, con la caduta del governo fiorentino, il livornese Vincenzo Malenchini entr\u00f2 a far parte del nuovo governo provvisorio della Toscana.\nIl 27 aprile Leopoldo II abidic\u00f2 in favore del figlio Ferdinando e abbandon\u00f2 Firenze, ma nel marzo 1860 si tenne un plebiscito che sanc\u00ec l'unione del Granducato al Regno di Sardegna. A Livorno, su 23.900 votanti, solo 215 si espressero per il mantenimento di un regno separato.\nDopo l'unificazione, non venne comunque meno il contributo della citt\u00e0 alle successive lotte risorgimentali, a cominciare dalla spedizione dei Mille. Nel maggio 1860, 35 volontari guidati da Jacopo Sgarallino lasciarono il porto labronico per raggiungere Quarto, dove si imbarcarono sul piroscafo \"Lombardo\".\nAltri 77 volontari, comandati da Andrea Sgarallino, si recarono a Talamone per unirsi alle truppe che avevano il compito di ingannare l'esercito borbonico.\nVincenzo Malenchini organizz\u00f2 poi un gruppo di 1.200 volontari toscani, di cui ben 800 livornesi, che part\u00ec da Livorno (non lontano dall'odierna localit\u00e0 di Calambrone) per raggiungere Giuseppe Garibaldi in Sicilia.\nPochi anni dopo, nel 1867, numerosi livornesi aderirono ai reparti di volontari nella terza guerra d'indipendenza; livornese era anche il capitano di fregata Alfredo Cappellini, che per\u00ec tragicamente durante la battaglia di Lissa.\nOccorre poi ricordare il reparto dei Carabinieri livornesi, che combatt\u00e9 nelle formazioni garibaldine durante la battaglia di Mentana.\nLivorno nel Regno d'Italia.\nL'industrializzazione.\nNel 1861 Livorno contava circa 95.000 abitanti, ma negli anni successivi la citt\u00e0 vide arrestare l'incremento demografico che aveva caratterizzato il periodo precedente.\nLa causa \u00e8 da ricercare nel disastroso stato sociale in cui era precipita al momento dell'unificazione; il commercio di deposito, che aveva fatto la fortuna di Livorno durante il Granducato, era in declino, mentre le industrie erano poche e a gestione familiare.\nInoltre, nel 1865 venne approvato il provvedimento del ministro Quintino Sella (reso operante dal 1868), che aboliva i privilegi e le franchigie che ancora vigevano a Livorno, Ancona e Messina. L'approvazione della legge suscit\u00f2 diverse reazioni. Da un lato, si riteneva che l'abolizione del porto franco avrebbe causato la chiusura delle piccole industrie manifatturiere, che fino ad allora avevano ottenuto vantaggi dal regime doganale per l'acquisto delle materie prime e per l'esportazione delle merci finite; si lamentava inoltre la perdita di valore dei magazzini ubicati all'interno della citt\u00e0. C'era per\u00f2 chi intravedeva nel provvedimento nuove potenzialit\u00e0 di sviluppo.\nPer Livorno ebbe cos\u00ec inizio una fase caratterizzata dalla ricerca di un ruolo all'interno dell'economia nazionale e da un profondo cambiamento della struttura commerciale e produttiva della citt\u00e0.\nI pilastri su cui doveva fondarsi il rilancio dell'economia erano essenzialmente tre: la creazione di nuove industrie, l'ampliamento del porto e il miglioramento dei collegamenti ferroviari, con l'inserimento di Livorno nella direttrice tirrenica.\nIl potenziamento delle infrastrutture portuali e ferroviarie si concretizzer\u00e0 solo all'inizio del Novecento, ma nel 1866 si diede in concessione trentennale il cantiere navale di San Rocco all'imprenditore Luigi Orlando. Sotto la guida della famiglia Orlando, il cantiere riusc\u00ec ad ottenere importanti commesse pubbliche dalla Marina mercantile e militare. Nel 1886 vi erano impiegati 1140 operai. Altri 600 operai lavoravano nella Societ\u00e0 Metallurgica Italiana, mentre 270 erano gli addetti della Societ\u00e0 Vetraria Italiana e 250 quelli della Societ\u00e0 Ceramica Livornese. Le altre industrie raggiungevano i 2400 operai.\nQuesta nuova fase di sviluppo, tra la fine dell'Ottocento e i primi decenni del secolo successivo, ebbe ripercussioni anche oltre i confini cittadini. Gli Orlando ebbero un ruolo fondamentale nell'apertura delle Officine San Giorgio di Pistoia (oggi AnsaldoBreda), costruirono stabilimenti della Metallurgica in quella provincia e a Barga, e successivamente convinsero la dirigenza della Piaggio a trasferire la propria azienda a Pontedera.\nNei primi del Novecento, il livornese Guido Donegani, uomo chiave della societ\u00e0 Montecatini, contribu\u00ec all'industrializzazione della provincia di Pisa, l\u00e0 dove gi\u00e0 nella prima met\u00e0 dell'Ottocento il livornese - d'origine francese - Fran\u00e7ois Jacques de Larderel aveva dato avvio alla produzione di acido borico.\nL'Accademia Navale.\nUn evento importante per la storia della citt\u00e0 fu l'istituzione dell'Accademia navale.\nLa Regia Marina nasceva dalla fusione delle marine degli stati preunitari, ma disponeva di due scuole per la formazione degli ufficiali: quella di Genova e quella di Napoli.\nLa prima aveva sede in un vetusto collegio, disponendo pertanto di spazi ridotti e inadeguati; l'altra si trovava sul colle di Pizzofalcone ed era una sorta di collegio aperto a giovani provenienti, come avveniva a Genova, in buona parte dall'aristocrazia. Con l'unit\u00e0 d'Italia si era stabilito di uniformare i due ordinamenti, ma i risultati furono al di sotto delle aspettative. Si riteneva indispensabile che le scuole fossero unificate in uno stesso luogo.\nMolte citt\u00e0 si candidarono per divenire sede della nuova accademia, ma solo la nomina di Benedetto Brin al Ministero della Marina, nel 1876, risolse l'annosa questione e il 16 marzo 1878 fu approvata la legge che istituiva l'Accademia Navale a Livorno.\nIl complesso, inaugurato il 6 novembre 1881, and\u00f2 ad occupare l'area del vecchio Lazzaretto di San Jacopo, estendendosi poi su quella dell'adiacente Lazzaretto di San Leopoldo.\nUno dei primi cadetti fu Manlio Garibaldi; per questo motivo, nel 1888, l'ultima moglie di Garibaldi e sua figlia Clelia Garibaldi presero casa all'Ardenza come il Generale stesso aveva raccomandato loro. Egli era molto legato a Livorno per diversi motivi, non ultimo la sua amicizia con i fratelli Orlando e la famiglia Sgarallino.\nIl potenziamento delle infrastrutture.\nTra la fine dell'Ottocento e l'inizio del Novecento fu messa in programma la realizzazione di una serie di opere e infrastrutture di pubblica utilit\u00e0.\nNel 1881 si inaugur\u00f2 la linea tranviaria a cavallo, nel 1897 fu aperta al pubblico la prima tranvia elettrica e nel 1908 fu la volta della funicolare di Montenero.\nLivorno, che era stata capolinea di una delle prime ferrovie d'Italia, nel 1873 era rimasta esclusa dalla direttrice nazionale, in quanto l'apertura della tratta Pisa-Collesalvetti-Cecina, nell'entroterra, aveva tagliato fuori il percorso costiero. In questo, avevano giocato un ruolo importante le pressioni politiche esercitate da Pisa, i cui interessi erano in contrasto con l'uscita di Livorno dall'isolamento dell'ex porto franco. All'inizio del Novecento, quando la citt\u00e0 contava oltre 100.000 abitanti (quasi il doppio rispetto a Pisa) ed era ormai un centro industriale di rilevanza nazionale, la questione dei collegamenti ferroviari torn\u00f2 alla ribalta e non parve pi\u00f9 rinviabile. Dopo accese discussioni e dibattiti, nel 1905 fu stabilita l'ubicazione della nuova stazione ferroviaria e nel 1910 pot\u00e9 essere inaugurata la tratta tirrenica Livorno-Cecina.\nIl tentativo di rilanciare il ruolo della citt\u00e0 all'interno di un contesto internazionale, che l'unificazione e le ripercussioni della grave crisi bancaria degli anni novanta dell'Ottocento avevano compromesso, pass\u00f2 anche attraverso la costruzione di scuole (come la scuola Antonio Benci), alloggi economici per operai e strutture di indubbia monumentalit\u00e0, come il grande Mercato delle vettovaglie, progettato da Angiolo Badaloni e inaugurato nel 1894.\nNel 1904, mentre il turismo balneare subiva sempre pi\u00f9 la concorrenza di Viareggio, la citt\u00e0 assunse persino l'appellativo di \"Montecatini al mare\" in concomitanza con l'inaugurazione del sontuoso stabilimento termale Acque della Salute.\nLivorno si dimostr\u00f2 all'avanguardia anche nell'applicazione di nuove tecnologie: nel 1888 fu aperta la quarta centrale elettrica d'Italia, nel 1889 entrarono in funzione i primi lampioni pubblici elettrici, nell'estate del 1896 si proiett\u00f2 uno dei primi spettacoli cinematografici italiani all'\"Eden\" (attuale Terrazza Mascagni), nel 1899 entr\u00f2 in funzione presso l'Ospedale di Sant'Antonio il primo apparecchio a raggi X, nel 1903 l'illuminazione pubblica ad incandescenza elettrica, dal 1906 la pavimentazione bituminosa per le strade, e nel 1907 fu inaugurata una centrale elettrica (a cui poi, nel dopoguerra, \u00e8 subentrata la Centrale termoelettrica Marzocco).\nA questi interventi seguirono una serie di provvedimenti finalizzati a migliorare le condizioni igieniche e sanitarie del centro cittadino, che da tempo versava in stato di degrado. Il graduale spostamento delle classi benestanti verso la fascia collinare e sul lungomare, oltre alla colmata di numerosi fossi e canali nella zona settentrionale, determinarono una progressiva decadenza della Venezia Nuova e delle aree limitrofe. Il diffondersi di epidemie di colera, convinse le autorit\u00e0 della necessit\u00e0 di sventrare i vicoli pi\u00f9 fatiscenti: pertanto, nel 1905 si demolirono le case intorno alla chiesa di San Ferdinando, compresa chiesetta di Sant'Anna, per poi passare, poco tempo dopo, al tessuto urbano adiacente al vecchio Ospedale di Sant'Antonio.\nMa furono soprattutto le infrastrutture legate all'ampliamento del porto quelle da cui doveva passare il definitivo rilancio della citt\u00e0.\nDopo gli ampliamenti registrati nell'ultima fase del granducato lorenese e dei primi anni postunitari, nel 1907 fu presentato un progetto che prevedeva lo scavo di una nuova darsena, corrispondente all'attuale bacino Firenze, e lasciava aperta la bocca nord.\nNonostante i consensi non fossero unanimi, il piano fu approvato nel 1908; tuttavia, a causa della crisi finanziaria causata dallo scoppio della prima guerra mondiale, i lavori subirono forti rallentamenti e nel 1923 si arriver\u00e0 alla stesura di un nuovo progetto di intervento, che, sfruttando quanto precedentemente eseguito, porter\u00e0 allo sviluppo di un grande bacino interno verso la Torre del Marzocco.\nMerita infine di essere delineato sommariamente il quadro culturale di Livorno negli anni compresi tra la seconda met\u00e0 dell'Ottocento e i primi due decenni del Novecento. Questo periodo vide attive numerose personalit\u00e0, che portarono fama alla propria citt\u00e0 natale: artisti come Giovanni Fattori, Serafino De Tivoli, Vittorio Matteo Corcos, Guglielmo Micheli, Leonetto Cappiello e Amedeo Modigliani, il compositore Pietro Mascagni, lo scrittore Giosu\u00e8 Borsi, il poeta Giovanni Marradi, il drammaturgo Sabatino Lopez, ecc.\nAnche le discipline sportive, all'inizio del XX secolo, produssero atleti di valore, come i fratelli Nedo e Aldo Nadi, pluripremiati schermidori.\nIl fascismo e la seconda guerra mondiale.\nIl 31 luglio 1922, un manifesto affisso lungo le strade della citt\u00e0 ordinava l'adunanza dei fascisti presso la loro sede, situata di fianco al Teatro Goldoni; la citt\u00e0 venne occupata da squadre armate provenienti da tutta la Toscana. Solo pochi mesi prima, all'inizio del 1921, nello stesso Goldoni si era tenuto il XVII Congresso del Partito Socialista Italiano; dalla scissione della corrente di estrema sinistra del Partito Socialista Italiano, che aveva abbandonato la sala del teatro convocando un congresso costitutivo presso il Teatro San Marco, era nato il Partito Comunista Italiano.\nTra il 1\u00ba e 2 agosto 1922 una squadra di fascisti uccise il consigliere comunale Pietro Gigli e il fratello Pilade, ferendo anche la madre; pochi giorni dopo mor\u00ec il consigliere Luigi Gemignani, che era stato ferito gravemente nella sua abitazione di corso Amedeo. Il negozio del consigliere Bacci venne devastato, cos\u00ec come la falegnameria del consigliere Garfagnoli; stesso trattamento subirono le sedi dei partiti di sinistra, i circoli dei lavoratori e la Camera del Lavoro. Il 3 agosto un nutrito squadrone di fascisti, con alla testa Costanzo Ciano e Dino Perrone Compagni, si diresse al Palazzo Comunale: l'amministrazione socialista, guidata dal sindaco Uberto Mondolfi, fu costretta a dare le dimissioni sotto la minaccia di ulteriori gravi ritorsioni.\nA Livorno, citt\u00e0 priva di una dimensione rurale, il fascismo fu un fenomeno legato essenzialmente alla borghesia, alla quale apparteneva lo stesso Ciano.\nLa sua ascesa politica coincise con una serie di interventi per la citt\u00e0 e con l'ampliamento dei confini provinciali. Ma la trasformazione di Livorno voluta dal regime pass\u00f2 anche attraverso gli sventramenti del centro cittadino, cominciati negli anni venti, quando i vecchi fabbricati posti alle spalle del Duomo, lungo la via Cairoli, furono demoliti per far posto ad un algido quartiere bancario.\nNel 1935 fu la volta degli edifici compresi tra via Fiume e via San Giovanni, dove si intendeva costruire il Palazzo del Governo, scenografica quinta posta ai margini di una vasta piazza delle adunate: sotto i colpi del piccone demolitore, furono distrutti il vecchio complesso dell'Ospedale di Sant'Antonio (gi\u00e0 Bagno dei forzati), la chiesa greco-ortodossa della Santissima Trinit\u00e0 e quella di Sant'Antonio.\nPer ospitare la popolazione allontanata dal centro, alla periferia della citt\u00e0 sorsero grandi quartieri dormitorio, tutti caratterizzati da unit\u00e0 abitative minime.\nTuttavia, Costanzo Ciano fu abile nel far associare il proprio nome, o quello dei famigliari, a diverse opere pubbliche, pur senza contribuire in modo fattivo alla loro realizzazione: ad esempio, il nuovo complesso ospedaliero, il suggestivo belvedere sul mare e lo stadio comunale.\nGli anni trenta videro l'insediamento di nuove attivit\u00e0 industriali, come la raffineria dell'Azienda Nazionale Idrogenazione Combustibili alle spalle del porto, e la SPICA (Societ\u00e0 Pompe Iniezione Cassani &amp; Affini), che nel 1938 impiant\u00f2 il proprio stabilimento a ridosso di Ardenza; da registrare anche l'interessamento della casa automobilistica Ford per la costruzione di uno stabilimento a Livorno, il cui progetto naufrag\u00f2 sotto la spinta delle misure protezionistiche volute dal regime per favorire gli Agnelli.\nPer incentivare lo sviluppo delle fabbriche e del porto si rese necessario ampliare sensibilmente i confini comunali a discapito del comune di Collesalvetti, che nel 1931 fu privato di una parte di terreno paludoso nell'area compresa tra il torrente Ugione e i canali del Calambrone; anche l'abitato di Stagno avrebbe dovuto essere inglobato nei nuovi confini, ma la ferma opposizione dell'amministrazione colligiana, che avrebbe perso oltre 1.000 residenti, imped\u00ec il concretizzarsi del progetto.\nLa connessione tra porto e industrie, rese lo scalo di Livorno uno dei tipici esempi di porto industriale, con diverse aree produttive che affacciavano direttamente sulle banchine; del resto, la legge 1012 del 1929 concedeva sgravi fiscali a tutte quelle attivit\u00e0 che si fossero insidiate nella zona nord della citt\u00e0. Nel 1929 il porto non risent\u00ec della grande depressione, tanto che era il principale terminal carbonifero dell'Italia centrale.\nLa morte di Ciano, nel 1939, non ferm\u00f2 i piani di sviluppo della citt\u00e0; all'inizio degli anni quaranta fu predisposto un nuovo piano di risanamento del centro, a cui prese parte anche l'architetto Marcello Piacentini, ma le operazioni, che avrebbero portato alla cancellazione di gran parte dell'antico assetto urbano (invero, in gran parte fatiscente), furono interrotte dopo lo scoppio della seconda guerra mondiale.\nTuttavia, ci\u00f2 non salv\u00f2 Livorno dalla distruzione. Il 28 maggio 1943, a quasi tre anni di distanza dal primo leggero bombardamento subito ad opera dell'aviazione francese, ebbe inizio una serie di oltre cento catastrofici bombardamenti, che causarono morti e distruzioni.\nI B-17 delle forze alleate rovesciarono tonnellate di esplosivo sull'intero territorio cittadino.\nI bersagli di interesse strategico (la raffineria ANIC, le acciaierie Motofides, il porto) furono duramente colpiti, assieme a gran parte dell'abitato e ai siti di interesse artistico e storico, come il Duomo, la Sinagoga, la chiesa greca della Santissima Annunziata, la chiesa armena di San Gregorio Illuminatore, i teatri San Marco, degli Avvalorati e Rossini, la Dogana d'acqua, il Seamen's Institute e il Fanale, quest'ultimo minato dai guastatori tedeschi in ritirata. Gravi danni riportarono anche la Fortezza Vecchia, la Fortezza Nuova, il Palazzo Maurogordato, la chiesa della Purificazione, le chiese leopoldine di Sant'Andrea e dei Santi Pietro e Paolo, diversi stabili della Venezia Nuova e quelli prospicienti la piazza e la via Grande, finanche i cimiteri, come quello dei Lupi, quello della Misericordia e l'antico cimitero degli inglesi.\nIn particolare, si ritiene che i bombardamenti abbiano distrutto o gravemente danneggiato il 31% degli immobili della citt\u00e0, percentuale, questa, che sale notevolmente all'interno del solo centro storico. Del resto, una relazione tecnica redatta al termine del conflitto attesta che nel centro erano rimasti illesi solo l'8% degli edifici, mentre ascendevano a circa un terzo del totale quelli completamente distrutti.\nDal dopoguerra al nuovo millennio.\nIl 19 luglio 1944 la citt\u00e0 fu liberata dai partigiani e dall'esercito americano guidato dal generale Clark.\nNel medesimo anno fu nominato sindaco il giovane Furio Diaz, che all'epoca aveva solo 26 anni: a lui spett\u00f2 il compito di guidare la giunta comunale nei difficili anni della ricostruzione.\nLo sminamento di alcune zone del centro cittadino termin\u00f2 solo negli anni cinquanta, mentre la cinquecentesca Fortezza Nuova ospit\u00f2 baracche per 500 sfollati fino agli anni sessanta.\nSotto la spinta dell'emergenza abitativa, i piani urbanistici attuati frettolosamente nel dopoguerra ripresero sostanzialmente le linee guida di quelli voluti dal regime prima della guerra. Il volto del centro cittadino cambi\u00f2 radicalmente. Molti edifici storici furono sacrificati in nome della ricostruzione guidata dalle grandi societ\u00e0 immobiliari: si innalzarono moderni portici in via Grande, il cosiddetto \"Nobile Interrompimento\" al centro della vecchia piazza d'armi, mentre le aree poste in prossimit\u00e0 del Mercato delle vettovaglie e della Sinagoga furono praticamente rase al suolo e riedificate secondo nuovi standard edilizi.\nAnche i primi quartieri popolari guardarono alle realizzazioni dell'epoca fascista, specialmente per quanto concerne il nuovo insediamento denominato Corea.\nLa ricostruzione del Cantiere navale fratelli Orlando procedette tra molte difficolt\u00e0, legate soprattutto all'opposizione della direzione generale alla sua riapertura. Tuttavia, grazie alle pressioni esercitate dalla citt\u00e0, l'IRI stanzi\u00f2 un finanziamento e il cantiere venne incorporato dall'Ansaldo. In ogni caso, ben undici stabilimenti della zona industriale, che occupavano quasi 4.400 persone, e altri dieci fuori di essa, con circa 2.700 dipendenti, non ripresero l'attivit\u00e0. Nel 1951 furono comunque aperti cinque stabilimenti e si registra l'ampliamento di altri quattro.\nAll'epoca gli abitanti erano circa 142.000.\nLe attivit\u00e0 portuali ripresero gradualmente. Una parte fu requisita dalle forze militari alleate, che lo attrezzarono rapidamente per le loro esigenze; per l'uso civile occorreva partire da zero.\nNel 1952 il movimento merci si attestava intorno a 2,3 milioni di tonnellate; nel 1960 erano gi\u00e0 5,4 milioni, ma il punto di svolta si ebbe dopo il 1966, quando fu pronta la proposta di ampliamento del porto elaborata dalla Compagnia portuale, con l'apporto del Genio civile Opere Marittime. I lavori, tuttavia, furono avviati solo negli anni settanta, con la realizzazione della Darsena Toscana, un grande bacino interno situato tra il Marzocco e i fossati di Calambrone.\nL'apertura della darsena coincise con l'affermazione del trasporto delle merci su container: nel 1976 i contenitori movimentati nel porto erano poco pi\u00f9 di 100.000, nel 1978 erano passati a quasi 250.000.\nSul finire degli anni sessanta furono definite anche le linee guida per lo sviluppo delle altre infrastrutture: la Variante Aurelia, la Strada di grande comunicazione Firenze-Pisa-Livorno, l'Autostrada A12.\nDal punto di vista urbanistico, verso la fine degli anni cinquanta la citt\u00e0 si espanse verso est e, soprattutto, verso sud con nuovi e pi\u00f9 funzionali quartieri (Coteto, Colline, La Rosa). Negli anni settanta \u00e8 la volta di Salviano. Gli abitanti raggiunsero il massimo storico nel 1977, con quasi 178.000 unit\u00e0, per poi decrescere nei decenni successivi, malgrado la costruzione dei quartieri di Banditella, La Leccia e Scopaia.\nNel centro, invece, alle abitazioni residenziali si sostituirono i pi\u00f9 redditizi fondi destinati a uffici, con conseguenti caratteristiche di animazione diurna e di abbandono alla chiusura delle attivit\u00e0 commerciali.\nA partire dagli anni ottanta, la vocazione industriale della citt\u00e0 dovette misurarsi con una crisi generata dal disimpegno della partecipazione pubblica, i cui effetti perdurano tutt'oggi.\nIl risultato fu un graduale spostamento del baricentro economico dai grandi complessi (cantiere navale, industria pesante) alle piccole e medie imprese e al terziario.\nIn questo scenario, risultano assai contrastanti i dati relativi al turismo. Se al 2002 il movimento turistico negli esercizi alberghieri ed extralberghieri della citt\u00e0 contava 110.814 arrivi e 378.946 presenze, dall'inizio del nuovo millennio si \u00e8 registrata una notevole crescita del transito delle navi da crociera. Al 2011 Livorno era il quarto porto d'Italia per numero di crocieristi e l'ottavo nella classifica dei porti del Mediterraneo, ma solo una modesta percentuale di questo flusso turistico decideva di visitare la citt\u00e0.\nDel resto, ad oggi restano irrisolte diverse questioni: ad esempio l'ampliamento del porto con banchine dotate di fondali adeguati, il riassetto del waterfront portuale e il miglioramento delle strutture legate la traffico passeggeri, il recupero e valorizzazione del patrimonio storico della citt\u00e0 (come, ad esempio, la difficile gestione della Fortezza Vecchia e della Fortezza Nuova, lo stabilimento termale Acque della Salute, i fossi medicei, la chiesa degli Olandesi e degli altri luoghi delle Nazioni), la dotazione di moderne infrastrutture viarie (completamento della Variante Aurelia tra Livorno e Quercianella) e ferroviarie (potenziamento dei binari di collegamento con l'interporto toscano Amerigo Vespucci), la riconversione e bonifica degli spazi lasciati dalle grandi industrie, nonch\u00e9 i gravi problemi occupazionali che attanagliano la citt\u00e0, segnata, al 2010, dal pi\u00f9 alto tasso di disoccupazione giovanile di tutto il centro-nord e che tra il 2008 e il 2014 ha visto perdere circa mille posti di lavoro, mentre sullo sfondo si stagliano ulteriori incognite legate alla crisi del settore meccanico e petrolchimico.\nNobilt\u00e0 civica.\nFino al 1750 non esisteva in Toscana un proprio diritto nobiliare, ma ci si avvaleva del diritto comune e per la nobilt\u00e0 civica delle norme relative all'\"Ordo decuriorum\" del basso impero romano.\nLa nobilt\u00e0 civica livornese durante il regime mediceo e lorenese toscano, era costituita dalle famiglie i cui rappresentanti facevano parte dei consigli municipali e ricoprivano le principali magistrature della citt\u00e0.\nLa legge toscana del 31 luglio 1750, pubblicata il 1\u00ba ottobre, nella generale riorganizzazione della classe nobiliare toscana disciplin\u00f2, richiamandosi in gran parte agli statuti dell'Ordine di Santo Stefano del 1746, la materia sulla nobilt\u00e0 civica i cui presupposti legali richiesti furono: appartenere alla suprema magistratura cittadina (gonfaloniere) e risiedere con propriet\u00e0 in una delle citt\u00e0 definite \"Patrie nobili\", di cui Livorno fece parte dal 1720.\nCon decreto granducale del 3 maggio 1816 fu introdotto anche il Patriziato civico.\nElenco delle famiglie storiche appartenenti all'antica nobilt\u00e0 cittadina fino all'Unit\u00e0 d'Italia: (evidenziate con il segno * le prime famiglie ascritte nel libro d'oro cittadino a far data dal 1768-1770):\nCollegamenti esterni.\n(PDF) Cronologia di Livorno dettagliata sul blog Leghorn Merchant Networks"}
{"id": "1249232", "revid": "1985558", "url": "https://it.wikipedia.org/wiki?curid=1249232", "title": "Lisignano", "text": "Lisignano (in croato \"Li\u017enjan\"; in istroveneto \"\u0141isignan\") \u00e8 un comune della Croazia di 3.916 abitanti nella parte meridionale dell'Istria, a pochi chilometri da Pola, che si affaccia sul golfo del Quarnero, nel mare Adriatico, con ben 28\u00a0km di coste rocciose, quasi completamente incontaminate.&lt;br&gt;\nNella parte nordovest del comune si trova l'Aeroporto di Pola (\"Zra\u010dna Luka Pula\").\nLocalit\u00e0.\nIl comune di Lisignano \u00e8 diviso in 5 insediamenti (\"naselja\"):\nSociet\u00e0.\nEtnie e minoranza straniere.\nSecondo il censimento del 1921, la popolazione di Lisignano era cos\u00ec distribuita etnicamente:\nOggi oltre alla maggioranza croata e la storica minoranza italiana esistono piccole minoranze straniere costituite da serbi, bosgnacchi, albanesi e rom, insediatisi nel territorio a partire dal periodo jugoslavo.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Lisignano \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nFino al 1947, gli italiani erano l'assoluta maggioranza degli abitanti di Sissano, storicamente il centro principale del territorio, e parlavano l'antico dialetto istrioto. Inoltre, costituivano una significativa minoranza nei centri di Lisignano ed Altura.&lt;br&gt;\nDopo gli stravolgimenti della seconda guerra mondiale, rimane ancora un cospicuo nucleo d'italiani a Sissano (dove si riuniscono nella sede della locale \"Comunit\u00e0 degli Italiani di Sissano\"), in cui vige il pieno bilinguismo croato/italiano, e pochi distribuiti tra Lisignano e le altre frazioni.&lt;br&gt;\nIl dialetto istrioto sissanese, per quanto ancora utilizzato in particolare dalle generazioni pi\u00f9 anziane, \u00e8 in forte e rapido declino, anche se non mancano in anni recenti iniziative volte alla sua salvaguardia e valorizzazione, prima fra tutte il \"Festival dell'Istrioto\", che si svolge annualmente a Sissano e coinvolge tutte le 6 comunit\u00e0 istriote della regione."}
{"id": "1249233", "revid": "82218645", "url": "https://it.wikipedia.org/wiki?curid=1249233", "title": "Insieme induttivo (logica)", "text": "In logica matematica, e pi\u00f9 precisamente in teoria degli insiemi, un insieme formula_1 si dice induttivo oppure apodittico se soddisfa l'assioma dell'infinito\nIn altre parole, in base alla definizione di successore per la costruzione standard (dovuta a John von Neumann) dei numeri naturali, se formula_1 \u00e8 un tale insieme allora formula_1 contiene l'insieme dei numeri naturali formula_6 ovvero si ha infatti che formula_1 contiene come elemento l'insieme vuoto formula_8 ed essendo chiuso per successore si ha che contiene anche formula_9 come elementi.\nEsistenza degli insiemi induttivi.\nIl concetto di insieme induttivo ha un ruolo fondamentale nella teoria degli insiemi di Zermelo-Fraenkel; infatti l'assioma dell'infinito, necessario per garantire appunto l'esistenza di insiemi infiniti in ogni modello della teoria, corrisponde esattamente alla seguente proposizione:\n\"Esiste un insieme induttivo.\"\nQuesto assioma, oltre a garantire, apoditticamente, che l'insieme formula_10 dei numeri naturali esiste, permette di dimostrare che formula_6 \u00e8 un modello di Peano. La costruzione standard dei numeri naturali all'interno della ZF \u00e8:\n\"Il pi\u00f9 piccolo insieme induttivo\", ovvero \"l'intersezione di tutti gli insiemi induttivi\".\nOsserviamo che, nonostante gli insiemi induttivi formino una classe propria (ovvero l'insieme degli insiemi induttivi non esista), questa \u00e8 una definizione valida; sappiamo infatti - dall'assioma appena ricordato - che un tale insieme apodittico o induttivo formula_1 esiste. Quindi formula_6 pu\u00f2 allora essere determinato formalmente come segue:\nformula_14\nEtimologia.\n\"Induttivo\" viene, come si pu\u00f2 facilmente intuire, da \"induzione\". Il principio di induzione su formula_6 infatti non \u00e8 altro che la seguente affermazione:\n\"Se formula_16 \u00e8 induttivo, allora formula_17\""}
{"id": "1249234", "revid": "1305772", "url": "https://it.wikipedia.org/wiki?curid=1249234", "title": "300 in marcia per la gloria", "text": "300 in marcia per la gloria \u00e8 un videogioco per PlayStation Portable pubblicato il 27 febbraio 2007 e tratto dalla graphic novel di Frank Miller \"300\" e dall'omonimo film.\nTrama.\nIl gioco riprende la trama del fumetto e del film e quindi si svolge durante la battaglia delle Termopili quando 300 spartani combatterono contro l'immenso esercito persiano al fine di permettere agli eserciti greci di organizzarsi per la difesa delle loro citt\u00e0.\nModalit\u00e0 di gioco.\n300 in marcia per la gloria \u00e8 un gioco d'azione caratterizzato da livelli piuttosto ristretti, pieni di nemici, enigmi e qualche segreto. Per variare un po' il tema, \u00e8 stata aggiunta anche una sezione a falange.\nCollera.\nIl gioco sfrutta un sistema di \"collera\", ovvero se Leonida combatte e sconfigge i nemici ottiene della Collera, che poi pu\u00f2 utilizzare per attivare abilit\u00e0 speciali (le \"abilit\u00e0 di battaglia\") o fare delle combinazioni particolarmente dannose per i propri avversari. Essa diminuisce anche in seguito a colpi subiti diversi dalle piogge di frecce durante la posizione di ritirata. La collera viene immagazzinata in apposite barre visibili sull'interfaccia circolare (inizialmente ne \u00e8 presente solo una, ma andando avanti nel gioco si arriver\u00e0 ad averne fino a tre). Le azioni di collera richiedono un quarto di barra, mentre le abilit\u00e0 di battaglia un'intera barra.\nAbilit\u00e0 di battaglia.\nPoich\u00e9 gli spartani non usano alcun tipo di pozione o unguento, l'unico modo per curare le ferite subite in battaglia \u00e8 ricorrere alle proprie abilit\u00e0 individuali. Ognuna di esse quando viene usata consuma una barra della Collera.\n-Forza d'animo: meditazione che fa leva sulla forza interiore dello spartano, estraniandolo dalla mischia per qualche secondo e consentendogli di recuperare energia.\n-Sangue bevuto: abilit\u00e0 che aumenta la velocit\u00e0 e la forza fisica di Leonida, consentendogli di fare pi\u00f9 danni; riceve salute al posto della Collera; alcuni nemici possono essere sconfitti solo quando si \u00e8 in tale stato.\n-Difesa: Para automaticamente tutti gli attacchi nemici per un breve periodo di tempo, recuperando salute nel frattempo.\n-Occhio del Signore della Guerra: la pi\u00f9 raffinata di tutte, permette a Leonida di andare in una grande concentrazione concedendogli la facolt\u00e0 di rallentare i movimenti dei propri nemici senza influire la propria velocit\u00e0. Quando colpisce, riceve salute al posto della Collera.\nKleos.\nI \"Kleos\" (in greco \"fama, onore\") sono l'equivalente numerico della fama; nel gioco servono ad acquistare attrezzatura, combos nuove e potenziamenti per le abilit\u00e0 di battaglia. I Kleos si ottengono uccidendo i nemici (sono proporzionali alla forza del nemico sconfitto). Attraverso il menu di pausa \u00e8 possibile accedere alla schermata \"Potenzia\", dove gli aggiornamenti sono divisi in tre categorie:\n-Attrezzatura: categoria che comprende spade, lance, scudi e armature nuove; in questo caso non si pu\u00f2 acquistare un oggetto senza aver prima preso quello immediatamente precedente. L'attrezzatura ha diverse funzioni: le spade aumentano i danni inflitti alla salute, le lance all'armatura nemica; uno scudo superiore aumenta i danni e aumenta la possibilit\u00e0 di stordire i nemici; la corazza limita i danni subiti.\n-Combo: possono essere acquistate in qualsiasi ordine si voglia. Sono diverse da ogni tipo di arma, e comprendono attacchi per infligger ingenti danni alla salute, per rompere pi\u00f9 velocemente le corazze o per atterrare i nemici, fino ad arrivare, ai livelli avanzati, anche ad uccidere all'istante un nemico.\n-Abilit\u00e0 di battaglia: Per i potenziamenti per le abilit\u00e0 di battaglia vale la stessa regola dell'attrezzatura; esse aumentano la durata delle abilit\u00e0 e i suoi benefici a Leonida, che talvolta vengono estesi anche ai suoi alleati spartani."}
{"id": "1249235", "revid": "124689226", "url": "https://it.wikipedia.org/wiki?curid=1249235", "title": "Morbidone", "text": ""}
{"id": "1249238", "revid": "287204", "url": "https://it.wikipedia.org/wiki?curid=1249238", "title": "Hermann Aron", "text": "Si occup\u00f2 specialmente di elettrotecnica e misure elettriche.\nFamoso per il metodo di misura della potenza elettrica dei sistemi trifase comunque dissimmetrici e squilibrati denominato in suo onore \"Inserzione Aron\".\nBiografia.\nHermann Aron nacque in una piccola citt\u00e0 ebrea della provincia di \"Posen Germania\". \nSuo padre, commerciante e maestro di coro, volle che studiasse le sacre scritture ebraiche, ma alcuni parenti benestanti fecero pressione affinch\u00e9 il giovane dotato di talento studiasse all'universit\u00e0. Cos\u00ec nel 1862, il sedicenne venne mandato al \"gymnasium\" di Colonia e, dopo la maturit\u00e0 conseguita nel 1867, all'Universit\u00e0 di Berlino.\nAron cominci\u00f2 a studiare medicina ma ben presto cambi\u00f2 indirizzo iscrivendosi alla facolt\u00e0 di Matematica e Scienze Naturali. Fra i suoi professori si annoverano famosi ricercatori quali il matematico Karl Weierstrass o gli scienziati Heinrich Wilhelm Dove e August Wilhelm von Hofmann. \nNel 1870 Aron decise di continuare gli studi all'Universit\u00e0 di Heidelberg dove ebbe l'occasione di frequentare le lezioni di Hermann von Helmholtz e Gustav Kirchhoff.\nAron eredit\u00f2 il suo sapere da ricercatori che appartennero alla storia iniziale della leggendaria \"Fisica berlinese\". Di s\u00e9 stesso afferm\u00f2: \nDopo la laurea, nel 1872, torn\u00f2 a vivere a Berlino e divenne assistente presso il Laboratorio di Fisica dell'Accademia dei Mestieri. Nel 1873 ottenne una promozione dall'Universit\u00e0 di Berlino dove nel 1876 si abilit\u00f2 con un lavoro sulle misure elettriche.\nIn seguito tenne lezioni come privato docente sul calibro elettrico e insegn\u00f2 alla \"Scuola di Artiglieria e Ingegneria\", un ente di formazione della milizia prussiana. Qui venne coinvolto in un progetto segreto di armamento, cosa che gli fece conferire, qualche anno pi\u00f9 tardi, il titolo di \"alto funzionario statale segreto\". Nello stesso tempo continuava a portare avanti energicamente i suoi esperimenti elettrotecnici. Nel 1883, sul \"Lago di Wann\", riusc\u00ec a generare segnali elettromagnetici senza filo metallico.\nNel 1884 fece un'importante scoperta nella sua officina di esperimenti: costru\u00ec il contatore elettrico a pendolo, per il quale presto ottenne il brevetto e fond\u00f2 una grande impresa internazionale.\nMor\u00ec nel 1913 e, anche se circondato di tutti gli onori, nessuno, quando lo seppellirono nel piccolo cimitero ebreo di Berlin-Weissensee, si sarebbe aspettato che 22 anni dopo, nel 1935, le opere di Aron\u00a0\u2013 ribattezzate nel 1933 \"Heliowatt\" \u2013 sarebbero state acquistate in blocco dalla Siemens-Schuckert. I figli di Aron dovettero comunque abbandonare la loro citt\u00e0 natale e trovarono rifugio in Inghilterra e negli Stati Uniti."}
{"id": "1249239", "revid": "1305772", "url": "https://it.wikipedia.org/wiki?curid=1249239", "title": "Rostov Velikij", "text": "Rostov Velikij ( in antico norreno, \"Rostofa\"; in italiano significa \"Rostov la Grande\"), conosciuta anche come \"Rostov Jaroslavskij\" (\"Rostov di Jaroslavl'\") \u00e8 una citt\u00e0 della Russia nell'Oblast' di Jaroslavl', situata sulle rive del lago Nero una sessantina di chilometri a sudest del capoluogo Jaroslavl'; \u00e8 il capoluogo del distretto di Rostov.\nStoria.\nCompare nelle cronache nell'anno 862; nei secoli successivi si afferma come uno dei centri pi\u00f9 importanti del panorama russo di allora, centro di uno dei principati di maggior rilievo; nel 1474 entra a far parte del Granducato di Mosca. Lo \"status\" di citt\u00e0 \u00e8 del 1777.\nPer la sua notevolissima importanza turistica, Rostov Velikij fa parte del cosiddetto Anello d'oro.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1249240", "revid": "122104964", "url": "https://it.wikipedia.org/wiki?curid=1249240", "title": "Le Selve", "text": "Le Selve \u00e8 un piccolo centro abitato della provincia di Roma, frazione dei comuni di Agosta e Cervara di Roma. Il suo territorio, difatti, appartiene per due terzi al Comune di Agosta e per un terzo al Comune di Cervara di Roma."}
{"id": "1249242", "revid": "1921110", "url": "https://it.wikipedia.org/wiki?curid=1249242", "title": "Romano (usurpatore)", "text": "Biografia.\nLe fonti per l'usurpazione di Romano sono scarse; Cassiodoro (\"Chronicon\", 1289) e Paolo Diacono (\"Historia romana\", xv.2) si limitano a riferire che nel 470 Romano, un \"patricius\", dopo aver tentato di ottenere la porpora, fu condannato a morte mediante decapitazione da parte di Antemio.\nGiovanni di Antiochia riferisce (frammento 207) che Romano era stato \"magister officiorum\" ed era uno stretto collaboratore del potente \"magister militum\" di origine barbara Ricimero; Romano, assieme ad altri, fece ammalare Antemio con la stregoneria, ma venne scoperto e punito dall'imperatore.\nConsiderando che nel 472 Ricimero elesse un nuovo imperatore, Anicio Olibrio, in opposizione ad Antemio, \u00e8 probabile che un simile piano sia stato concepito anche in occasione del tentativo di Romano. In alternativa, \u00e8 possibile che Antemio abbia voluto colpire i collaboratori di Ricimero prendendo come scusa la propria cattiva salute e accusandoli di stregoneria.\nIl fato di Romano caus\u00f2 la rottura tra Ricimero e l'imperatore (che era suo suocero): Ricimero, infatti, abbandon\u00f2 Roma con 6000 uomini dirigendosi verso Milano"}
{"id": "1249245", "revid": "767487", "url": "https://it.wikipedia.org/wiki?curid=1249245", "title": "Niente da perdere (film 1997)", "text": "Niente da perdere \u00e8 un film diretto dal regista Steve Oedekerk.\nTrama.\nNick Beam, pubblicitario di successo, ha una moglie bella e affettuosa alla quale \u00e8 legatissimo. Ma una sera, tornando a casa, la scopre nel loro letto in flagrante adulterio con il suo capo. Ne rimane sconvolto, comincia a vagare per la citt\u00e0, sale in macchina e, nel pieno di una crisi depressiva, parte senza meta stringendo il volante tra le mani come un automa. Mentre \u00e8 fermo ad un semaforo, T. Paul, un rapinatore di colore dalla parlantina facile, gli balza in macchina puntandogli una pistola in faccia. L'effetto paura per\u00f2 non funziona: ormai indifferente a tutto e sicuro di non avere pi\u00f9 niente da perdere, Nick ignora le minacce e finisce col mettere in difficolt\u00e0 il suo rapinatore. Insieme proseguono il viaggio, fanno rapine a bar e motel, sono inseguiti da un'altra coppia di banditi. Poi Nick accompagna T.Paul a casa da moglie e figlioletti: lui in realt\u00e0 \u00e8 un esperto di computer attualmente disoccupato. Questa circostanza fa venire a mente a Nick la possibilit\u00e0 di mettere in piedi una vendetta ai danni del suo capo. Divenuti ormai amici, i due architettano il piano che sta per andare in porto, quando, tornato a sua volta a casa, Nick apprende dalla moglie che quella che aveva visto a letto non era lei ma la sorella. Il meccanismo ormai si \u00e8 messo in moto. Le truffe del capo vengono smascherate, Nick riprende il suo posto in ditta e riesce a trovare un'adeguata occupazione anche al suo grande amico T.Paul."}
{"id": "1249247", "revid": "1573940", "url": "https://it.wikipedia.org/wiki?curid=1249247", "title": "Chiesa di San Jacopo (Collesalvetti)", "text": "La chiesa di San Jacopo \u00e8 un edificio sacro che si trova a Vicarello, frazione del comune di Collesalvetti.\nFu costruita nel 1787 nello stesso luogo dove sorgeva l'antica pieve il cui patronato apparteneva anticamente ai conti Della Gherardesca. L'edificio \u00e8 ad aula rettangolare con sviluppo longitudinale. La semplice architettura con il tipico tetto a capanna \u00e8 impreziosita dall'arco che delimita la zona absidale."}
{"id": "1249250", "revid": "6923", "url": "https://it.wikipedia.org/wiki?curid=1249250", "title": "Stazione di Napoli Piazza Cavour", "text": "La stazione di Napoli Piazza Cavour \u00e8 una fermata sotterranea posta sul passante ferroviario di Napoli.\n\u00c8 situata nel centro storico, sotto la piazza omonima.\nStoria.\nLa fermata entr\u00f2 in servizio il 20 settembre 1925, con l'attivazione della tratta ferroviaria da Pozzuoli Solfatara a Napoli.\nStrutture e impianti.\nCompletamente sotterranea, Napoli Piazza Cavour conta 2 binari passanti. La stazione \u00e8 dotata di avvisatore acustico e visivo (schermo) di arrivo e partenza treni.\nMovimento.\nVi fermano tutti i treni metropolitani della linea metropolitana 2 per Napoli-San Giovanni Barra e Pozzuoli Solfatara, oltre che ai treni metropolitani in servizio regionale per Napoli Campi Flegrei, Caserta, Castellammare di Stabia e Salerno. Il traffico passeggeri \u00e8 alto in tutte le ore della giornata.\nServizi.\nLa stazione dispone di:\nInterscambi.\nLa stazione, trovandosi in prossimit\u00e0 della fermata Museo della linea 1, \u00e8 collegata a questa tramite un tunnel sotterraneo attrezzato con tapis-roulant.\nCollegamenti esterni.\nLe stazioni ferroviarie e metropolitane di Napoli"}
{"id": "1249252", "revid": "100676", "url": "https://it.wikipedia.org/wiki?curid=1249252", "title": "Elemento massimale", "text": ""}
{"id": "1249253", "revid": "767487", "url": "https://it.wikipedia.org/wiki?curid=1249253", "title": "Camilla (Pok\u00e9mon)", "text": ""}
{"id": "1249254", "revid": "1725819", "url": "https://it.wikipedia.org/wiki?curid=1249254", "title": "Mass media in Umbria", "text": "In Umbria sono presenti vari mass media. Alcuni sono a carattere prevalentemente locale (regionale, provinciale o cittadino), mentre altri, pur essendo a diffusione nazionale, includono redazioni che si occupano esclusivamente della realt\u00e0 umbra.\nQuotidiani.\nI principali quotidiani editi in Umbria sono, o sono stati:\nEsistono poi le versioni dedicate all'Umbria di due quotidiani nazionali:\nTelevisioni.\nAltre emittenti"}
{"id": "1249257", "revid": "26244", "url": "https://it.wikipedia.org/wiki?curid=1249257", "title": "Canadian whisky", "text": "Il Canadian whisky \u00e8 un whisky prodotto in Canada.\nOrigini.\nIl Canada inizi\u00f2 la distillazione del whisky intorno al 1700; i primi impianti di distillazione sorsero a nord del fiume San Lorenzo ad opera di immigrati inglesi ed irlandesi.\nProduzione.\nViene prodotto a partire da una miscela di mais e segale, talvolta anche orzo e grano, che vengono ridotti in farina e mescolati con acqua sino a ottenere una pasta liquida che viene scaldata a vapore per sciogliere l'amido. Successivamente viene aggiunto orzo maltato, che trasforma l'amido in zuccheri, e il lievito, che innesca la fermentazione. Il lievito impiegato \u00e8 diverso da distillatore a distillatore e la sua preparazione \u00e8 custodita gelosamente da ciascuno. La distillazione stessa, che viene solitamente iniziata tre o quattro giorni dopo l'aggiunta di lievito, \u00e8 effettuata in continua con moderni apparecchi a pi\u00f9 colonne e a temperatura controllata, in modo che si possano applicare processi diversi di distillazione e ottenere prodotti anche molto differenti. Contrariamente a quanto avviene per tutti gli altri whiskies, quello canadese viene miscelato (\"blended\") al termine della distillazione, prima di iniziare l'invecchiamento.\nInvecchiamento.\nIl Canadian viene invecchiato in botti di rovere (nuove o usate che hanno precedentemente contenuto whisky) da 4 a 6 anni ma pu\u00f2 anche essere invecchiato oltre i 10 anni. Successivamente viene imbottigliato e posto in vendita.\nCaratteristiche.\nIl whisky per il mercato interno ha una gradazione alcolica del 39,9%, mentre quello destinato all'esportazione ha il consueto titolo del 43%. L'etichetta delle bottiglie di Canadian Whisky riporta la dizione \"distillato, miscelato e messo in bottiglia sotto il controllo dello stato\" e non \u00e8 uno slogan pubblicitario, ma una realt\u00e0. Mai come altrove, infatti, i distillatori sono sottoposti a un rigido controllo da parte dello Stato. Circa 200 funzionari statali operano nelle diverse distillerie e sorvegliano tutto: dalla qualit\u00e0 dei cereali alle fasi della distillazione, dell'invecchiamento e dell'imbottigliamento."}
{"id": "1249259", "revid": "104485", "url": "https://it.wikipedia.org/wiki?curid=1249259", "title": "Impianto frenante misto", "text": "Un impianto frenante si dice di tipo Misto, quando, su un'autoveicolo (o motoveicolo) sono presenti, su due assi diversi, freni con principi di funzionamento differenti.\nLa totalit\u00e0 degli impianti frenanti di tipo misto prevedono la presenza di freni a disco sull'asse anteriore e di freni a tamburo sull'asse posteriore.\nStoria.\nLa diffusione di questo tipo schema s'\u00e8 ampliata molto a partire dagli anni sessanta, quando iniziarono a essere impiegati massicciamente, dapprima sulle autovetture ad alte prestazioni, poi anche su quelle di categoria inferiore, freni a disco all'avantreno. Nei decenni precedenti, invece, c'era un uso generalizzato dei freni a tamburo su tutte le ruote.\nAncora oggi l'impianto frenante misto \u00e8 presente sulla maggior parte delle citycar e delle vetture del segmento B (sia pure associato al sistema frenante antibloccaggio ABS), mentre nelle fasce superiori \u00e8 pi\u00f9 diffusa la pi\u00f9 raffinata soluzione dei freni a disco su tutte le ruote (che permette, tra l'altro, l'utilizzo di ABS pi\u00f9 sofisticati).\nMotivo del loro utilizzo.\nDato il maggior costo produttivo dei freni a disco rispetto a quelli a tamburo e la generale ripartizione della frenata in misura preponderante sulle ruote anteriori, l'adozione di dischi sull'asse anteriore consentiva un sensibile miglioramento della frenata senza aggravare troppo i costi produttivi. I dischi, inoltre, si raffreddano meglio dei tamburi, garantendo una miglior efficienza sotto sforzo.\nMezzi.\nEsempi di autovetture popolari con impianto frenante misto:"}
{"id": "1249261", "revid": "1525059", "url": "https://it.wikipedia.org/wiki?curid=1249261", "title": "Castellier-Santa Domenica", "text": "Castellier-Santa Domenica (in croato \"Ka\u0161telir-Labinci\"; in veneto \"Caste\u0142ier-Santa Domenega\") \u00e8 un comune croato di 1.459 abitanti della Regione istriana.\nStoria.\nIl territorio era inserito nel feudo monastico dell'abbazia di San Michele Sottoterra di Diliano di Visignano. Il feudo era un vasto territorio, compreso fra i territori di Parenzo e Montona, che da Visignano attraverso la vasta campagna di Colombera andava a Santa Domenica fino alla Madonna dei Campi e Visinada e Torre di Parenzo. I monaci benedettini rimarranno fino al 1529, quando passer\u00e0 al clero secolare fino al 1829 quando venne incorporata alla pieve di San Giovanni Battista di Santa Domenica, che ne conserva i resti delle antiche architetture ecclesiali monastiche.\nNel 1060 l'imperatore Enrico IV concede al vescovo Adelmano di Parenzo la giurisdizione dell'abbazia di San Michele Sottoterra e da questa data il monastero perder\u00e0 la sua indipendenza pur conservando ampia autonomia, ed il feudo monastico entrer\u00e0 nei possedimenti ecclesiastici della Diocesi di Parenzo.\nDopo il 1077 il vescovo di Parenzo don\u00f2 il feudo a Enrico di Eppenstein, marchese d'Istria.\nNel 1203 il paese \u00e8 inserito nell'atto di ricognizione dei confini delle cosiddette \u201cterre di S. Mauro\u201d, nome che identificava il territorio di Parenzo, dal nome del vescovo San Mauro di Parenzo (V secolo); l'atto di ricognizione era stato disposto dal Patriarca di Aquileia Volchero, marchese d'Istria.\nIl territorio appartenne dal 1278 al 1797 alla Repubblica di Venezia.\nIl territorio fu abitato da popolazioni provenienti dalla Venezia Giulia e tra il XVI e il XVII secolo giunsero famiglie contadine provenienti dalla Dalmazia e da altre zone in fuga dalle conquiste ottomane.\nAlla caduta della Repubblica di Venezia, nel 1797 il territorio pass\u00f2 sotto la dominazione austriaca e poi della Francia napoleonica (1806 \u2013 1814), all'interno delle Province illiriche. Col Congresso di Vienna il paese, con l'Istria, torn\u00f2 sotto l'Austria.\nAl termine della prima guerra mondiale dopo il trattato di Rapallo pass\u00f2 al regno d'Italia.\nAl termine della seconda guerra mondiale pass\u00f2 alla Croazia nella federazionejugoslava. Come in diverse altre localit\u00e0 dell'Istria, molti abitanti lasciarono il paese a causa dell'esodo istriano. \nNel 1991 Visignano divenne parte della Croazia indipendente.\nSociet\u00e0.\nEtnie e minoranze straniere.\nSecondo il censimento del 1921, la popolazione del comune Castellier-Santa Domenica era cos\u00ec distribuita etnicamente:\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Castellier-Santa Domenica \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nFino a prima dell'esodo giuliano dalmata gli italiani costituivano una parte consistente della popolazione totale. Oggi, secondo l'ultimo censimento croato del 2011 \u00e8 presente nel comune di Castellier-Santa Domenica una minoranza autoctona di italiani composta da 82 persone, pari allo 5,60% della popolazione complessiva.\nLocalit\u00e0.\nIl comune di Castellier-Santa Domenica \u00e8 diviso in 15 insediamenti (\"naselja\"):"}
{"id": "1249262", "revid": "118015040", "url": "https://it.wikipedia.org/wiki?curid=1249262", "title": "Sambia", "text": "La Sambia (in russo: \u0417\u0435\u043c\u043b\u0430\u043d\u0434\u0441\u043a\u0438\u0439 \u043f\u043e\u043b\u0443\u043e\u0441\u0442\u0440\u043e\u0432, \"Zemlandskij poluostrov\") o Samland () \u00e8 una penisola dell'Oblast di Kaliningrad, in Russia, sulla costa sud-orientale del Mar Baltico.\nOrigine del nome.\nLa Sambia prende il nome dai sambiani, una trib\u00f9 estinta di antichi prussiani. \"Samland\" \u00e8 il tradizionale nome tedesco e olandese della penisola. In polacco e latino viene chiamata \"Sambia\", mentre in lingua lituana il nome \u00e8 \"Semba\".\nStoria.\nLa Sambia era in origine popolata dai sambiani. La regione fu poi conquistata dai Cavalieri Teutonici tedeschi nel XIII secolo e pertanto divenne, insieme alla Pomerania, alla Varmia e alla Terra di Che\u0142mno, una delle quattro diocesi della Prussia nel 1243. I colonizzatori del Sacro Romano Impero iniziarono a stabilirsi nella regione, mentre i prussiani sambiani furono gradualmente assimilati. La penisola era la maggiore area in cui si parlava l'antico prussiano, prima di estinguersi all'inizio del XVIII secolo.\nLa penisola divenne parte del Ducato di Prussia quando lo Stato Monastico dei Cavalieri Teutonici fu secolarizzato nel 1525. Questo ducato fu ereditato dal Margraviato del Brandeburgo nel 1618, e i monarchi Hohenzollern proclamarono infine il Regno di Prussia nel 1701. La Sambia divenne parte delle Provincia della Prussia Orientale nel 1773. Con la creazione dell'Impero tedesco nel 1871, la Prussia complet\u00f2 l'unificazione della Germania.\nDopo la prima guerra mondiale, la Sambia e la Prussia Orientale divennero exclavi della Repubblica di Weimar. Nel 1945, dopo la seconda guerra mondiale, la Prussia Orientale fu spartita tra la Polonia e l'Unione Sovietica; la Sambia divenne parte dell'Oblast di Kaliningrad (in lingua tedesca: \"K\u00f6nigsberg\"), e i suoi abitanti tedeschi furono espulsi. La regione fu in seguito ripopolata con russi e bielorussi.\nGeografia e geologia.\nKarl Baedeker descrive la Sambia come \"un distretto fertile e boschivo, con parecchi laghi e che sorge a nord di K\u00f6nigsberg\" (oggi Kaliningrad). Il punto pi\u00f9 alto, 110 metri, si trova a 15 km a nord di Pereslavskoe (\"Drugehnen\") nella stazione sciistica allora chiamata Galtgarben.. Esisteva anche una stazione ferroviaria nella Sambia; oggi, la stazione di Pereslavskoe sorge sulla ferrovia \"Freccia Blu\" da Kaliningrad a Svetlogorsk.\nAmbra.\nL'ambra si trova nella regione da circa mille anni, specialmente sulla costa presso Kaliningrad. Nel 1900, l'ambra era principalmente esportata verso l'est, per la creazione di pipe e ornamenti. Fino al 1918, il diritto di raccogliere l'ambra era ristretto alla dinastia Hohenzollern del Regno di Prussia; ai visitatori della Sambia era vietato portare via anche un solo frammento di materiale. Si dice che nel passato sia esistita una via dell'ambra dagli insediamento prussiani di Kaup (in Sambia) e Truso (presso Elbl\u0105g) verso il Mar Nero e ancora verso est."}
{"id": "1249265", "revid": "180559", "url": "https://it.wikipedia.org/wiki?curid=1249265", "title": "Insieme induttivo (teoria degli ordini)", "text": "In teoria degli ordini, un insieme ordinato formula_1 si dice induttivo se:\n\"Ogni catena di formula_1 ha un maggiorante.\"\nInsiemi induttivi e Lemma di Zorn.\nIl concetto di insieme induttivo \u00e8 alla base del Lemma di Zorn. La definizione classica del lemma \u00e8 infatti:\n\"Dato un insieme formula_1 parzialmente ordinato, se ogni sua catena ha un maggiorante, allora formula_1 contiene un elemento massimale\"\nMa tale definizione pu\u00f2 essere riformulata come:\n\"formula_1 induttivo non vuoto formula_6 ha un elemento massimale.\"\nOsserviamo che non \u00e8 vera l'implicazione inversa, a meno che l'ipotesi non venga rafforzata:\n\"formula_1 ha massimo formula_6 \u00e8 induttivo.\""}
{"id": "1249271", "revid": "767487", "url": "https://it.wikipedia.org/wiki?curid=1249271", "title": "Una notte sui tetti", "text": "Una notte sui tetti (\"Love Happy\") \u00e8 un film del 1949 diretto da David Miller.\nIl film \u00e8 ricordato come l'ultimo in cui appaiono assieme i Fratelli Marx (l'ultimo in cui recitano tutti e tre, seppure in scene diverse, \u00e8 \"L'inferno ci accusa\"). In un ruolo secondario c'\u00e8 una giovane Marilyn Monroe.\nTrama.\nUna collana appartenuta agli Zar \u00e8 finita in una scatola di sardine: ad indagare il detective Lince che si trova a fronteggiare la determinazione finanziaria e seducente di Madame Prudovich. Si scopre che a rubare la collana era stato un attore muto che lavora con un gruppo, la donna finanzier\u00e0 una loro rappresentazione per riuscire ad ottenere il bene prezioso, alla fine sposer\u00e0 lo stesso investigatore.\nCast.\nNel 1949 Marilyn Monroe lavorava per la United Artists e venne scelta per il film; quando conobbe Groucho Marx e Harpo Marx, il primo le chiese di camminare, e al vederla la defin\u00ec come Theda Bara, Bo Peep e Mae West fuse insieme. L'attrice recit\u00f2 una piccola parte comparendo per poco meno di un minuto: entrata nell'ufficio di Groucho, la ragazza gli dice che qualcuno continua a seguirla. L'investigatore, al vederla, non esita a dichiarare che non ha nessun problema nel crederle.\nTra gli altri interpreti del film, l'attrice e ballerina Vera Ellen.\nDistribuzione.\nData di uscita.\nLa prima si tenne a San Francisco il 12 ottobre 1949. In seguito venne distribuito in molti paesi, fra cui:"}
{"id": "1249284", "revid": "10048780", "url": "https://it.wikipedia.org/wiki?curid=1249284", "title": "Derby del Campidoglio", "text": ""}
{"id": "1249287", "revid": "2039387", "url": "https://it.wikipedia.org/wiki?curid=1249287", "title": "Commissione parlamentare antimafia", "text": "La Commissione Parlamentare antimafia (denominata ufficialmente \"Commissione Parlamentare di inchiesta sul fenomeno delle mafie e sulle altre associazioni criminali, anche straniere\") \u00e8 una commissione d'inchiesta bicamerale del Parlamento italiano, composta da 25 deputati e da 25 senatori, con sede a palazzo San Macuto a Roma.\nIstituita per la prima volta con legge del 20 dicembre 1962, da allora viene promossa con legge all'inizio di ogni legislatura.\nIn Sicilia l'Assemblea regionale siciliana istituisce un'analoga Commissione regionale antimafia.\nStoria.\nLa prima proposta di una commissione parlamentare antimafia risale al 14 settembre 1948 come commissione d'inchiesta sull'ordine pubblico in Sicilia. Tale proposta fu ripresentata nel 1958 su iniziativa di Ferruccio Parri, ma ancora una volta fu osteggiata da pi\u00f9 parti. \nSolo il 20 dicembre 1962 fu approvata la legge proposta dai senatori Ferruccio Parri e Simone Gatto.\nLa prima commissione, presieduta da Paolo Rossi, si insedi\u00f2 il 14 febbraio 1963, ma non tenne altre sedute, perch\u00e9 il 18 febbraio dello stesso anno si ebbe lo scioglimento anticipato delle Camere. Nelle successive legislature, eccetto che nella VII, l'istituzione di una commissione parlamentare antimafia fu sempre riconfermata.\nFunzioni.\nLa Commissione parlamentare bicamerale d'inchiesta sul fenomeno della mafia e sulle altre associazioni criminali, anche straniere, secondo la legge istitutiva n.132/2008(XVI legislatura) ha i seguenti compiti:\nLa Commissione procede alle indagini e agli esami con gli stessi poteri e le stesse limitazioni dell'autorit\u00e0 giudiziaria. La Commissione non pu\u00f2 adottare provvedimenti attinenti alla libert\u00e0 e alla segretezza della corrispondenza e di ogni altra forma di comunicazione nonch\u00e9 alla libert\u00e0 personale, fatto salvo l'accompagnamento coattivo di cui all'articolo 133 del codice di procedura penale.\nEguali compiti sono attribuiti alla Commissione con riferimento alle altre associazioni criminali comunque denominate, alle mafie straniere, o di natura transnazionale ai sensi dell'articolo 3 della legge 16 marzo 2006, n. 146, e a tutti i raggruppamenti criminali che abbiano le caratteristiche di cui all'articolo 416-bis del codice penale, o che siano comunque di estremo pericolo per il sistema sociale, economico ed istituzionale.\nComposizione nella XVIII legislatura (2018 - \"in corso\").\nElenco dei membri al gennaio 2022"}
{"id": "1249290", "revid": "28592", "url": "https://it.wikipedia.org/wiki?curid=1249290", "title": "Cremlini", "text": ""}
{"id": "1249294", "revid": "78273", "url": "https://it.wikipedia.org/wiki?curid=1249294", "title": "First Lady Astronaut Trainees", "text": ""}
{"id": "1249298", "revid": "1573940", "url": "https://it.wikipedia.org/wiki?curid=1249298", "title": "Diecismo", "text": "Diecismo \u00e8 un termine raro, usato dalla storiografia per indicare l'operazione, imposta da una realt\u00e0 egemone, di \"smembramento\" di una citt\u00e0 sottoposta, invertendo gli effetti del sinecismo. Si trattava di un estremo provvedimento punitivo, che decretava la fine politica della vita di una comunit\u00e0. Particolare il diecismo di Mantinea ad opera di Sparta a seguito della Pace di Antalcida (poi annullato nel 370 a.C.). Altro intervento di diecismo fu riservato alle citt\u00e0 della Focide, in seguito alle dure condizioni di pace imposte ai Focesi dopo la loro sconfitta nella terza guerra sacra nel 346 a.C.\nLa parola greca, gi\u00e0 attestata dagli scrittori antichi, \u00e8 ( /di\u00e0-oikism\u00f2s/), \"allontanamento delle case\" (\u03bf\u1f36\u03ba\u03bf\u03c2); il suo opposto \u00e8 il sinecismo, cio\u00e8 ( /syn-oikism\u00f2s/), \"aggregazione delle case\"."}
{"id": "1249301", "revid": "6923", "url": "https://it.wikipedia.org/wiki?curid=1249301", "title": "Serie B TIM", "text": ""}
{"id": "1249304", "revid": "400694", "url": "https://it.wikipedia.org/wiki?curid=1249304", "title": "Sesso telefonico", "text": "Per sesso telefonico si intende, genericamente, una forma di sessualit\u00e0 umana, consistente in una conversazione telefonica avente come oggetto atti di tipo sessuale, reali o immaginari.\nDescrizione.\nIn genere l'attivit\u00e0 sessuale praticata durante il sesso telefonico \u00e8 la masturbazione, spesso effettuata seguendo le indicazioni o le fantasie esplicitate dall'interlocutore telefonico, ovvero dal partner, al quale il soggetto che si masturba descrive a sua volta i gesti compiuti in modo da conferire maggiore realismo all'attivit\u00e0 sessuale svolta.\nChat erotiche.\nSul finire degli anni ottanta, ha iniziato a diffondersi il fenomeno delle cosiddette chat telefoniche, ovvero linee telefoniche erotiche che consentono di usufruire di vari servizi, essenzialmente collegati alla prestazione telefonica a contenuto sessuale offerta da una o pi\u00f9 operatrici addette specificamente a rispondere a questo tipo di chiamate. Questi call center sono spesso caratterizzati da numerazioni particolari, che iniziano per 144, 166 ovvero a 899. Queste numerazioni corrispondono a servizi a tariffazione speciale, spesso molto elevata (fino a raggiungere il costo di diversi euro al minuto). In altri casi \u00e8 possibile pagare la conversazione con addebito sulla carta di credito o altre forme di pagamento. In questo caso i numeri telefonici potrebbero avere come prefisso quello della tua citt\u00e0 o di una citt\u00e0 nazionale.\nIn alcuni casi questi servizi sono tuttora pubblicizzati sulle televisioni locali, mediante spot per adulti messi in onda nelle ore notturne, che di solito rappresentano immagini o video di fittizie telefoniste poco vestite, o del tutto nude, in realt\u00e0 attrici pornografiche, impegnate a rispondere alle chiamate dei clienti."}
{"id": "1249305", "revid": "33689", "url": "https://it.wikipedia.org/wiki?curid=1249305", "title": "Milestone (azienda)", "text": "Milestone (in precedenza Graffiti) \u00e8 un'azienda sviluppatrice di videogiochi italiana, con sede in via Olona, nella citt\u00e0 di Milano.\nStoria.\nVenne creata nel 1993 da Antonio Farina, ex coordinatore della Idea, col nome Graffiti, nome con il quale ha sviluppato i suoi primi titoli: tra questi la prima edizione del simulatore di guida \"Screamer\". Nel 1996 assunse il nome Milestone (\"pietra miliare\" in inglese), specializzandosi soprattutto nelle simulazioni di giochi di corse, per le varie versioni di Playstation, Xbox e PC. Il gioco \"SCAR\" e i suoi seguiti \"spirituali\" \"Corvette Evolution GT\" e \" hanno introdotto elementi tipici dei giochi di ruolo all'interno delle corse.\nIl successo \u00e8 arrivato con i giochi dedicati alla Superbike. I primi tre (1999, 2000, 2001) facevano parte della linea EA Sports. \nAlla fine del 2002 venne acquisita nel gruppo del distributore Leader, diventandone il braccio dello sviluppo. In seguito ha pubblicato le sue creazioni attraverso la Black Bean Games, e infine autonomamente dopo la fine del Gruppo Leader (2012).\nNel 2007 Milestone ha esordito su PlayStation Portable, realizzando i titoli \" e \"MotoGP 07\".\nNel 2008 sono usciti ' e \"MotoGP 08\", i primi due prodotti per le console Xbox 360 e PS3 realizzati dalla casa italiana. Nel 2009 sono prodotti ' e \"Superstars V8 Racing\". Per il 2010 i seguiti \"SBK X\" e \"Superstars V8 Next Challenge\", e il ritorno, dopo cinque anni, del rally con la licenza World Rally Championship grazie alla quale produce per PS3, Xbox 360 e PC fino al 2013 cinque giochi.\nIl fondatore Antonio Farina ha lasciato l'azienda nel 2011.\nA maggio 2012 \u00e8 uscito \"SBK Generations\", il prosieguo della saga SBK. Nel 2013 ha pubblicato \"MotoGP 13\" su PC, Xbox 360, PS3 e PlayStation Vita. A giugno 2014 ha pubblicato \"MotoGP 14\". A giugno 2015 \u00e8 uscito \"MotoGP 15\" per PlayStation 4, PlayStation 3, Xbox One, PC, Steam, Xbox 360. Nel 2014 l'azienda milanese ottiene una nuova licenza, quella del campionato mondiale di motocross, per il quale ha finora sviluppato e pubblicato cinque giochi.\nNegli anni seguenti, Milestone pubblica altre due nuove propriet\u00e0 intellettuali: \"Ride\", il cui primo capitolo \u00e8 uscito nel 2015, seguito da \"Ride 2\" (2016), \"Ride 3\" (2018) e \"Ride 4\" (2020) pi\u00f9 lo spin-off dedicato ai 90 anni di Ducati (2016), e \"Gravel\", dedicato alle corse su quattro ruote off-road.\nProprio a cavallo tra il 2017 e il 2018 avviene anche il cambio di motore grafico, passando da un software proprietario all'Unreal Engine 4 di Epic Games.\nUn'altra importante licenza viene acquisita in questi anni, quando nel 2018 esce \"Monster Energy Supercross - The Official Videogame\", il videogioco ufficiale del campionato statunitense AMA di Supercross.\nIl 14 agosto 2019 viene annunciata la cessione dell'azienda da parte della famiglia proprietaria alla tedesca Koch Media, a sua volta controllata da THQ Nordic.\nIl 25 febbraio 2021 Milestone, in collaborazione con Mattel, annuncia \"Hot Wheels Unleashed\", videogioco ufficiale del noto marchio di giocattoli."}
{"id": "1249308", "revid": "123832984", "url": "https://it.wikipedia.org/wiki?curid=1249308", "title": "Edward Luttwak", "text": "Biografia.\nLuttwak \u00e8 nato ad Arad in Romania da una famiglia ebraica che dopo la seconda guerra mondiale si rifugi\u00f2 in Italia per scappare dai sovietici. Durante la sua infanzia Luttwak ha vissuto a Palermo e poi a Milano. Per questo ha mantenuto per l'Italia un interesse e un'attenzione costanti, anche diventando un esperto di geopolitica di fama internazionale. Ha frequentato in seguito il \"Carmel College\" nel Regno Unito per un breve periodo. Inoltre ha studiato nella London School of Economics and Political Science e all'Universit\u00e0 Johns Hopkins di Baltimora dove ha ricevuto un dottorato in economia.\nIl suo primo incarico \u00e8 stato quello di professore all'Universit\u00e0 di Bath; nel 2004 \u00e8 diventato un consulente al \"Centro Internazionale per gli Studi Strategici\" a Washington. Ha ottenuto il ruolo di consulente allUfficio del \"Ministero della difesa\", il National Security Council e al Dipartimento di Stato statunitense. \u00c8 membro del \"National Security Study Group\" del Dipartimento della Difesa statunitense fa parte dell'Istituto delle Politiche Fiscali e Monetarie che fa capo al Ministero del Tesoro. \u00c8 membro, inoltre, della Fondazione Italia USA, del comitato editoriale del periodico francese \"Geopolitique,\" delle riviste inglesi \"Journal of Strategic Studies\" e del \"Washington Quarterly\". In Italia compare di frequente alla televisione e partecipa a numerosi seminari. Insieme a Susanna Creperio Verratti \u00e8 anche autore di due libri: \"Che cos'\u00e8 davvero la democrazia\" (1996) e \"Il libro delle libert\u00e0\" (2000).\n\u00c8 noto per l'atteggiamento duro e provocatorio, ben esemplificato dal saggio \"Give war a chance\", nel quale suggerisce l'inutilit\u00e0 delle missioni di pace e delle attivit\u00e0 umanitarie delle Organizzazioni non governative, poich\u00e9 queste faciliterebbero il riarmo della fazione pi\u00f9 debole. La sua opera pi\u00f9 conosciuta \u00e8 il libro \"Strategia del colpo di Stato. Manuale pratico\" (\"Coup d'\u00c9tat: A Practical Handbook\"), tradotta in 14 lingue.\n\"La grande strategia dell'impero romano\" ha provocato varie discussioni tra gli storici. Luttwak \u00e8 talvolta visto come un dilettante e non come uno specialista della materia, ma il suo libro ha dato origine a molte domande e creato un'intera corrente d'opinione tra gli studiosi riguardo ai rapporti tra esercito romano e barbari alla frontiera. Luttwak si chiede semplicemente: \"Come facevano i Romani a proteggere le proprie frontiere?\", una domanda che secondo lui ha finito per essere trascurata nella confusione di teorie demografiche, economiche e sociologiche. Sebbene la maggior parte degli esperti rifiuti il suo punto di vista sulla \"strategia\" romana, il suo libro pubblicato nel 1976 si \u00e8 rivelato utilissimo per alimentare il dibattito.\nParla italiano, rumeno, inglese, spagnolo, francese e ebraico, e dal 2008 \u00e8 tra i direttori della Aircraft Purchase Fleet. Nel 2011 gli \u00e8 stato attribuito il Premio America della Fondazione Italia USA.\nGeoeconomia.\nLuttwak ha contribuito alla discussione teorica sul nuovo modo di porsi degli Stati nella moderna struttura economica globalizzata. Alcuni studiosi pongono l'accento sulla inarrestabile erosione e marginalizzazione del potere degli Stati nazionali con la creazione di una nuova geografia politica ed economica del mondo organizzata secondo il principio di sussidiariet\u00e0, . Invece altri come Michael Porter, Jeffrey Anderson e Patrizio Bianchi sono di parere opposto ritenendo che nello Stato-nazione permangano funzioni essenziali e l'attenuazione dell'intervento statale in settori in cui si era indebitamente espanso, come nella gestione diretta dell'economia, finir\u00e0 per rafforzare lo Stato. avanzatissima\nLuttwak sostiene che con la fine della guerra fredda la forza militare abbia perduto d'importanza nelle relazioni tra Stati. Le guerre, soprattutto tra stati avanzati, sono ormai ritenute un'eventualit\u00e0 inattuabile per l'enorme distruttivit\u00e0 delle armi moderne e per il loro enorme costo economico. Le importanti evoluzioni nella struttura sociale e demografica e il funzionamento delle democrazie impediscono ai governi l'esercizio indiscriminato dell'azione bellica. Non esistendo pi\u00f9 la potenza sovietica da contenere, anche le grandi coalizioni strategiche e militari hanno perso inoltre la loro importanza, coalizioni che in passato erano costituite anche se tra gli alleati vi erano gravi conflitti economici.\nDal punto di vista economico il periodo attuale \u00e8 caratterizzato dall'esistenza di un capitalismo che non \u00e8 pi\u00f9 minacciato da un'ideologia che ne nega la legittimit\u00e0 e non \u00e8 pi\u00f9 limitato nella sua azione dal frapporsi di frontiere. Luttwak chiama questo capitalismo globale \"turbo-capitalismo\" o terzo capitalismo, poich\u00e9 segue il primo della rivoluzione industriale e il secondo del welfare State. In questo contesto lo studioso sostiene comunque che la politica mondiale non \u00e8 ancora sul punto di cedere totalmente il passo al commercio mondiale (\"World Business\"), cio\u00e8 a un libero commercio disciplinato solo da una propria logica di carattere non territoriale. La scena internazionale \u00e8 ancora principalmente occupata da Stati e blocchi di Stati che attuano una politica rivolta a:\nIn definitiva gli Stati sono rimasti essenzialmente delle entit\u00e0 territorialmente definite che non possono attuare una politica commerciale che ignori del tutto i propri confini. Inoltre questa politica \u00e8 supportata da gruppi di interesse economico che, con influenze diverse in ogni singolo Stato, attuano politiche di lobby rivolte a salvaguardare i propri interessi economici e dalle strutture burocratiche dei singoli stati che, in maniera connaturata e autonoma, agiscono per l'interesse dei soggetti nazionali. Con la marginalizzazione del potere militare il conflitto tra gli Stati continua, ma con altre forme e con diversi strumenti ed obiettivi. Nel gruppo dei paesi industrializzati il conflitto diventa economico in tutti i suoi aspetti.\nLa potenza economica diventa centrale, determinando la gerarchia ed il rango tra gli Stati e le loro possibilit\u00e0 di azione nel contesto internazionale. Luttwak crea quindi il popolare neologismo \"geoeconomia\" che nella struttura teorica iniziale avrebbe dovuto sostituire la geopolitica o quantomeno diventarne la componente predominante. In maniera molto elegante spiega che la logica della competizione geoeconomica \u00e8 quella della guerra mentre la grammatica, cio\u00e8 la tattica, \u00e8 quella dell'economia. Si tratta in sostanza di un approccio di tipo strategico-militare all'economia, pur con i dovuti distinguo poich\u00e9 la competizione economica presenta comunque caratteristiche diverse da quella militare. Infatti la geoeconomia \u00e8 caratterizzata dai seguenti elementi:\nIn questo nuovo modo di iterazione conflittuale tra Stati le cosiddette armi di distruzione di massa, che caratterizzano i moderni armamenti strategici e che rendono drammatico e difficilmente attuabile un conflitto armato tra grandi potenze, sono sostituite da quelle che Luttwak chiama \u201carmi di distruzione commerciale\u201d che consistono:\nLo studioso romeno-statunitense tiene a precisare che la nuova era, caratterizzata dal conflitto geoeconomico, non \u00e8 una regressione verso una nuova forma di mercantilismo. L'obiettivo del mercantilismo era quello di massimizzare le riserve auree. In questo contesto le dispute commerciali tra Stati spesso diventavano scontri militari che culminavano sovente in vere e proprie guerre. Un moderno Stato \u201cgeoeconomico\u201d invece ha come obiettivo la prosperit\u00e0 economica della sua popolazione (piena occupazione, benessere e alto reddito) e la guerra \u00e8 considerata poco conveniente per i suoi costi sociali ed economici troppo alti. Pertanto mentre nel mercantilismo l'economia era la causa di molte guerre, nella moderna epoca geoeconomica l'economia non \u00e8 solo causa di conflitto, ma anche arma e strumento. Queste teorie nascono da un intenso dibattito che era in corso negli Stati Uniti d'America dopo la caduta del Muro di Berlino.\nDa un lato c'era la convinzione che la fine della guerra fredda stesse provocando una vera e propria discontinuit\u00e0 nella politica mondiale. Era presente il ricco settore di studio del Japan bashing che attribuiva i successi economici nipponici e le difficolt\u00e0 statunitensi, soprattutto negli anni ottanta, alle pratiche sleali messe in atto dal governo giapponese. Con la sostituzione della geopolitica con la geoeconomia si auspicava un profondo rinnovamento etico e politico americano, rinnovamento che avrebbe ricostruito le basi economico e sociale della nazione. La rivalit\u00e0 geoeconomica avrebbe costituito la nuova minaccia unificante delle energie del popolo degli Stati Uniti d'America.\nIn quest'ottica la globalizzazione, il soft power e l\"ideological dominance\" avrebbero garantito la superiorit\u00e0 dell'Occidente nel mondo e quella degli Stati Uniti d'America nell'occidente a patto che si lasciasse agire liberamente le forze naturali del mercato. L'approccio \u201cmilitarista\u201d della geoeconomia \u00e8 stato ripreso da diverse scuole di pensiero molto differenti tra di loro: dai propugnatori della teoria della fine dello stato della guerra e del territorio fino ad arrivare ai critici della globalizzazione liberista. Vi sono aspetti delle teorie di Luttwak su cui tutti gli esperti sono concordi come l'esigenza che vengano perfezionati i sistemi di educazione e formazione professionale e l'adeguamento della forza lavoro alle esigenze della nuova economia, anche in termini di flessibilit\u00e0 e mobilit\u00e0. L'impostazione geoeconomica luttwakiana \u00e8 stata oggetto anche di critiche provenienti da diversi studiosi.\nL'economista statunitense Paul Krugman fa notare che l'approccio geoeconomico di Luttwak \u00e8 imperialista poich\u00e9 giustifica l'imposizione delle regole statunitensi al resto del mondo e costringe i Paesi in via di sviluppo, che chiedono la cooperazione degli Stati Uniti e la partecipazione al commercio mondiale, ad adottare standard sociali ed ecologici di tipo occidentale. Infatti Krugman sostiene che le ricchezze degli Stati e gli standard di vita delle popolazioni sono determinati da fattori interni. Inoltre l'importanza centrale data alla competitivit\u00e0 \u00e8 considerata strumentale e pericolosa. Strumentale perch\u00e9 \u00e8 stata utilizzata per l'accaparramento del consenso interno individuando un nemico esterno al cui sleale e scorretto comportamento si potessero imputare le difficolt\u00e0 americane dell'epoca. Pericolosa in quanto farebbe sorgere tensioni e contrapposizioni che innescherebbero conflitti armati che potrebbero perfino originare nuove guerre mondiali.\nRobert Solow critica la pura trasposizione delle strategie militari in campo economico teorizzata da Luttwak senza tener conto dell'elemento di complessit\u00e0 dell'economia. Gli Stati, sostiene l'economista statunitense, non possono controllare l'economia alla pari di come controllano la forza militare di cui hanno invece il monopolio. L'economia non \u00e8 strutturata secondo un'organizzazione piramidale come una struttura burocratica o un esercito, bens\u00ec a rete. La politica non pu\u00f2 dominare il mercato che agisce secondo una logica propria in cui i singoli attori economici perseguono obiettivi e politiche definite autonomamente. La logica del liberismo renderebbe impraticabile l'utilizzo dell'economia come arma. La politica potrebbe controllare il mercato solo introducendo misure protezionistiche e neomercantiliste che danneggerebbero tutti.\nGli italiani Paolo Savona e Carlo Jean contestano la dicotomia tra geoeconomia e geopolitica. Considerano la geoeconomia come l'analisi e la teoria dell'approntamento e dell'impiego degli strumenti economici per conseguire scopi geopolitici, cos\u00ec come la geostrategia indica l'analisi e la teoria dell'approntamento e dell'impiego degli strumenti militari. La politica non pu\u00f2 essere ridotta ai contenuti mercantili, anche se essi hanno assunto una maggiore importanza nella globalizzazione. La geoeconomia, secondo i due studiosi italiani, \u00e8 quindi uno strumento della geopolitica e non un sostituto. La geoconomia, in quest'ottica e volendo parafrasare Luttwak, si fonda non solo sulla stessa logica, ma anche sulla stessa sintassi della geopolitica e la differenza sta invece nella grammatica specifica di ciascun mezzo.\nLa grammatica varia perch\u00e9 riflette la specificit\u00e0 del mezzo impiegato, ma le diverse grammatiche condividono tutte le medesime logiche e spesso anche la medesima sintassi. Tesi intermedie fra quelle di Luttwak e i suoi critici sono stati sostenute da Daniel F. Burton ed Ernest H. Preeg che affermano l'importanza dei sistemi paese nella nuova economia globale e da Erik R. Peterson che si sofferma invece sull'espansione esponenziale della globalizzazione economica e sulla possibilit\u00e0 dell'adozione di misure protezionistiche, dati i differenti tempi dell'integrazione economica rispetto a quella politica. Lo stesso Luttwak ha poi attenuato la sua iniziale impostazione militarista, prestando maggiore attenzione agli aspetti sociali ed umani della globalizzazione economica. Il nuovo approccio \u00e8 volto a ridurre i pericoli e sfruttare le opportunit\u00e0 offerte dal turbo-capitalismo globalizzato a dalla rivoluzione dell'informazione.\nL'assetto geopolitico e strategico contemporaneo secondo Luttwak.\nSulla scorta delle teorie geoeconomiche Luttwak traccia una nuova mappa della conflittualit\u00e0 tra Stati. Gli Stati possono essere divisi essenzialmente in tre categorie.\nAltro aspetto caratterizzante dell'assetto geopolitico dopo la caduta del Muro di Berlino \u00e8 la supremazia multidimensionale degli Stati Uniti, senza precedenti in tutta la storia dell'umanit\u00e0. Gli Stati Uniti potrebbero sfruttare questo momento storico per incrementare la loro effettiva potenza sfruttando il potenziale dalla loro prevalenza in campo economico, tecnologico, militare e informativo, ma realt\u00e0 non \u00e8 cos\u00ec semplice. Anche la colossale potenza statunitense deve sottostare ad alcune limitazioni di natura strutturale e strategica di cui Luttwak ha sapientemente colto il significato e la portata.\nUna delle tesi pi\u00f9 riprese e affascinanti di Luttwak \u00e8 quella secondo cui i percorsi e i mutamenti della storia possono essere compresi solo utilizzando la logica del \u201cparadosso\u201d, fondato sullo stratagemma, sull'inganno e sulla sorpresa, sul fatto che la via pi\u00f9 lunga e tortuosa \u00e8 per l'appunto quella pi\u00f9 adatta a disorientare l'avversario e destabilizzare le sue strutture con un'azione che supera la flessibilit\u00e0 del suo sistema, rendendogli impossibile la metabolizzazione dell'evento imprevisto. Il paradosso permane in tutti gli ambiti ed i vari livelli delle relazioni tra gli Stati che non possono essere spiegati con la logica lineare causa-effetto. Tutto dipende dalle contingenze e dalla situazione del momento e da come sono percepite dai governanti, dal nemico e dalla popolazione.\nL'intero corpo della scienza strategica, con le varie teorie, non \u00e8 in grado di indicare quello che debba essere fatto in ogni situazione. La stessa storia insegna, come ribadisce pi\u00f9 volte lo studioso, una sola cosa: quella di non poter insegnare nulla. Inoltre questa complessit\u00e0 genera un largo spazio all'errore. La superiorit\u00e0 teorica di una valida condotta strategica pu\u00f2 venire rovesciata nella pratica e in guerra una manovra astuta e complessa pu\u00f2 dimostrarsi cos\u00ec carica di attriti da risultare peggiore di un semplice e brutale attacco frontale.\nCon queste premesse gli Stati Uniti d'America devono affrontare uno scenario internazionale, sempre caotico ed instabile, con notevoli limitazioni dettate dalla cosiddetta era post eroica che rende le popolazioni sensibili alle perdite umane che possono scaturire in un conflitto armato e con limitazioni dettate da una moderna societ\u00e0 democratica. Il sistema democratico influisce in un duplice modo. Quasi sempre le forze politiche che governano un paese democratico esprimono principi e programmi che non hanno nulla di strategico. Questo riduce notevolmente la possibilit\u00e0 di dissuasione armata: \u00e8 molto pi\u00f9 difficile per una democrazia convincere un'altra nazione dell'effettivo e concreto utilizzo delle strumento bellico. Un'immagine bifronte effettuata proclamando una devozione alla pace, che esclude ogni possibilit\u00e0 di aggressione, e una grande disposizione a battersi se attaccati non \u00e8 adatta ad una grande potenza.\nLe democrazie moderne posseggono un altro grande limite che reca pregiudizio alla . Nel dibattito pubblico delle nazioni democratiche si fanno frequenti appelli per una definizione di strategia nazionale coerente e logica. \u00c8 dato per scontato che le mosse di ogni componente del governo siano strettamente coordinate in modo da costituire una linea politica nazionale che deve essere logica in termini di senso comune. Tutto questo va bene nel quadro di una politica economica e sociale per\u00f2, insiste sempre Luttwak, quando si entra nel campo della politica internazionale e quindi nella strategia soltanto le linee politiche che possono sembrare contraddittorie riescono ad evitare l'effetto autodistruttivo della logica paradossale.\nLe democrazie, afferma lo studioso americano, non potranno mai comportarsi come astute guerriere, simulando per esempio una politica pacifica per preparare occultamente una aggressione di sorpresa. Anche se gli Stati Uniti sfruttassero pienamente la loro prevalenza nel campo economico, tecnologico, militare e informativo per diventare definitivamente la pi\u00f9 grande potenza della storia con un controllo pressoch\u00e9 totale sugli eventi mondiali, si entrerebbe in una situazione che comunque non potrebbe durare a lungo. All'epoca della guerra fredda gli Stati Uniti seguivano una strategia coerente che consisteva nel massimizzare la loro potenza per contrastare quella dell'Unione Sovietica. Tra le due potenze c'era un sostanziale equilibrio con un assorbimento automatico di azioni e reazioni. All'interno del blocco occidentale, e specularmente ma in modi diversi in quello orientale, c'era uno schema di reciproca dipendenza tra la superpotenza e gli altri stati. Gli Stati Uniti erano necessari ai propri alleati come elemento di protezione, ma a loro volta avevano bisogno di una collaborazione attiva. Oggi per\u00f2 che l'Unione Sovietica non esiste pi\u00f9 e conseguentemente non c'\u00e8 pi\u00f9 nessun equilibrio tra potenze, una piena egemonia americana, sostiene Luttwak, sarebbe considerata oppressiva ed intollerabile per tutti gli altri stati e ne deriverebbero risposte difensive e reazioni ostili. In particolare si avrebbe una resistenza sotterranea da parte dei paesi deboli e una netta opposizione da parte dei meno deboli. Per proteggere la loro indipendenza, ipotizza Luttwak, Cina e Russia e anche molti ex alleati degli Stati Uniti sarebbero costretti ad una coalizione globale.\nSi incomincerebbero a sfruttare sistemi a basso costo e a basso rischio per contrastare ed erodere la potenza e il prestigio americano in qualsiasi situazione possibile. Si potrebbero creare schermaglie diplomatiche con l'obiettivo di svuotare di significato le alleanze occidentali e gli accordi ereditati dalla guerra fredda. Ci sarebbe il declino di grandi organizzazioni internazionali come il World Trade Organization, l'ONU e la Banca Mondiale che continuerebbero ad esistere come istituzioni burocratiche, ma nella sostanza finirebbero di delineare politiche effettive.\nL'intera sovrastruttura delle istituzioni occidentali e mondiali che gli Stati Uniti hanno progettato a propria immagine e sostenuto con ingenti finanziamenti diverrebbe sempre meno utile per gli scopi americani. Tutto questo significa, secondo Luttwak, che dopo il crollo sovietico esiste un punto culminante di successo nella massimizzazione dell'influenza americana sulla scena mondiale. Il superamento di questo punto, che altri possono accettare con sufficiente serenit\u00e0, deve comportare una riduzione invece di un aumento della potenza e dell'influenza."}
{"id": "1249309", "revid": "1005847", "url": "https://it.wikipedia.org/wiki?curid=1249309", "title": "Assemblea legislativa", "text": "L'assemblea legislativa \u00e8 un organo che rappresenta direttamente i cittadini e il territorio, quindi esercita un potere legislativo. Pu\u00f2 agire sia a livello nazionale sia a livello regionale o comunale, a seconda dei paesi in cui si trova a operare."}
{"id": "1249313", "revid": "21981", "url": "https://it.wikipedia.org/wiki?curid=1249313", "title": "Albino Jara Benegas", "text": ""}
{"id": "1249324", "revid": "320578", "url": "https://it.wikipedia.org/wiki?curid=1249324", "title": "C\u00e1ssio de Souza Soraes", "text": ""}
{"id": "1249326", "revid": "15431", "url": "https://it.wikipedia.org/wiki?curid=1249326", "title": "Colle val d'Elsa", "text": ""}
{"id": "1249327", "revid": "1632387", "url": "https://it.wikipedia.org/wiki?curid=1249327", "title": "Muscolo ileopsoas", "text": "Il muscolo iliopsoas (\"musculus iliopsoas\") \u00e8 un muscolo spesso e allungato, costituito da due ventri muscolari: il grande psoas e il muscolo iliaco che si uniscono distalmente per inserirsi al piccolo trocantere del femore. Il muscolo viene classificato, insieme al piccolo psoas, tra i muscoli interni del femore. \u00c8 un muscolo che insieme ai paravertebrali sorregge il rachide lombare.\nAzione.\nAlcune malattie addominali, come l'appendicite, possono provocare una contrazione involontaria dello psoas (\"psoite\"). Lo psoas pu\u00f2 anche essere sede di ematoma in caso di diminuzione del potere coagulante del sangue, o di ascesso in caso di infezione delle ossa o dei dischi intervertebrali.\nInnervazione.\nIl muscolo ileopsoas \u00e8 innervato, come il muscolo piccolo psoas, da rami del plesso lombare (nervo femorale)."}
{"id": "1249330", "revid": "287204", "url": "https://it.wikipedia.org/wiki?curid=1249330", "title": "Campionato sudamericano di rugby 1961", "text": "Nel 1961 si svolge la seconda edizione del campionato sudamericano di rugby a 15 (la terza conteggiando il torneo all'interno dei Giochi Panamericani del 1951).\nIl torneo si svolge a Montevideo con 4 squadre partecipanti e a girone unico."}
{"id": "1249333", "revid": "124566851", "url": "https://it.wikipedia.org/wiki?curid=1249333", "title": "Le montagne (Ci amiamo troppo)/Vivere non vivere", "text": "Le montagne (Ci amiamo troppo)/Vivere non vivere, pubblicato nel 1967, \u00e8 un 45 giri della cantante italiana Iva Zanicchi.\nTracce.\nLato A\nLato B"}
{"id": "1249335", "revid": "599013", "url": "https://it.wikipedia.org/wiki?curid=1249335", "title": "C\u00e1ssio de Souza Soares", "text": "Statistiche.\nPresenze e reti nei club.\n\"Statistiche aggiornate al 23 novembre 2014.\""}
{"id": "1249336", "revid": "124670658", "url": "https://it.wikipedia.org/wiki?curid=1249336", "title": "D'espairsRay", "text": "I sono stati un gruppo musicale giapponese formatosi nel 1999.\nStoria dei D'espairsRay.\nIl gruppo \u00e8 considerato uno dei gruppi visual kei di maggior successo degli ultimi anni.\nIl 15 giugno 2011, tramite un comunicato sul loro sito ufficiale, hanno reso noto al pubblico lo scioglimento della band in seguito ai problemi di salute di Hizumi.\nFormazione.\ncantante e autore del gruppo. Prima di far parte dei D'espairsRay era membro dei Le'Veil, band Visual Kei nata probabilmente nel 1998, in cui suonava il basso. Della band faceva anche parte l'attuale batterista dei D'espairsRay, Tsukasa.\nchitarrista e seconda voce del gruppo, inoltre compone tutte le musiche della band ed \u00e8 autore di alcuni testi. Inizia a suonare la chitarra all'et\u00e0 di 14 anni, quando frequenta la scuola superiore. In un'intervista, ha dichiarato di essere autodidatta. Prima di far parte dei D'espairsRay era membro dei Dieur Mind, band Visual Kei nata probabilmente nel 1998, in cui era il chitarrista Yoshitaka.\nbassista e seconda voce del gruppo, inizia a suonare il basso a 12 anni circa, quasi per caso. Inizialmente la sua aspirazione era quella di essere il cantante di una band famosa, ma il suo carattere timido e la convinzione di non esserne all'altezza, lo hanno portato ad abbandonare quell'idea portandolo sulla strada di musicista. Egli infatti, in un'intervista, ha dichiarato di essere autodidatta. Prima di far parte dei D'espairsRay non risulta essere stato membro di alcuna band.\nbatterista e compositore del gruppo, ha iniziato a suonare la batteria circa a 14 anni e in un'intervista, ha dichiarato di essere autodidatta. Prima di far parte dei D'espairsRay era membro dei Le'Veil, band Visual Kei nata probabilmente nel 1998, in cui suonava la batteria. Della band faceva anche parte l'attuale cantante dei D'espairsRay Hizumi."}
{"id": "1249337", "revid": "1628923", "url": "https://it.wikipedia.org/wiki?curid=1249337", "title": "Henri Charri\u00e8re", "text": "Biografia.\nPrimi anni.\nHenri Antonin Charri\u00e8re nasce in una famiglia di insegnanti, Joseph e Marie-Louise, originari di Gras e Saint-Marcel-d'Ard\u00e8che, stabilitisi in seguito al loro matrimonio a Saint-\u00c9tienne-de-Lugdar\u00e8s, e quindi a Ucel dove egli crescer\u00e0. Il 7 ottobre 1917 sua madre mor\u00ec di una malattia contagiosa, contratta dai feriti che stava trattando, e quindi Charri\u00e8re fu adottato mediante sentenza del tribunale del 19 maggio 1923. Il 2 maggio 1925 si un\u00ec alla marina militare per tre anni, e l\u00e0 si trov\u00f2 in una sezione speciale a Calvi, dove si tatu\u00f2 una farfalla. Riusc\u00ec a farsi riformare il 28 aprile 1927, a causa di un pollice mutilato. Tornato in Ard\u00e8che, lavor\u00f2 l\u00ec alla giornata mentre giocava a rugby ad Aubenas. Si stabil\u00ec a Parigi nel 1927, abitando insieme a Georgette Jeanne Fourel (\"N\u00e9nette\"). Il 22 dicembre 1929 la spos\u00f2, ma divorzier\u00e0 da lei l'8 luglio 1930.\nIl 26 marzo 1930, un uomo di nome Roland Legrand, ufficialmente un macellaio ma ufficiosamente un magnaccia, venne ferito da un colpo di pistola allo stomaco alle 3:30 del mattino. Fu portato all'ospedale di Lariboisi\u00e8re, dove mor\u00ec il 27 marzo alle 00:10, dopo aver dichiarato alla polizia il nome dell'omicida, \"Papillon Roger\". Henri Charri\u00e8re, cio\u00e8 \"Papillon Pouce-coup\u00e9\", venne arrestato il 7 aprile 1930. Charri\u00e8re fu condannato per l'omicidio di Roland Legrand ai lavori forzati a vita, presso il carcere in Guyana il 28 ottobre 1931, omicidio per cui si \u00e8 sempre dichiarato innocente.\nDopo la condanna.\nLasci\u00f2 la cittadella di Saint-Martin-de-R\u00e9 il 29 settembre 1933 a bordo della \"Martini\u00e8re\" e sbarc\u00f2 il 14 ottobre con lo status di \"deportato\" a Saint-Laurent-du-Maroni. In seguito fu imprigionato nel bagno penale della Caienna nella Guyana francese, dalla quale tent\u00f2 numerose fughe dai risvolti drammatici. Tent\u00f2 la prima fuga il 28 novembre 1933, ovvero appena 37 giorni dopo essere arrivato in Guyana, assieme ad Andr\u00e9 Maturette e Joanes Clousiot, che lo seguirono in una rocambolesca fuga. I tre vennero prontamente riacciuffati.\nIn tredici anni di prigionia tent\u00f2 nove fughe. Altri tentativi di fuga furono effettuati a Saint-Laurent-du-Maroni, all'isola di San Giuseppe, presso l'isola del Diavolo, in Colombia e infine in Venezuela. L'ultima evasione, avvenuta dall'isola del Diavolo, lo port\u00f2 fino a Caracas in Venezuela nel 1945, dove riusc\u00ec a stabilirsi (il Venezuela non aveva infatti accordi di estradizione con la Francia) e a vivere da uomo libero al fianco della sua nuova compagna, Rita Alcover. Alcuni biografi di Henri Charri\u00e8re sostengono che egli pot\u00e9 corrompere alcune guardie nei suoi tentativi di fuga grazie al fatto che deteneva denaro. Siccome la divisa carceraria non aveva tasche, Charri\u00e8re usava, come molti altri detenuti, un bossolo apribile da infilare nell'ano e quindi molto difficile da scoprire durante le perquisizioni.\nUltimi anni.\nNel 1956 divenne cittadino venezuelano. Nel 1967 un terremoto distrusse il night club che aveva aperto a Caracas, e questo fatto lo spinse a scrivere un libro di memorie, \"Papillon\", uno dei romanzi che vendettero di pi\u00f9 negli anni settanta, giungendo a oltre 10 milioni di copie nel mondo. Questo libro, che lui stesso descrive essere la \"strada della putredine\", contiene il 75% della verit\u00e0. Henri Charri\u00e8re fu graziato il 17 ottobre 1970 dal presidente della Repubblica francese e si stabil\u00ec a Fuengirola, in Spagna. Charri\u00e8re comparve in un film del 1970 intitolato \"Fuori il malloppo\", conosciuto anche come \"Popsy Pop\", con Claudia Cardinale.\nIl 29 luglio 1973 mor\u00ec a Madrid per un tumore alla gola, ma la sua tomba si trova a Lanas in Ard\u00e8che in Francia, dove, secondo le sue ultime volont\u00e0, \u00e8 stato sepolto insieme alla madre. Restano alcuni tratti non del tutto chiari della sua vita, in particolare gli ultimi sei anni, oltre alla vita di sua moglie Rita e della figlia."}
{"id": "1249340", "revid": "1305772", "url": "https://it.wikipedia.org/wiki?curid=1249340", "title": "Campionato sudamericano di rugby 1958", "text": "Quella del 1958 fu la prima edizione autonoma del campionato sudamericano di rugby, la prima (quella del 1951) essendosi tenuta in realt\u00e0 come torneo dimostrativo (ma in un altro periodo dell'anno) dei Giochi panamericani di quell'anno con la denominazione di \"Torneo Internacional\" .\nSi svolse dall'11 al 18 settembre 1958 in Cile e venne disputata in tre stadi: due a Santiago (il Prince of Wales, che ospit\u00f2 le gare dei padroni di casa, e lo Stade Fran\u00e7ais) e uno a Vi\u00f1a del Mar.\nEssa vide la partecipazione di quattro squadre, il quale Paese organizzatore, l' campione uscente, il e l'.\nLa formula prevista fu il girone unico con gare di sola andata. Alle spalle dell'Argentina, vincitrice di tutte le edizioni del campionato sudamericano cui prese parte, si classific\u00f2 il Cile."}
{"id": "1249343", "revid": "767487", "url": "https://it.wikipedia.org/wiki?curid=1249343", "title": "52 - Gioca o muori", "text": "52 - Gioca o muori (\"52 Pick Up\"), \u00e8 un film thriller del 1986, diretto da John Frankenheimer, tratto dal libro omonimo di Elmore Leonard, che aveva gi\u00e0 ispirato il film del 1984 \"I guerrieri del vento\", diretto da J. Lee Thompson.\nTrama.\nHarry Mitchell, un ricco industriale di Los Angeles che vive con la bella moglie, si concede un'avventura. La ragazza per\u00f2 \u00e8 in combutta con tre individui assai poco raccomandabili, che filmano il rapporto sessuale per ricattare Harry, che per\u00f2 si rifiuta di pagare. I tre allora gli rubano la pistola ed uccidono la ragazza, ma Harry trover\u00e0 la forza di reagire mettendoli l'uno contro l'altro."}
{"id": "1249344", "revid": "767487", "url": "https://it.wikipedia.org/wiki?curid=1249344", "title": "Giovanni Meoni", "text": "Biografia.\nInizia lo studio del Canto presso il Conservatorio Santa Cecilia in Roma. Successivamente segue gli insegnamenti del M\u00b0 Leodino Ferri (allievo di Arturo Melocchi) che saranno fondamentali e determinanti per la sua formazione. Debutta nel 1991 con \"La boh\u00e8me\" (Marcello) presso il Teatro Flavio Vespasiano di Rieti. Dal 1991 al 1993 risulta vincitore di importanti concorsi nazionali ed internazionali, tra i quali il Battistini (1991), il Ricciarelli (1992), il Basiola (1993) come 1\u00ba assoluto e miglior baritono.\nInterprete importante della tradizione operistica italiana si distingue, nei primi anni della sua carriera, nell'esecuzione del repertorio belcantistico belliniano e donizettiano, per arrivare, successivamente, al repertorio verdiano nel quale trova la sua naturale collocazione e dove raggiunge la massima espressione, eccellendo in particolar modo nei grandi ruoli di \"baritono nobile\", con un fraseggio raffinato ed una rilevante presenza scenica.\nCarriera artistica.\nSi \u00e8 esibito sui principali palcoscenici del mondo tra i quali, in Italia, il Teatro dell'Opera di Roma, il Teatro di San Carlo di Napoli, il Teatro Regio (Torino) di Torino, il Teatro Comunale di Bologna, il Gran Teatro La Fenice di Venezia, il Teatro Comunale di Firenze,il Teatro Massimo di Palermo, il Teatro Carlo Felice di Genova, l'Arena di Verona, il Teatro Verdi di Trieste, lo Sferisterio di Macerata e, all'estero, il Metropolitan Opera House di New York, l'Opera di Stato di Monaco di Baviera, l'Opera di Amburgo, la Deutsche Oper di Berlino, il Gran Teatre del Liceu di Barcellona, la Wiener Staatsoper\n, il Teatro Bol'\u0161oj di Mosca, l'Opernhaus di Zurigo, l'Op\u00e9ra Royal de Wallonie.\n\u00c8 attivo anche in ambito concertistico nelle pi\u00f9 prestigiose istituzioni e sale da concerto internazionali tra le quali la Carnegie Hall di New York, il Concertgebouw di Amsterdam, l'Accademia Nazionale di S.Cecilia, i M\u00fcnchner Philharmoniker di Monaco, il Tokyo Metropolitan Art Space. Ha tenuto recital a Milano, New York, Londra, Bruxelles, Parigi, Madrid, Hong Kong, Bucarest e Sofia.\nHa collaborato con importanti direttori d'orchestra tra i quali Riccardo Muti, Zubin Mehta, Chung Myung-whun, Daniele Gatti, Daniel Oren, Pinchas Steinberg, Gianandrea Noseda, Gianluigi Gelmetti, Bruno Campanella, Alain Lombard, Nello Santi, Donato Renzetti, Paolo Arrivabeni, Renato Palumbo e registi quali Franco Zeffirelli, Hugo De Ana, Pier Luigi Pizzi, Robert Carsen, Jonathan Miller, Giuliano Montaldo, Ferzan \u00d6zpetek, Beni Montresor, Alberto Fassini, Gianfranco De Bosio, Renzo Giacchieri, Henning Brockhaus.\n\u00c8 stato insignito di importanti riconoscimenti quali il \"Premio Lauri-Volpi\" e il \"Premio Ettore Bastianini\"."}
{"id": "1249348", "revid": "1305772", "url": "https://it.wikipedia.org/wiki?curid=1249348", "title": "Campionato sudamericano di rugby 1951", "text": "Nel 1951 vennero organizzati i primi \"Gioci Panamericani\" a Buenos Aires. Tale manifestazione si svolse in estate (mese di febbraio), periodo in cui l'attivit\u00e0 rugbystica era ferma. La River Plate Rugby Union pens\u00f2 di organizzare comunque nello stesso \"spirito panamericano\" un torneo internazionale di rugby. Tale torneo fu quindi organizzato solo nel mese di settembre, ma al di fuori della competizione multisportiva. Una sorta di \"adesione morale\" alla manifestazione. Non pu\u00f2 dunque essere considerata una manifestazione facente parte della manifestazione, anche se sovente essa viene considerata tale .\nIl torneo, semplicemente definito \"Torneo Internacional\" , fu la prima manifestazione ufficiale per Nazionali di rugby a 15 del continente americano, ed \u00e8 considerato il precursore del Campionato Sudamericano anche se il nome ufficiale con il quale esso \u00e8 noto giunse solo con la seconda edizione, del 1958.\nAlla prima edizione di tale torneo presero parte quattro Nazionali e il successo and\u00f2 all'Argentina, che riport\u00f2 la prima di una lunga serie di vittorie (tutte le edizioni tranne quella del 1981 cui non prese parte).\nPi\u00f9 recentemente, l'edizione del 1951 fu annoverata ufficialmente tra le edizioni del campionato sudamericano di rugby dalla CONSUR, la confederazione rugbistica sudamericana."}
{"id": "1249350", "revid": "123242119", "url": "https://it.wikipedia.org/wiki?curid=1249350", "title": "Giovanni Parisi", "text": "Noto nell'ambiente con il soprannome di \"Flash\", gareggi\u00f2 nei pesi leggeri, superleggeri e, alla fine della carriera, welter.\nVinse premi prestigiosi: ottenne l'oro olimpico ai Giochi di ed il titolo di campione mondiale della World Boxing Organization (WBO) dei pesi leggeri 1992-93 e dei pesi superleggeri dal 1996 al 1998.\nBiografia.\nNato a Vibo Valentia, ma vogherese d'adozione, dove i genitori si trasferirono nel 1971.\nRappresent\u00f2 l'Italia ai Giochi olimpici estivi di dove vinse la medaglia d'oro nella categoria pesi piuma, battendo in finale il rumeno Daniel Dumitrescu per KO al primo round.\nPassato tra i professionisti, divent\u00f2 per la prima volta campione mondiale dei leggeri battendo Altamirano a Voghera il 25 settembre 1992. Difese il titolo due volte, rinunciandovi per passare ai superleggeri e tentare l'avventura americana. L'8 aprile 1995 sfid\u00f2 Julio C\u00e9sar Ch\u00e1vez a Las Vegas per la corona WBC, perdendo ai punti.\nTornato in Europa, riconquist\u00f2 nel 1996 la corona mondiale WBO battendo Sammy Fuentes a Milano. Nel 1997 combatt\u00e9 contro Nigel Wenton a Vibo Valentia. Mantenne il titolo per due anni passando attraverso cinque difese, fino alla sconfitta con Carlos Gonzales a Pesaro nel 1998.\nDue anni pi\u00f9 tardi, nel 2000, tent\u00f2 la conquista della corona mondiale nei welter ma perse contro il portoricano Daniel Santos. A causa di un infortunio alla mano rimase per circa due anni lontano dal quadrato, tornando a combattere nel 2003 contro Louis Mimoune.\nMor\u00ec il 25 marzo 2009 all'et\u00e0 di 41 anni in un incidente stradale avvenuto sulla tangenziale di Voghera: la sua auto, una BMW M6, si scontr\u00f2 frontalmente con un furgone.\nSuccessivamente alla scomparsa, gli venne intitolato lo stadio di Voghera. Il 7 maggio del 2016 venne posato avanti allo spazio comunale della Voghera Boxe un monumento in sua memoria progettato e realizzato dallo scultore pavese Antonio De Paoli."}
{"id": "1249355", "revid": "1573940", "url": "https://it.wikipedia.org/wiki?curid=1249355", "title": "Chiesa di San Pietro Martire (Monza)", "text": "La chiesa di San Pietro Martire \u00e8 una chiesa trecentesca di Monza, in Piazza San Pietro Martire.\nStoria.\nLe prime notizie della chiesa risalgono al 1369, ma \u00e8 molto probabile che l'edificio sia ancora pi\u00f9 antico, essendo l'ordine domenicano documentato in Monza dall'anno 1288. In effetti la chiesa fu costruita adiacente a un convento fondato nel 1280, che divenne poi sede del tribunale dell'inquisizione.\nLa chiesa \u00e8 dedicata al santo monaco domenicano Pietro, ucciso nel 1252 dai catari mentre si recava da Como a Milano.\nL'abside originale viene rifatta nel 1645. Nel 1776 l'annesso convento venne soppresso. L'abside fu nuovamente modificata nel 1817 e nello stesso anno fu rimaneggiato anche il campanile. L'edificio sub\u00ec ulteriori modifiche nel corso degli anni venti del XX secolo.\nL'interno \u00e8 suddiviso in tre navate separate da pilastri cilindrici, alternati in pietra e cotto. Durante gli ultimi lavori di restauro (anni sessanta del XX secolo), sono stati recuperati alcuni frammenti di pitture trecentesche. Il coro ligneo \u00e8 del XVII secolo.\nSotto l'altare \u00e8 l'urna che custodisce il corpo di san Prospero martire, traslato a Monza dalle catacombe romane di Sant'Agnese. \nDalla navata sinistra una porta immette nel chiostro conventuale quadrangolare del XV secolo.\nSulla piazza antistante la facciata si trova il monumento a Mos\u00e8 Bianchi, pittore monzese."}
{"id": "1249356", "revid": "2519", "url": "https://it.wikipedia.org/wiki?curid=1249356", "title": "Stathelle", "text": "Stathelle \u00e8 una citt\u00e0 norvegese nel comune di Bamble nella contea di Vestfold og Telemark, \u00e8 situata all'incrocio dei Langesundsfjord, Frierfjord e Eidangerfjord. L'insediamento, che consta di circa 8000 abitanti, \u00e8 un'antica citt\u00e0 dedita al commercio; dal 1851 per pi\u00f9 di un secolo fu una municipalit\u00e0 indipendente, fino al 1964 quando venne incorporata nel comune di Bamble."}
{"id": "1249361", "revid": "1718925", "url": "https://it.wikipedia.org/wiki?curid=1249361", "title": "Ritratto di Agnolo Doni", "text": "Il Ritratto di Agnolo Doni \u00e8 un dipinto a olio su tavola (65x45 cm) di Raffaello Sanzio, databile al 1506 circa e conservato negli Uffizi a Firenze.\nStoria.\nIl ritratto venne commissionato dallo stesso Agnolo Doni, ricco mercante e mecenate fiorentino, assieme a un ritratto della moglie Maddalena Strozzi, dopo il matrimonio nel 1503. Lo stesso Doni aveva commissionato a Michelangelo il famoso \"Tondo Doni\", oggi agli Uffizi.\nI due ritratti, conservati a palazzo Doni, grazie alla straordinaria introspezione che fece scuola, ebbero un duraturo successo: tra i numerosi che Raffaello dovette eseguire a Firenze sono gli unici di cui si sia tramandato il nome, fin dai tempi di Vasari.\nL'opera rimase in possesso dei discendenti fino al 1826, quando fu ceduta al granduca Leopoldo II di Toscana. Rispetto al ritratto della moglie, il ritratto di Agnolo \u00e8 lievemente anteriore.\nCon l'unione di Uffizi e Galleria Palatina, il direttore Eike Schmidt ha portato avanti un riordino alla luce dell'allestimento delle sale dei \"Grandi Uffizi\", e ha riunito questo dipinto e il suo pendant al \"Tondo Doni\" in una nuova sala al secondo piano di quest'ultima galleria.\nDescrizione e stile.\nIl soggetto \u00e8 ritratto a mezza figura, seduto su un balcone che rivela, oltre il parapetto, un magnifico panorama naturale. Il taglio \u00e8 estremamente monumentale e il personaggio, ritratto col busto di tre quarti verso destra e lo sguardo rivolto verso lo spettatore, \u00e8 caratterizzato da una sciolta naturalezza. Acuta \u00e8 la rappresentazione dello sguardo, che dimostra l'interesse del pittore verso la psicologia.\nLa sua condizione di ricco borghese \u00e8 infatti testimoniata, oltre che dalla ricercatezza dell'abito dagli anelli alle mani, dallo sguardo sicuro e diretto. La berretta scura e i capelli lunghi, di colore castano, incorniciano il volto, in cui il dato fisico \u00e8 trattato con estrema fedelt\u00e0 e cura, secondo i modelli nordici filtrati da Perugino e da altri artisti italiani. Il segno minuto del pennello si manifesta ad esempio nei sottilissimi capelli crespi. Le maniche rosse della veste, ampie e di pesante stoffa, escono da una casacca scura, tenuta in vita da una cintura, mentre ai polsi e al collo sporge la camicia bianca. I dettagli tuttavia non rubano mai la scena al fulcro del dipinto, che \u00e8 il volto del protagonista e il suo stato d'animo, grazie anche alle impercettibili linee di forza e al gioco di contrasti tra chiaro e scuro, che esaltano il viso. Le colline ad esempio degradano da sinistra verso destra, assecondando la linea di forza che va dal collo di Agnolo Doni all'avambraccio sinistro. Due nuvolette in cielo bilanciano ad arte gli angoli vuoti del dipinto.\nI colori, sia nella figura che nello sfondo, sono esemplari delle ricerche di Raffaello in quegli anni, intonandosi a gradazioni sempre pi\u00f9 corpose e d'effetto.\nSul retro dei due ritratti si trova una rappresentazione a monocromo del mito di Deucalione e Pirra, in particolare il diluvio inviato dagli dei, attribuito a un tardo seguace del Sanzio."}
{"id": "1249370", "revid": "187", "url": "https://it.wikipedia.org/wiki?curid=1249370", "title": "Poliziotto", "text": ""}
{"id": "1249372", "revid": "125670549", "url": "https://it.wikipedia.org/wiki?curid=1249372", "title": "Vittoria di Sassonia-Coburgo-Gotha (1840-1901)", "text": "Era la primogenita della regina Vittoria e di Alberto di Sassonia-Coburgo-Gotha. Mentre in famiglia era nota con gli appellativi di \"Pussy\" o \"Vicky\" (per distinguerla dalla madre), dopo la morte del marito fu conosciuta con l'appellativo di \"Imperatrice Federico\" (in tedesco: \"Kaiserin Friederich\").\nBiografia.\nPrincipessa reale del Regno Unito.\nInfanzia ed educazione.\nNata nel 1840, la piccola Vittoria, che i suoi genitori chiamavano \u2033Vicky\u2033 o \u2033Pussy\u2033, era la primogenita della regina Vittoria del Regno Unito e di suo marito, il principe Alberto. Ebbe dunque il titolo di principessa reale poco tempo dopo la sua nascita, il 19 gennaio 1841, e rimase erede presunta fino alla nascita di suo fratello, il futuro Edoardo VII, il 9 novembre seguente. La coppia reale decise di dare ai suoi figli un'educazione quanto pi\u00f9 completa possibile. Di fatto, la sovrana britannica, che succedette a suo zio, il re Guglielmo IV, all'et\u00e0 di 18 anni, stimava che non era sufficientemente preparata al mestiere di sovrana. Dal canto suo, il principe Alberto, originario del piccolo ducato di Sassonia-Coburgo-Gotha aveva ricevuto, grazie a suo zio, il re dei Belgi Leopoldo I, un'educazione molto curata.\nPoco tempo dopo la nascita di Vicky, il principe Alberto scrisse le sue memorie che riguardavano i compiti e i doveri di tutte le persone che intervenivano nell'educazione dei figli reali. Un anno e mezzo dopo, un altro documento di 48 pagine, scritto dal barone von Stockmar, intimo della coppia reale, scrisse in dettaglio i principi educativi ai quali dovevano essere sottomessi i piccoli principi. La coppia reale non aveva un'idea molto precisa della crescita di un bambino tanto che la regina Vittoria era, per esempio, convinta che se il suo bambino avesse succhiato braccialetti, ci\u00f2 lo avrebbe portato a una scarsa istruzione. Secondo Hanna Pakula, biografa della futura imperatrice tedesca, le prime due governanti della principessa erano dunque ben scelte. Esperta nei rapporti con i bambini, Lady Littleton diresse la \"nurserie\" da cui passarono tutti i figli della coppia reale, a partire dal secondo anno di vita della principessa. Diplomata, la giovane donna riusc\u00ec ad ammorbidire le domande in parte irreali della coppia reale. Dal suo canto, Sarah Anne Hildyard, seconda governante della bambina, era un'abile insegnante che svilupp\u00f2 rapidamente un rapporto stretto con la sua alunna.\nA partire dai diciotto mesi, Vicky ricevette lezioni di francese e a tre anni inizi\u00f2 ad imparare il tedesco. A sei anni, il suo programma di studi comprendeva lezioni di aritmetica, di geografia e di storia. La sua giornata di studi, interrotta da tre ore di ricreazione, iniziava alle 8:20 per terminare alle 18:00. A differenza di suo fratello, il cui programma educativo era ancora pi\u00f9 severo, la giovane bambina si rivel\u00f2 essere un'eccellente alunna, sempre avida di conoscenze. Tuttavia non aveva qualit\u00e0 ed era anche testarda e ostinata.\nLa regina Vittoria e suo marito cercarono di tenere lontano i loro figli dalla vita di corte. La coppia acquist\u00f2 dunque il palazzo di Osborne House, sull'Isola di Wight, che fu ristrutturata nello stile di una villa napoletana secondo i desideri del principe consorte. Nei pressi dell'edificio centrale, Alberto fece edificare, per i suoi figli, uno chalet d'ispirazione svizzera che aveva una piccola cucina e un'officina in miniatura. In questo luogo, i principi impararono il lavoro manuale e la vita pratica. Il principe Alberto era molto presente nell'educazione dei suoi figli. Segu\u00ec da vicino i progressi dei suoi figli, donando loro qualche lezione e passando molto tempo a giocare con loro.\nPrimo incontro con gli Hohenzollern.\nIn Germania, il principe Guglielmo di Prussia e sua moglie, la principessa Augusta di Sassonia-Weimar-Eisenach, facevano parte delle personalit\u00e0 con cui la regina Vittoria e il principe Alberto erano alleati. La sovrana britannica era in contatto epistolare con la cugina dal 1846. Dopo la rivoluzione che scoppi\u00f2 a Berlino nel 1848, i legami tra le due coppie reali si strinsero maggiormente fino a permettere all'erede al trono di Prussia di trovare rifugio per tre mesi alla corte britannica.\nNel 1851, Guglielmo visit\u00f2 Londra con la moglie e i due figli (Federico e Luisa) in occasione dell'Esposizione universale. Per la prima volta, Vicky incontr\u00f2 il suo futuro sposo e, malgrado la differenza d'et\u00e0 (lei aveva undici anni e lui diciannove), i giovani si intesero bene. Per favorire il contatto dei due adolescenti, la sovrana britannica e suo marito incaricarono Vicky di guidare Federico attraverso l'Esposizione; durante la visita, la ragazza rispondeva in un tedesco corrente al giovane. Anni dopo, il principe Federico insistette sull'impressione positiva d'innocenza, curiosit\u00e0 intellettuale e di bellezza naturale della principessina che lo rallegrarono durante la visita.\nIl suo incontro con la piccola Vittoria non fu tuttavia il solo ad impressionare positivamente Federico durante le quattro settimane del suo soggiorno inglese. Il giovane prussiano trov\u00f2 in effetti nel principe Alberto un interlocutore saggio che condivideva ed affermava le sue idee liberali. Federico era affascinato dalle relazioni che univano i membri della famiglia reale britannica. A Londra, la vita di corte era lontana dall'essere rigida e conservatrice come quella prussiana e Vittoria e suo marito crebbero i loro figli in un modo differente da quello di Guglielmo ed Augusta.\nDopo il ritorno di Federico in Germania, cominci\u00f2 una stretta corrispondenza tra Vittoria e il giovane uomo. Ma, dietro questa nascente amicizia, si celava il desiderio della regina d'Inghilterra e di suo marito di tessere dei legami pi\u00f9 stretti con la Prussia. In una lettera a suo zio, il re dei Belgi, la sovrana britannica trasmise anche il desiderio che l'incontro di sua figlia con l'erede presunto del trono prussiano portasse ad una relazione pi\u00f9 stretta tra i due giovani\nFidanzamento con Federico di Prussia.\nCome Vicky, Federico ricevette un'educazione molto completa e soprattutto fu seguito dallo scrittore Ernst Moritz Arndt e dallo storico Friedrich Christoph Dahlmann. In linea con la tradizione degli Hohenzollern, ricevette una rigorosa formazione militare.\nNel 1855, il principe Federico effettu\u00f2 un ulteriore soggiorno in Gran Bretagna e rese visita alla sua famiglia in Scozia, al castello di Balmoral. Lo scopo del viaggio era quello di rivedere la principessa reale al fine di assicurarsi che lei costituisse, per lui, il miglior partito. A Berlino, questo viaggio in Gran Bretagna era lontano dall'avere un risvolto positivo. Di fatto, alla corte di Prussia, molte personalit\u00e0 preferivano vedere Federico concludere un'unione con una granduchessa russa. Il re Federico Guglielmo IV, zio del principe, del resto, autorizz\u00f2 con riluttanza suo nipote a sposare una principessa inglese e dovette mantenere la sua approvazione segreta fino al fidanzamento formale, dato che sua moglie, la regina Elisabetta Ludovica di Baviera si mostrava anglofobica\nQuando ricevette la visita di Federico, Vicky aveva quindici anni. Di poco pi\u00f9 alta di sua madre, la principessa misurava 1 metro e 50, era lontana dal corrispondere all'ideale di bellezza dell'epoca. La sovrana britannica credeva che l'erede al trono di Prussia non trovasse sua figlia sufficientemente attraente. Malgrado tutto, dalla prima cena con il principe, fu chiaro per la sovrana e per suo marito che la simpatia reciproca dei due giovani era sempre viva dal 1851. Peraltro, solamente dopo 3 giorni in compagnia della famiglia reale, Federico domand\u00f2 ai genitori di Vicky l'autorizzazione a sposarla. Questi ultimi erano entusiasti ma diedero una sola condizione: che il matrimonio si svolgesse dopo il compimento dei 17 anni di Vicky.\nDopo che la condizione fu accettata, il fidanzamento di Vittoria e Federico fu annunciato pubblicamente il 17 maggio 1856. Immediatamente, il progetto sollev\u00f2 critiche in Gran Bretagna. Il pubblico inglese accus\u00f2 il Regno di Prussia per la sua neutralit\u00e0 durante la guerra di Crimea del 1853-1856. In un articolo, il \"Times\" qualific\u00f2 gli Hohenzollern come una \"dinastia miserabile\", che perseguiva una politica estera incostante e poco degna di fede e il cui potere sul trono dipendeva unicamente dalla Russia. Il giornale critic\u00f2 anche il mancato rispetto delle garanzie politiche date alla popolazione dal re Federico Guglielmo IV dopo la rivoluzione del 1848 In Germania, le reazioni dopo l'annuncio del fidanzamento furono meno concordi: se la maggior parte degli Hohenzollern e i conservatori si opponevano, i circoli liberali apprezzavano il progetto d'unione con la corona britannica\nPreparazione al ruolo di principessa prussiana.\nIl principe Alberto di Sassonia-Coburgo-Gotha faceva parte dei \u00abliberali di Worms\u00bb e sostenne tempo dopo il \u00abpiano Coburgo\u00bb, ovvero l'idea che una Prussia liberale servisse da esempio agli altri Stati tedeschi e sarebbe stato capace di realizzare attorno, l'unificazione dei principati tedeschi. Durante il soggiorno involontario del principe Guglielmo di Prussia nel 1848, il principe consorte aveva cercato di convincere suo cugino della necessit\u00e0 di trasformare la Prussia in monarchia costituzionale sul modello britannico. Ma il futuro imperatore tedesco non si lasci\u00f2 convincere e al contrario, mantenne idee conservatrici.\nDesideroso di fare della sua famiglia lo strumento della liberazione della Germania, il principe Alberto approfitt\u00f2 dei 2 anni di fidanzamento tra Vicky e Federico per dare a sua figlia la formazione pi\u00f9 completa possibile. Le insegn\u00f2 anche la storia e la politica europea moderna e fece scrivere alla principessa numerose relazioni sugli avvenimenti riguardanti la Prussia. Tuttavia, il principe consorte sovrastim\u00f2 la capacit\u00e0 del movimento culturale a riformare la Germania in un momento in cui solo una piccola parte del ceto medio e qualche circolo intellettuale condividevano le sue idee nella Confederazione germanica. Fu un ruolo particolarmente difficile, che il principe Alberto affid\u00f2 a sua figlia, soprattutto in una corte cos\u00ec critica come quella degli Hohenzollern.\nProblemi domestici e matrimonio.\nPer potere assegnare una dote alla principessa reale, il parlamento britannico attribu\u00ec alla giovane donna una somma di 40.000 sterline e un appannaggio annuale di 8.000 sterline. Nello stesso tempo, a Berlino, il re Federico Guglielmo IV attribu\u00ec una somma annuale di 9.000 talleri a suo nipote Federico. Il reddito dell'erede presunto al trono di Prussia si rivel\u00f2 insufficiente per coprire un budget conforme al suo rango e a quello della sua futura sposa. Per tutto il loro matrimonio, Vicky avrebbe dovuto sostenere, con il proprio appannaggio, gran parte delle spese della coppia.\nL\"entourage\" berlinese della coppia fu scelto dalla regina Elisabetta di Prussia e dalla madre di Federico, la principessa Augusta. Le due donne scelsero persone che erano da molto tempo al servizio della corte e quindi molto pi\u00f9 anziane di Vicky e Federico. Il principe Alberto domand\u00f2 quindi agli Hohenzollern di concedere a sua figlia almeno due dame di compagnia della sua et\u00e0 e di origine britannica. Ma la sua domanda non fu esaudita e, come compromesso, Vicky ricevette due giovani dame di compagnia di origine tedesca: le contesse Walburga von Hohenthal e Marie zu Lynar. Il principe Alberto riusc\u00ec a imporre per\u00f2 Ernest von Stockmar, figlio di un suo amico, il conte Christian Friedrich von Stockmar, come assistente personale di sua figlia.\nConvinto che il matrimonio di una principessa britannica con l'erede al trono di Prussia sarebbe stato un onore per gli Hohenzollern, il principe Alberto insistette affinch\u00e9 sua figlia conservasse il titolo di principessa reale dopo le sue nozze. Tuttavia, alla antibritannica e filorussa corte di Berlino, la decisione del principe non fin\u00ec che aumentare l'ostilit\u00e0 contro Vicky.\nFu tuttavia la decisione del luogo del matrimonio che sollev\u00f2 pi\u00f9 critiche. Per gli Hohenzollern, sembrava naturale che le nozze dell'erede presunto al trono di Prussia si svolgessero a Berlino. Tuttavia, la regina Vittoria insistette per far sposare la sua primogenita nel suo paese e fu lei che, alla fine, vinse. Il matrimonio tra Vicky e Federico fu celebrato nella cappella reale del St. James's Palace, a Londra, il 25 gennaio 1858.\nPrincipessa di Prussia.\nUna principessa soggetta alle critiche.\nCon il trasferimento di Vicky a Berlino cominci\u00f2 un'importante produzione epistolare tra la principessa e i suoi genitori. Ogni settimana, la giovane inviava una lettera a suo padre che conteneva generalmente dei commenti sugli avvenimenti politici tedeschi. La maggioranza delle lettere \u00e8 stata conservata e rappresenta oggi una risorsa preziosa per la conoscenza della corte prussiana.\nMa queste lettere provano, inoltre, la volont\u00e0 della regina Vittoria di tenere sotto controllo i gesti e le azioni della figlia. La sovrana britannica esigeva in effetti, che Vicky si mostrasse leale nei confronti del suo paese natale, a discapito del suo nuovo paese. Presto, la cosa si rivel\u00f2 rapidamente impossibile e gli avvenimenti pi\u00f9 futili misero la principessa di fronte a dei problemi irrisolvibili. Per esempio, la morte di un parente raccomandava un mese di lutto a Londra mentre a Berlino durava solo una settimana. Vicky si vide dunque obbligata a rispettare la durata del lutto in uso presso gli Hohenzollern, ma ci\u00f2 le valse delle critiche. Sua madre le ricordava che, in quanto principessa reale e figlia della regina del Regno Unito di Gran Bretagna e Irlanda, avrebbe dovuto rispettare la regola in uso in Inghilterra.\nPreoccupato dalle conseguenze delle critiche continue della sovrana sulla salute psicologica di Vicky, il barone von Stockmar intervenne presso il principe Alberto affinch\u00e9 la regina moderasse le sue domande. D'altro canto, il barone non intervenne per ridurre gli attacchi che ella subiva dai circoli filo-russi e anglofobi della corte prussiana. La ragazza era quindi spesso ferita dai commenti aspri che riceveva nella famiglia.\nIncarichi ufficiali.\nAll'et\u00e0 di 17 anni Vicky dovette compiere numerosi e fastidiosi atti ufficiali. Quasi ogni sera doveva presenziare a cene formali, rappresentazioni teatrali o ricevimenti pubblici. Se dei parenti stranieri degli Hohenzollern si trovavano a Berlino o a Potsdam, i doveri protocollari della principessa venivano ampliati. A volte doveva andare a salutarli alle sette del mattino ed essere presente ai ricevimenti dopo la mezzanotte.\nAl momento dell'arrivo di Vicky, il re Federico Guglielmo IV riserv\u00f2 a Federico e a sua moglie un'antica ala del castello di Berlino. Tuttavia l'edificio era in un cattivo stato e non aveva una vasca da bagno. Nel novembre del 1858, la coppia si trasfer\u00ec al \"Kronprinzenpalais\" mentre il Nuovo Palazzo di Potsdam divenne la loro residenza estiva.\nLa prima nascita ufficiale.\nUn anno dopo il matrimonio, il 27 gennaio 1859, Vicky diede alla luce il suo primo figlio, il futuro Kaiser Guglielmo II di Germania. Ma questo primo parto fu difficile. Il domestico incaricato di avvertire i medici ritard\u00f2 nel compiere il suo compito. I ginecologi che seguirono la principessa si mostrarono esitanti e la esaminarono in un pesante vestito di flanella. Inoltre, il bambino era in posizione podalica e il parto rischi\u00f2 di provocare la morte della principessa e di suo figlio.\nFortunatamente, i medici riuscirono a salvare entrambi. Il bambino fu tuttavia vittima, in seguito al parto, di una paralisi ostetrica del plesso brachiale e i nervi delle sue braccia furono lesi. Crescendo, le braccia del principe ebbero uno sviluppo anormale e, una volta divenuto adulto, il braccio sinistro misurava quindici centimetri meno del destro.\nDopo la nascita, i medici si mostrarono rassicuranti con Vicky e Federico. Lasciarono intravedere alla coppia la possibilit\u00e0 di un superamento totale dei danni subiti dal bambino. Il principe e la principessa decisero dunque di non informare la corte britannica dell'infermit\u00e0 del bambino. Ma le settimane passavano e non si vedevano miglioramenti e, dopo quattro mesi di esitazioni, Vicky si arrese a dare la triste notizia ai suoi genitori. Fortunatamente per la principessa, la nascita del suo secondo figlio, la principessa Carlotta, il 24 luglio 1860, non present\u00f2 difficolt\u00e0.\n\"Kronprinzessin\" di Prussia.\nUna situazione delicata.\nIl 2 gennaio 1861 il re Federico Guglielmo IV mor\u00ec e suo fratello Guglielmo I, gi\u00e0 reggente dal 1858, gli succedette sul trono. Federico divenne allora \"Kronprinz\", ma la sua posizione nel Regno di Prussia non registr\u00f2 cambiamenti. Suo padre rifiut\u00f2 di aumentargli le rendite e Vicky continu\u00f2 a contribuire largamente al bilancio familiare grazie alla propria dote e all'appannaggio. In una lettera al barone von Stockmar, il principe Alberto commentava cos\u00ec la situazione:\nOltre a queste limitazioni finanziarie, altri ostacoli furono imposti a Federico e Vicky. In quanto erede al trono, il \"Kronprinz\" doveva chiedere il permesso al sovrano per poter effettuare un viaggio all'estero. I pettegolezzi raccontano che questa decisione fu presa dal nuovo sovrano con lo scopo di limitare le visite troppo frequenti di Vicky in Inghilterra. Dopo la sua ascesa al trono, Guglielmo I ricevette dal principe Alberto un messaggio con il quale lo esortava a seguire alla lettera la costituzione prussiana come modello per gli altri Stati tedeschi. Questa lettera non fece che aumentare l'astio del sovrano verso il principe consorte e contro Federico e Vicky, che condividevano le stesse idee liberali.\nLa perdita del padre e la crisi politica.\nA soli 42 anni, il principe Alberto mor\u00ec di febbre tifoide il 14 dicembre 1861. Molto legata a suo padre, la principessa Vittoria fu molto affranta dalla notizia e si rec\u00f2 in Gran Bretagna con suo marito per assistere ai funerali organizzati per il principe consorte.\nPoco tempo dopo l'evento, sopraggiunse la prima grande crisi del regno di Guglielmo I e Vicky e Federico, ancora in lutto, non furono pronti per affrontarla. Il parlamento prussiano rifiut\u00f2 al sovrano i fondi necessari al suo piano di riorganizzazione dell'esercito. Il monarca consider\u00f2 questa riforma di primaria importanza e decise di sciogliere l'assemblea l'11 marzo 1862. Cos\u00ec facendo, Guglielmo I rianim\u00f2 il conflitto costituzionale prussiano. Nacque uno scontro molto duro tra la corona e il \"landtag\" e il re di Prussia consider\u00f2 per un po' di tempo l'idea di abdicare.\nDi fronte a questa prospettiva, Vicky tent\u00f2 di convincere suo marito ad accettare l'abdicazione del padre. Ma il \"Kronprinz\" era in disaccordo con sua moglie su questo punto e spinse il re a restare in piedi. Per l'erede al trono, l'abdicazione di un sovrano dopo un conflitto con il parlamento avrebbe creato un precedente pericoloso e indebolito i suoi successori. Federico ritenne, inoltre, che sostenere la rinuncia di suo padre, avrebbe costituito una grave mancanza ai suoi doveri di figlio.\nAlla fine, Guglielmo I scelse di restare a capo del regno e nomin\u00f2 il conte Otto von Bismarck ministro-presidente di Prussia il 22 settembre. \"Leader\" dei conservatori, il politico era disposto a governare senza maggioranza parlamentare e anche senza bilancio autorizzato. Il re fu dunque soddisfatto della situazione ma sua moglie, la liberale regina Augusta, e soprattutto sua figlia e sua nuora, criticarono duramente la sua decisione. Malgrado tutto, Bismarck rest\u00f2 a capo del governo prussiano, poi tedesco, fino al 1890, e contribu\u00ec in maniera decisiva all'isolamento del \"Kronprinz\" e della sua consorte.\nUn crescente isolamento.\nCon lo scoppio del conflitto costituzionale prussiano, il contrasto tra i liberali e i conservatori raggiunse il suo apice a Berlino. Sospettati di sostenere i parlamentari contro Guglielmo I, il \"Kronprinz\" e sua moglie divennero oggetto di continue critiche. Nell'ottobre 1862, la coppia effettu\u00f2 un viaggio nel Mediterraneo a bordo dello yacht della regina Vittoria. I conservatori approfittarono di questo evento per accusare l'erede al trono di avere abbandonato il sovrano in un momento di grave tensione politica. Insistettero inoltre sul fatto che il \"Kronprinz\" viaggiasse a bordo di un'imbarcazione straniera accompagnata da una nave da guerra inglese.\nPoco tempo dopo, l'annuncio del fidanzamento del principe di Galles con la principessa Alessandra di Danimarca, figlia del futuro Cristiano IX e rappresentante dello Stato rivale della Prussia, rese negativa la posizione di Vicky. Per l'opinione pubblica tedesca, fu Vicky a incoraggiare questa unione tra la Danimarca e il Regno Unito.\nFu Federico a sollevare le critiche quando si oppose apertamente alla politica di suo padre e di Bismarck. Durante un viaggio ufficiale a Danzica, l'erede al trono rifiut\u00f2 pubblicamente un'ordinanza emessa dal presidente il giugno 1863 che permetteva alle autorit\u00e0 prussiane di proibire la pubblicazione di un giornale la cui linea editoriale fosse giudicata scomoda. Furioso dal discorso di suo figlio, Guglielmo I lo accus\u00f2 di avergli disobbedito. Minacci\u00f2, inoltre, di togliergli le sue funzioni nell'esercito e anche di escluderlo dalla successione al trono. Nei circoli conservatori di Berlino, non vennero prese in considerazione idee meno dure. Inoltre, il principe Carlo di Prussia, fratello minore del re, e il generale Edwin von Manteuffel ritennero che l'atteggiamento dell'erede al trono meritasse di essere giudicato davanti a un consiglio di guerra.\nNaturalmente, Vicky non sfugg\u00ec alle critiche dei conservatori in questo affare. Al contrario, numerosi furono quelli che sospettarono che fosse lei l'origine del discorso pronunciato dal \"Kronprinz\" a Danzica.\nDuramente criticati in Germania, l'erede e sua moglie furono lodati per i loro comportamento in Gran Bretagna. Il \"Times\" non esit\u00f2 a scrivere: \nMa il sostegno del giornale britannico fu esso stesso fonte di nuove difficolt\u00e0 per la coppia. Nel suo articolo, il quotidiano pubblic\u00f2 dettagli che lasciavano pensare che Vicky avesse rivelato alla stampa informazioni confidenziali. Un'inchiesta fu avviata contro di lei a Berlino e, sotto la pressione dell'autorit\u00e0, il segretario della principessa, il barone von Stockmar, diede le sue dimissioni.\nLa guerra dei Ducati.\nSulla scena internazionale, il ministro Otto von Bismarck, cerc\u00f2 di realizzare l'unit\u00e0 tedesca attorno alla Prussia. Il suo obiettivo finale era dividere la Confederazione tedesca imponendo l'egemonia prussiana in Germania. La prima guerra avviata con lo scopo di mettere in avanti il suo paese fu la guerra dei Ducati nel 1864. Ma, per il momento, l'impero degli Asburgo si ritrov\u00f2 a fianco della Prussia nello scontro contro la Danimarca.\nMalgrado i legami che univano il principe di Galles a Copenaghen, il governo del Regno Unito rifiut\u00f2 d'intervenire nel conflitto che opponeva la Confederazione tedesca e la Danimarca. L'evento costitu\u00ec per\u00f2 un momento molto forte nella vita della famiglia reale inglese, che si ritrov\u00f2 profondamente divisa dal conflitto. Peraltro, a Berlino molti sospettarono che la \"Kronprinzessin\" non si rallegrasse dei successi militari della Prussia contro il paese di sua cognata Alessandra.\nEppure, la realt\u00e0 fu ben altra dato che Vicky sostenne con forza le truppe tedesche. Prendendo come esempio Florence Nightingale, che conobbe durante l'adolescenza e che contribu\u00ec al miglioramento dell'approvvigionamento medico dei soldati britannici durante la guerra in Crimea, la \"Kronprinzessin\" si occup\u00f2 del sostegno ai militari feriti. In occasione del compleanno del re Guglielmo I, la principessa avvi\u00f2 con il marito un fondo sociale in favore delle famiglie dei soldati caduti o gravemente feriti.\nDurante le ostilit\u00e0, Federico fu occupato nell'esercito prussiano e partecip\u00f2 ai combattimenti sotto gli ordini del feldmaresciallo Wrangel. Soldato emerito, l'erede al trono si distinse durante la battaglia di Dybb\u00f8l, che segn\u00f2 la sconfitta dei danesi. Felice della vittoria tedesca, la \"Kronprinzessin\" sper\u00f2 che i successi militari del marito ricadessero su di lei e che la popolazione smettesse di rifiutarla come moglie dell'erede al trono. In una lettera a Federico, Vicky si lament\u00f2 di essere costantemente criticata e considerata troppo inglese in Germania e troppo prussiana in Gran Bretagna.\nUna volta ottenuta la vittoria contro la Danimarca, il trattato di Vienna del 30 ottobre 1864 confer\u00ec ai ducati di Schleswig, di Holstein e di Lauenbourg un'amministrazione comune austro-prussiana. Ma, senza sorpresa, questa novit\u00e0 fu l'origine dei conflitti tra Vienna e Berlino.\nLa guerra austro-prussiana.\nDi fatto, dopo la guerra dei Ducati, la Germania ebbe un piccolo periodo di pace. La \"convenzione di Gastein\", firmata dai due vincitori il 14 agosto 1865, pose l'antica provincia danese in un \"condominium\" austro-prussiano e Vienna e Berlino occuparono entrambe una parte dei ducati. Tuttavia, differenti punti di vista sull'amministrazione delle province non tardarono a innescare un nuovo conflitto tra gli ex alleati. Il 9 giugno 1866, la Prussia occup\u00f2 Holstein. In rappresaglia, Vienna domand\u00f2 alla dieta di Francoforte una mobilitazione generale degli Stati tedeschi contro la Prussia, che ottenne il 14 giugno.\nConsiderando questa decisione illegale, Berlino proclam\u00f2 lo scioglimento della Confederazione tedesca e invase la Sassonia, Hannover, e L'Assia-Kassel. A seguito della battaglia di Sadowa, durante la quale il \"Kronprinz\" gioc\u00f2 un ruolo decisivo, l'Austria perse e si arrese. Alla fine, con il trattato di Praga del 1866, Vienna si ritir\u00f2 dall'unione tedesca. Schleswig-Holstein, Hannover, l'Assia-Kassel, il ducato di Nassau e la citt\u00e0 di Francoforte furono annessi alla Prussia.\nPoco dopo la vittoria prussiana a Sadowa, Bismarck domand\u00f2 al parlamento la concessione di fondi supplementari per l'esercito e ci\u00f2 sollev\u00f2 una nuova polemica tra i deputati liberali. Malgrado tutto, il tempo diede ragione a Bismarck. Il \"Kronprinz\" accolse con favore la creazione di una Confederazione della Germania del Nord che unisse la Prussia a alcuni principati tedeschi. Vide in questo insieme il primo passo verso l'unificazione tedesca. Eppure, la Confederazione era lontana da rispondere alle sue idee liberali. Certo, il suo Reichstag fu eletto democraticamente ma era lungi dal possedere le stesse competenze di un parlamento (nel senso moderno del termine). Inoltre, i sovrani locali conservavano numerose prerogative e la nuova costituzione tedesca confer\u00ec numerosi poteri al cancelliere federale Otto von Bismarck. Meno entusiasta di suo marito, Vicky vide nella Confederazione della Germania del Nord un'estensione del sistema politico prussiano che lei detestava. Malgrado tutto, la principessa ebbe la speranza che questo Stato fosse temporaneo e che si passasse poi alla creazione di una Germania unita e liberale\nVita familiare.\nMentre la Germania fu divisa dalla guerra austro-prussiana, un evento sconvolse Vicky e Federico. Sigismondo, il quarto figlio della coppia, mor\u00ec di meningite a soli 21 mesi, qualche giorno prima della battaglia di Sadowa. L'evento indebol\u00ec la principessa che non trov\u00f2 nessun conforto in sua madre o nei suoceri. La regina Augusta richiese che sua nuora riprendesse rapidamente i suoi doveri ufficiali invece di autocommiserarsi. Quanto alla regina Vittoria, che visse nel ricordo del principe Alberto, non comprese i sentimenti della figlia giudicando la perdita di un bambino molto meno dolorosa di quella di un marito.\nUna volta che la pace si ristabilizz\u00f2 in Germania, il \"Kronprinz\" fu invitato numerose volte all'estero con lo scopo di rappresentare la corte. Durante i suoi viaggi, Vicky accompagn\u00f2 raramente suo marito. Sempre senza un soldo, la coppia cerc\u00f2 in effetti di limitare le spese di rappresentanza. Vicky temette inoltre di separarsi dai suoi figli troppo a lungo. Di fatto, malgrado la morte di Sigismondo, la famiglia s'ingrand\u00ec con l'arrivo di altri quattro figli tra il 1866 e il 1872. E mentre i figli pi\u00f9 grandi (Guglielmo, Carlotta ed Enrico) furono affidati a delle governanti, Vicky si occup\u00f2 direttamente dei pi\u00f9 piccoli (Sigismondo, Vittoria, Waldemar, Sofia e Margherita), cosa che sollev\u00f2 una forte opposizione di madre e suocera.\nA Berlino, la posizione della \"Kronprinzessin\" rimase delicata e i suoi rapporti con la regina Augusta, le cui idee erano progressiste, continuarono a essere tesi. Le azioni pi\u00f9 innocenti della principessa furono pretesti per le dure critiche da parte della sovrana. Vicky scaten\u00f2 l'indignazione di sua suocera per essere andata in giro in land\u00f2 piuttosto che in un calesse tradizionale. Il contrasto tra le due donne fu talmente forte che la regina Vittoria intervenne in favore di sua figlia con re Guglielmo I.\nLa guerra franco-prussiana.\nIl 19 luglio 1870 scoppi\u00f2 la guerra franco-prussiana che si concluse con la sconfitta della Francia del Secondo Impero. Come durante i conflitti con la Danimarca e l'Austria, Federico partecip\u00f2 attivamente agli scontri con i francesi. A capo del III reggimento tedesco, gioc\u00f2 un ruolo decisivo durante le battaglie di Fr\u0153schwiller-W\u0153rth e di Wissembourg. Il \"Kronprinz\" si distinse anche a Sedan e durante l'assedio di Parigi. Ma Bismarck, geloso dei successi militari dell'erede al trono, cerc\u00f2 d'indebolire il suo prestigio. In cancelliere approfitt\u00f2 del ritardo del III reggimento davanti alla capitale francese per accusare Federico di salvaguardare la Francia sotto le pressioni di sua madre e di sua moglie. Durante una cena ufficiale, il cancelliere accus\u00f2 la regina e la Kronprinzessin di essere \"francofile\" e ci\u00f2 fu ripreso dalla stampa.\nL'impegno di Vicky in favore dei soldati feriti trov\u00f2 meno interesse da parte dei giornali tedeschi. Eppure, la principessa lasci\u00f2 Berlino per Amburgo, dove costru\u00ec a proprie spese un ospedale militare. Visit\u00f2 attivamente gli ospedali di Wiesbaden, di Biberach, di Bingen, di Bingerbr\u00fcck, di R\u00fcdesheim e di Magonza per incontrare i feriti. Ma, cos\u00ec facendo, Vicky si occup\u00f2 dei compiti spettanti alla regina, e ci\u00f2 provoc\u00f2 l'opposizione dei sovrani prussiani. Alla fine, Guglielmo I ordin\u00f2 a sua nuora di ritornare a Berlino per rappresentare la famiglia reale\n\"Kronprinzessin\" di Germania.\nLa proclamazione dell'Impero tedesco.\nIl 18 gennaio 1871, anniversario dell'ingresso degli Hohenzollern al potere nel 1701, i principi della Confederazione della Germania del Nord cos\u00ec come quelli della Germania del Sud (Baviera, Baden, W\u00fcrttemberg e Assia-Darmstadt) proclamarono Guglielmo I imperatore nella Galleria degli Specchi del castello di Versailles. Unirono simbolicamente i loro Stati all'interno del nuovo Impero tedesco. Federico e Vicky divennero \"Kronprinz\" e \"Kronprinzessin\" di Germania mentre Otto von Bismarck fu nominato cancelliere imperiale.\nSuccessivamente, gli Stati cattolici della Germania del Sud, che furono in precedenza legati alla Prussia solo da un'unione doganale, furono ufficialmente incorporati alla Germania unificata attraverso il trattato di Versailles (26 febbraio 1871) e di Francoforte (10 maggio 1871). Il \"Kronprinz\" fu dunque nominato curatore dei musei reali, compito che sollev\u00f2 un certo entusiasmo in sua moglie.\nUna principessa illuminata.\nNominato feldmaresciallo in seguito ai suoi successi militari, Federico non ricevette tuttavia nessun altro comando dopo il conflitto franco-prussiano. Di fatto, l'imperatore Guglielmo I non ebbe alcuna fiducia in lui e cerc\u00f2 di allontanarlo dagli Affari di Stato, a causa delle sue idee Su consiglio di suo padre, Vicky continu\u00f2 a proseguire la sua formazione intellettuale anche dopo essere arrivata in Germania. Lesse Goethe, Lessing, Heine e John Stuart Mill e frequent\u00f2 con suo marito, alcuni intellettuali. Lo scrittore Gustav Freytag fece parte della cerchia intima della coppia mentre Gustav zu Putlitz fu nominato ciambellano del \"Kronprinz\". A dispetto dell'indignazione che suscit\u00f2 in sua madre, Vicky s'interess\u00f2 alla teoria dell'evoluzione di Darwin e alle idee del geologo britannico Lyell Desiderosa di comprendere le idee socialiste, lesse anche Karl Marx e spinse suo marito a frequentare il salone della contessa Marie von Schleinitz, conosciuto come luogo d'incontro di numerosi oppositori di Bismarck.\nContrariamente a numerosi dei loro contemporanei, Vicky e Federico rifiutarono l'antisemitismo. In una lettera a sua madre, la \"Kronprinzessin\" critic\u00f2 duramente il \"pamphlet\" di Richard Wagner intitolato \"Das Judenthum in der Musik\" (\"Giudaismo in Musica\"), che giudic\u00f2 ridicolo e ingiusto. Quanto all'erede al trono, non esit\u00f2 a mostrarsi nelle sinagoghe in un'epoca in cui le manifestazione di odio contro gli ebrei nascevano in Germania, soprattutto all'inizio del 1880. Al Palazzo del \"Kronprinz\" e al Nuovo Palazzo di Potsdam, la copia ricevette numerosi intellettuali, tra cui molti ebrei, e ci\u00f2 provoc\u00f2 disappunto nel re e nella corte. Tra gli ospiti di Vicky e Federico vi furono tra gli altri, il fisico Hermann von Helmholtz, il patologo Rudolf Virchow, il filosofo Eduard Zeller e lo storico Hans Delbr\u00fcck.\nAmante dell'arte, Vicky pratic\u00f2 la pittura e ricevette corsi da Anton von Werner e da Heinrich von Angeli. La \"Kronprinzessin\" sostenne l'insegnamento offrendo la propria protezione all'associazione fondata da Wilhelm Adolphe Lette nel 1866 e cerc\u00f2 di migliorare la formazione femminile. A partire dal 1877, la principessa fond\u00f2 dei licei per le ragazze (i Victoriaschule f\u00fcr M\u00e4dchen) posti sotto la direzione d'insegnanti inglesi. Infine, cre\u00f2 scuole per infermiere (le Victoriahaus zur Krankenpflege) basate sul modello inglese\nMadre di una famiglia numerosa.\nFin dalla nascita, il primogenito di Vicky fu disabile e sub\u00ec numerosi trattamenti con lo scopo di guarire il braccio atrofizzato. L'arto invalido venne regolarmente immerso in \u00abbagni bestiali\u00bb, cio\u00e8 nelle interiora di lepri appena uccise e ancora calde. Guglielmo sub\u00ec terapie di elettroshock che avrebbero dovuto risvegliare i nervi unendo il braccio alla spalla e impedendo cos\u00ec alla testa di pendere verso un lato.\nPer Vicky, la disabilit\u00e0 del figlio era motivo di vergogna. Le sue lettere e il suo diario mostrano a che punto provasse disagio davanti al braccio invalido del giovane e di come si sentisse colpevole di averlo messo al mondo. In occasione di una visita dei suoi genitori nel 1860, la principessa scrisse in proposito: \nSecondo Sigmund Freud, Vicky sarebbe stata incapace di accettare l'infermit\u00e0 di suo figlio e si sarebbe allontanata da lui, cosa che avrebbe avuto, pi\u00f9 tardi, gravi ripercussioni sul comportamento di Guglielmo II. Tuttavia, altri autori, come lo storico Wolfgang J. Mommsen, insistettero sull'amore di Vicky per i suoi figli e sul suo impegno educativo sull'esempio del padre. Vicky e Federico acquistarono il \"dominio reale di Bornstedt\", con lo scopo di far crescere i loro figli in un ambiente simile a quello di Osborne House. Malgrado tutto, l'influenza di Vicky sui propri figli conobbe un limite importante. Come tutti gli Hohenzollern, intrapresero molto presto una formazione militare e la \"Kronprinzessin\" temette che ci\u00f2 li allontanasse da quelli che erano i suoi valori.\nDesiderosi di offrire ai figli la miglior educazione possibile, Vicky e suo marito li affidarono al brillante ma severo filologo calvinista Georges Ernest Hinzpeter. Ritenuto liberale, era in effetti un conservatore convinto e sottopose Guglielmo ed Enrico a un'educazione stretta e puritana, che non fu mai accompagnata da complimenti o incoraggiamenti. Per completare la loro formazione, i due giovani frequentarono, in giovent\u00f9, il liceo di Kassel, malgrado l'opposizione del re e della corte. Guglielmo s'iscrisse all'universit\u00e0 di Bonn mentre suo fratello, che non mostr\u00f2 alcuna reale predisposizione intellettuale, si arruol\u00f2 nella marina a 16 anni. Alla fine, l'educazione dei due ragazzi non permise loro di diventare le persone aperte e liberali che avrebbero voluto i loro genitori.\nMentre i due figli pi\u00f9 grandi cominciarono a prendere la loro autonomia, Vicky perse un altro figlio alla fine degli anni 70. Il 27 marzo 1879, il principe Waldemar mor\u00ec di difterite a soli otto anni. Come dopo la morte di Sigismondo, la \"Kronprinzessin\" fu devastata, cos\u00ec come precedentemente erano morte dello stesso male la sorella Alice e una delle sue figlie. Vicky dovette tenere per s\u00e9 le proprie sofferenze perch\u00e9, all'infuori di suo marito, la famiglia non le diede alcun sostegno.\nSe i figli di Vicky furono fonte di preoccupazioni, le sue figlie le causarono meno problemi anche se Carlotta, la maggiore delle principesse, fu un'eccezione. Bambina dalla crescita lenta e difficile per l'insegnamento, durante l'infanzia ebbe regolarmente crisi nervose. Crescendo, la sua salute si rivel\u00f2 delicata e si mostr\u00f2 spesso capricciosa e di malumore. Oggi, differenti storici (tra cui John C. G. R\u00f6hl, Martin Warren et David Hunt) hanno avanzato l'ipotesi che Carlotta soffrisse di porfiria, come il suo bisnonno materno il re Giorgio III del Regno Unito. Ci\u00f2 spiegherebbe i problemi intestinali e gastrici della principessa e anche le emicranie e i problemi di nervi. Gli stessi storici ritengono che i mal di testa e le eruzioni cutanee che Vicky si cur\u00f2 prendendo della morfina fossero l'origine della porfiria, ma in una versione pi\u00f9 mite di quella che colp\u00ec Carlotta\nProgetti matrimoniali.\nMentre i figli crescevano, Vicky inizi\u00f2 a creare dei progetti di matrimonio per trovare loro il miglior partito possibile. Nel 1878, Carlotta spos\u00f2 l'erede al trono di Sassonia-Meiningen, e ci\u00f2 rallegr\u00f2 la corte. Ma, tre anni dopo, il progetto di Vicky di far accasare il suo primogenito con la principessa Augusta Vittoria di Schleswig-Holstein-Sonderbourg-Augustenbourg sollev\u00f2 l'indignazione dei circoli conservatori tedeschi. Il cancelliere Bismarck rimprover\u00f2 alla principessa di appartenere alla famiglie degli annessi ducati di Schleswig e di Holstein nel 1864. Quanto agli Hohenzollern, considerarono Augusta Vittoria indegna di sposare l'erede al trono di Prussia perch\u00e9 la sua famiglia mancava di prestigio. Dopo molti mesi di trattative, la \"Kronprinzess\" raggiunse il suo scopo, ma dovette presto constatare che Augusta Vittoria non aveva la personalit\u00e0 liberale che credeva.\nVicky non ebbe per\u00f2 fortuna con i progetti matrimoniali che riguardarono sua figlia Vittoria. All'inizio degli anni 80, quest'ultima s'innamor\u00f2 del principe Alessandro I di Bulgaria e la \"Kronprinzessin\" tent\u00f2 di ottenere l'approvazione del Kaiser Guglielmo I per realizzare quest'unione. Malgrado il suo titolo prestigioso, il giovane uomo era nato da un matrimonio morganatico, cosa che lo poneva in una posizione d'inferiorit\u00e0 di fronte all'orgoglioso casato degli Hohenzollern. Soprattutto, la politica che Alessandro I dirigeva nel principato balcanico contrariava profondamente la Russia, alleata della Prussia. Bismarck credeva che un matrimonio tra una principessa tedesca e il nemico dello zar Alessandro II di Russia non portasse che a una rottura del trattato dei tre imperatori. Il cancelliere ottenne da parte del Kaiser l'opposizione a quest'unione.\nQuesto nuovo conflitto tra l'imperatore e il principe ereditario port\u00f2 all'allontanamento di quest'ultimo e fu sostituito dal principe Guglielmo per i grandi eventi pubblici. Per molte volte, il nipote del Kaiser fu inviato al posto del padre per rappresentare la corte tedesca all'estero.\nVedovanza.\nFederico III era affetto da tumore alla laringe. I medici curanti erano del parere di sottoporlo a un intervento di rimozione in cui le probabilit\u00e0 di decesso erano per\u00f2 molto alte. Inoltre, l'imperatore in carica aveva 90 anni e Guglielmo, il primogenito di Federico e Vittoria, aveva dato molti problemi ai genitori per via del carattere ingovernabile.\nA fatica, nel marzo 1888, Federico successe al padre Guglielmo come Imperatore di Germania, ma le sue condizioni di salute erano gi\u00e0 disperate: soltanto nel mese successivo (aprile 1888), era gi\u00e0 incapace di camminare e spesso costretto a letto, tossiva di continuo espellendo grandi quantit\u00e0 di pus. All'inizio di giugno, il cancro si estese e gli perfor\u00f2 l'esofago, impedendogli di cibarsi direttamente. Vomito e febbre alta non gli davano tregua ma rimase cosciente per scrivere un'ultima pagina del proprio diario datata 11 giugno: \"Cosa mi sta succedendo? Io \"devo\" stare bene di nuovo; ho \"cos\u00ec\" tanto da fare!\" Federico III mor\u00ec a Potsdam alle 11:30 del 15 giugno 1888, dopo un regno durato appena 99 giorni. Gli successe il figlio Guglielmo II.\nSua suocera Vittoria, assai preoccupata per le sue condizioni e per la sorte della figlia, aveva deciso di raggiungerli a Berlino: Vicky era infatti preda dei molti nemici politici a corte e veniva maltrattata da suo figlio, l'erede al trono, col quale i rapporti non erano mai stati buoni.\nMorte.\nAnni dopo anche a Vicky venne diagnosticato un cancro al seno. Si spense nel castello di Friedrichshof pochi mesi dopo la madre Vittoria. Venne sepolta nel mausoleo reale a Potsdam.\nDiscendenza.\nDal matrimonio di Federico III di Germania e Vittoria nacquero otto figli, inclusi due che morirono durante l'adolescenza:"}
{"id": "1249373", "revid": "40552", "url": "https://it.wikipedia.org/wiki?curid=1249373", "title": "D'espairs Ray", "text": ""}
{"id": "1249375", "revid": "123183090", "url": "https://it.wikipedia.org/wiki?curid=1249375", "title": "Ducato di Prussia", "text": "Il Ducato di Prussia (in tedesco: \"Herzogtum Preu\u00dfen\") o Prussia Ducale (in polacco: \"Prusy Ksi\u0105\u017c\u0119ce\") fu un ducato istituito nel 1525 nella parte orientale della Prussia, dopo che la Prussia occidentale era diventata la provincia polacca della Prussia Reale, secondo la Pace di Toru\u0144 (Thorn) del 1466. Primo stato protestante, la Prussia Ducale aveva la capitale a K\u00f6nigsberg (l'attuale Kaliningrad).\nIl Ducato di Prussia rimase uno stato vassallo della Confederazione Polacco-Lituana fino al 1657 quando i principi elettori Hohenzollern del Margraviato del Brandeburgo acquisirono la sovranit\u00e0 sul territorio con il Trattato di Wehlau, riconosciuto con il Trattato di Oliva nel 1660. Il ducato fu elevato allo status di Regno nel 1701. Dopo l'annessione della Prussia Reale nel 1772 con il re Federico II di Prussia, durante le spartizioni della Polonia, i territori dell'ex Ducato e della Prussia Reale vennero riorganizzati nel 1773 e il titolo da \"Re in Prussia\" divenne \"Re di Prussia\". L'ex Prussia Ducale, con l'aggiunta della Varmia, divent\u00f2 la provincia della Prussia Orientale, mentre l'ex Prussia Reale, meno la Varmia, divenne la provincia della Prussia Occidentale."}
{"id": "1249376", "revid": "40552", "url": "https://it.wikipedia.org/wiki?curid=1249376", "title": "DespairsRay", "text": ""}
{"id": "1249377", "revid": "47767", "url": "https://it.wikipedia.org/wiki?curid=1249377", "title": "Kel'Thuzad", "text": ""}
{"id": "1249378", "revid": "74173", "url": "https://it.wikipedia.org/wiki?curid=1249378", "title": "Prussia Ducale", "text": ""}
{"id": "1249380", "revid": "287204", "url": "https://it.wikipedia.org/wiki?curid=1249380", "title": "Campionato sudamericano di rugby 1964", "text": "L'edizione del 1964 del campionato del Sud America di Rugby a XV si svolge a San Paolo. \nCome quasi sempre avverr\u00e0, il successo arride all'Argentina, questa volta davanti al Brasile."}
{"id": "1249381", "revid": "40552", "url": "https://it.wikipedia.org/wiki?curid=1249381", "title": "Despairs Ray", "text": ""}
{"id": "1249387", "revid": "834", "url": "https://it.wikipedia.org/wiki?curid=1249387", "title": "Hiroshi Morie", "text": ""}
{"id": "1249391", "revid": "834", "url": "https://it.wikipedia.org/wiki?curid=1249391", "title": "Direttrice d'orchestra", "text": ""}
{"id": "1249392", "revid": "1446238", "url": "https://it.wikipedia.org/wiki?curid=1249392", "title": "Utenti motori agricoli", "text": "Utenti motori agricoli \u00e8 il nome tradizionale attribuito agli agricoltori destinatari dell'assegnazione di carburante a prezzo agevolato.\nUna parte consistente del prezzo dei carburanti \u00e8 infatti costituito dalle accise, che hanno preso il posto delle imposte di fabbricazione.\nIl diffondersi della motorizzazione in agricoltura ha fatto diventare tali imposte particolarmente pesanti per il mondo agricolo. Quindi per sostenere il reddito degli agricoltori da tempo lo Stato ha fornito combustibile a prezzo agevolato, colorato di verde per permettere un miglior controllo per usi non congrui.\nPrecedentemente il metodo per ottenere detti carburanti agevolati era il libretto UMA (Utenti Motori Agricoli), ora sostituito dal \"libretto di controllo\".\nLa distribuzione del combustibile a prezzo speciale per gli agricoltori \u00e8 stata, soprattutto in passato, una delle attivit\u00e0 principali dei consorzi agrari e della Federconsorzi che li coordinava.\nIl libretto di controllo permette agli agricoltori di accedere ad un'agevolazione statale per l'acquisto di gasolio ad un prezzo ridotto ai soli fini agricoli. L'assegnazione della quantit\u00e0 di combustibile, tramite i centri di assistenza agricola (CAA), \u00e8 regolata dall'incrocio dei dati relativi alla quantit\u00e0 di terreno e dalle colture in esso coltivate, dal tipo di attrezzature in possesso e dalle macchine in possesso. Quando il CAA di competenza emette il libretto di controllo, il coltivatore diretto pu\u00f2 recarsi presso un distributore autorizzato (solitamente consorzio agrario) e vedersi recapitato il combustibile richiesto. Chi accede a questo tipo di agevolazione, deve rispettare delle regole elementari quali la veritiera comunicazione dei dati dichiarati al CAA (giuste attrezzature, macchine ed eventuali capi allevati) e la corretta manutenzione della cisterna per la conservazione in azienda del gasolio.\nCategorie incluse.\nIn Italia ai sensi delle vigenti leggi (d. leg. 504/95, 173/98; legge 662/96; d. m. 6/8/63, 12/3/92, 24/2/00) vengono considerati \"utenti di motori agricoli\" i seguenti soggetti:\ncompresi:\nNel caso di motori benzina, macchine debbono avere potenza inferiore a 40 CV. e non essere impiegate per conto terzi, ad eccezione\ndelle mietitrebbiatrici.\nNon rientrano tra macchine agricole: ciclomotori, motoveicoli, autoveicoli.\nProcedure di assegnazione.\nLa massa enorme di beneficiari, la grande differenza di prezzo fra combustibile ordinario e quello agevolato, hanno portato a creare formulari sempre pi\u00f9 complessi che non hanno, per\u00f2, evitato il sorgere di sospetti di abusi, specialmente nelle regioni dove commistioni della malavita organizzata sono frequenti nel mondo agricolo e in quello della pubblica amministrazione.\nMolte regioni si stanno organizzando per organizzare in modo digitale questa enorme massa di dati, anche per permettere controlli pi\u00f9 capillari."}
{"id": "1249393", "revid": "1546219", "url": "https://it.wikipedia.org/wiki?curid=1249393", "title": "IntelliSense", "text": "IntelliSense \u00e8 una forma di completamento automatico resa popolare da Visual Studio Integrated Development Environment. Serve inoltre come documentazione per i nomi delle variabili, delle funzioni e dei metodi usando metadati e reflection.\nPanoramica.\nL'uso dell'Intellisense \u00e8 un metodo conveniente per visualizzare la descrizione delle funzioni, in particolar modo la lista dei loro parametri. Questa tecnologia riesce a velocizzare lo sviluppo del software riducendo la quantit\u00e0 di input attraverso la tastiera richiesto. Riduce inoltre il bisogno di appoggiarsi a documentazione esterna dato che molte informazioni come firme dei metodi, lista dei parametri e altro appaiono in automatico sul focus dell'attenzione dello sviluppatore.\n\"Murach's C# 2005\" dice:\nIl meccanismo funziona accedendo a un database automaticamente generato in memoria di classi, nomi di variabili e altri costrutti definiti o referenziati dall'applicazione che si sta sviluppando. La \"classica\" implementazione dell'IntelliSense funziona intercettando \"caratteri chiave\" come un punto, che dipendono dal linguaggio usato. Non appena lo sviluppatore digita uno di questi caratteri subito dopo un'entit\u00e0 contenente uno o pi\u00f9 membri accessibili (come le variabili contenute o le funzioni), l'IntelliSense mostra i suggerimenti di completamento attraverso una finestra pop-up. Lo sviluppatore pu\u00f2 sia accettare il suggerimento premendo un tasto di completamento (&lt;Tab&gt; o &lt;Invio&gt; o un terminatore specifico come il punto e virgola in C++) o continuare a digitare il nome. Alla fine IntelliSense determiner\u00e0 esattamente quale variabile o funzione lo sviluppatore desidera, fornito un numero sufficiente di informazioni. Il meccanismo permette inoltre allo sviluppatore di scegliere tra i vari overload delle funzioni, nei linguaggi che supportano la programmazione orientata agli oggetti. L'IntelliSense pu\u00f2 inoltre mostrare una breve descrizione della funzione in una finestra pop-up (questa caratteristica \u00e8 dipendente dalla quantit\u00e0 di informazioni contenute nel codice sorgente).\nQuesto meccanismo fu incluso in VB 5.0 e si trova in tutte le ultime versioni di Visual Studio. L'IntelliSense supporta C++, C#, J#, Visual Basic, XML, HTML and XSLT tra gli altri. Altri prodotti Microsoft che includono l'IntelliSense sono FrontPage, Expression Web (nella vista codice), gli IDE per VBA in Microsoft Office e altri ancora.\nFunzionalit\u00e0 simili sono apparse in altri editor di codice. Per esempio, Vim (dalla versione 7.0) supporta \"omnicompletion\": una forma di autocompletamento programmabile simile a l'IntelliSense. Molti editor e IDE che incorporano funzionalit\u00e0 simili usano ctags per creare la loro list di parole contestuali (UltraEdit ad esempio). Altri come Borland e l'IDE di Sun Microsystems usano database interni.\nEsempio (C++).\nPrendiamo ad esempio un'applicazione che ha una classe Foo con alcuni metodi:\nQuando lo sviluppatore usa questa classe nel codice, ad esempio:\nnon appena lo sviluppatore digita il punto dopo foo, l'IntelliSense automaticamente mostra una lista di tutti i metodi disponibili (ad esempio bar() e foo_bar()). Lo sviluppatore pu\u00f2 quindi selezionarne uno utilizzando i tasti freccia e premendo un carattere di completamento quando la funzione membro corretta \u00e8 evidenziata. Quando disponibile, l'IntelliSense mostra una breve descrizione della funzione membro come nella documentazione del codice sorgente.\nL'IntelliSense indica anche i parametri richiesti in un'altra finestra pop-up mentre lo sviluppatore li completa. Mentre lo sviluppatore digita il nome di una variabile, il meccanismo propone inoltre dei suggerimenti per il suo completamento. L'IntelliSense continua a mostrare i parametri, evidenziando quello su cui si lavora, mentre lo sviluppatore digita.\nLo sviluppatore pu\u00f2 \"forzare\" l'IntelliSense a mostrare la sua lista pop-up fuori dal contesto premendo &lt;Ctrl&gt;+&lt;spazio&gt;. In Visual Studio questa mostra l'intero object model del dominio dell'applicazione disponibile allo sviluppatore.\nStoria.\nL'IntelliSense fu originariamente introdotto come una caratteristica di un prodotto mainstream Microsoft nel 1996, con Visual Basic 5.0 Control Creation Edition, che era essenzialmente un prototipo disponibile al pubblico di Visual Basic 5.0. Anche se inizialmente la caratteristica era stata pensata per l'IDE di Visual Basic, l'IntelliSense fu velocemente incorporato in Visual FoxPro e Visual C++ in Visual Studio 97 (una revisione dopo che fu visto per la prima volta in Visual Basic). Poich\u00e9 era basato sulle capacit\u00e0 introspettive del COM, le versioni dell'IntelliSense di Visual Basic erano sempre pi\u00f9 robuste e complete delle corrispettive versioni 5.0 e 6.0 (97 e 98 nella sequenza di nomi di Visual Studio ) di Visual C++, che non aveva il beneficio di essere completamente basato sul COM. Queste limitazioni (criticate da molti sviluppatori VC++ sin dalla versione 97) sono state rimosse nella linea seguente di prodotti-.NET. Per esempio, una delle pi\u00f9 richieste caratteristiche mancanti dai prodotti pre-.NET era il supporto per i template, che adesso \u00e8 disponibile.\nL'IntelliSense \u00e8 entrato in una nuova fase di sviluppo con l'unificazione dei prodotti in Visual Studio .NET pubblicato nel 2001, migliorato da una pi\u00f9 potente introspezione e dalle capacit\u00e0 di documentazione del codice del .NET framework. Con Visual Studio 2005, l'IntelliSense \u00e8 attivato di default quando lo sviluppatore inizia a scrivere, anzich\u00e9 richiedere caratteri particolari (anche se questo comportamento pu\u00f2 essere disattivato). L'IDE ha una maggiore capacit\u00e0 di contestualizzazione basata su quello che lo sviluppatore sta digitando, al punto che persino i costrutti base del linguaggio come for e while sono inclusi nella lista delle scelte."}
{"id": "1249394", "revid": "327773", "url": "https://it.wikipedia.org/wiki?curid=1249394", "title": "Dryopithecus", "text": "Il Dryopithecus (driopiteco) \u00e8 una scimmia antropomorfa estinta i cui resti furono trovati per la prima volta nel sud della Francia nel 1856. Essa rappresenta il primo fossile noto di scimmie antropomorfe. \"Dryopithecus\" \u00e8 stato a lungo ritenuto un antenato dell'uomo, ma attualmente si pensa sia pi\u00f9 simile alle Ponginae.\nEtimologia.\nIl nome \"Dryopithecus\" deriva dal greco e significa \"scimmia delle querce\", in riferimento ai giacimenti di legno fossile scoperti nei vicini Pirenei e considerati come contemporanei.\nSpecie.\nIl genere \"Dryopithecus\" comprende diverse specie:\nRitrovamenti.\nIl \"Dryopithecus\" visse tra il Miocene medio ed il Miocene superiore in Africa e in Eurasia, dove oltre che in Francia, \u00e8 stato trovato in Spagna, Ungheria e Cina.\nI primi resti di \"Dryopithecus\" furono rinvenuti nel 1856 nel sito di Saint-Gaudens nell'Haute Garrone, in Francia.\nCaratteristiche.\nDopo essersi sviluppato a sud della Rift Valley africana, si diffuse in tutta l'Africa per poi approdare in Europa e Asia.\nMisurava circa 60\u00a0cm di lunghezza e, bench\u00e9 fosse probabilmente capace di camminare eretto, si spostava soprattutto a quattro zampe. Tuttavia non si appoggiava alle falange delle mani come le grandi scimmie antropomorfe quali lo scimpanz\u00e9 e il gorilla.\nI denti a cinque cuspidi e la tipologia giovanile delle fessurazioni dei suoi molari, nota come disposizione 5Y, \u00e8 tipica dei dryopithecidi e degli ominoidi in generale.\nIl \"Dryopithecus\" conduceva una vita arboricola e si cibava di bacche e frutta che trovava nel suo habitat."}
{"id": "1249396", "revid": "1534511", "url": "https://it.wikipedia.org/wiki?curid=1249396", "title": "Teorema di non-comunicazione", "text": "In fisica, il teorema di non comunicazione noto anche come principio di non segnalazione quantistica \u00e8 un \"no-go theorem\" dalla teoria dell'informazione quantistica che afferma che, durante la misurazione di uno stato in entanglement quantistico, non \u00e8 possibile per un osservatore macroscopico, misurando un sottosistema dello stato totale, comunicare informazioni a un altro osservatore in modo istantaneo (cio\u00e8 a velocit\u00e0 maggiore di quella della luce). Il teorema \u00e8 importante perch\u00e9, nella meccanica quantistica, l'entanglement quantistico \u00e8 un effetto mediante il quale determinati eventi ampiamente separati possono essere correlati in modi che suggeriscono la possibilit\u00e0 di comunicazione istantanea. Il teorema di non comunicazione fornisce condizioni in cui tale trasferimento di informazioni tra due osservatori \u00e8 impossibile. Questi risultati possono essere applicati per comprendere i cosiddetti paradossi della meccanica quantistica, come il paradosso di EPR, o le violazioni del realismo locale ottenute nel teorema di Bell. In questi esperimenti, il teorema di non-comunicazione mostra che il fallimento del realismo locale non porta a quella che potrebbe essere definita \"comunicazione spettrale a distanza\".\nFormulazione.\nLa dimostrazione del teorema \u00e8 comunemente illustrata dall'impostazione dei test di Bell in cui due osservatori Alice e Bob eseguono osservazioni locali su un sistema bipartito comune e usano il meccanismo statistico della meccanica quantistica, vale a dire gli stati di densit\u00e0 e le operazioni quantistiche.\nAlice e Bob eseguono misurazioni sul sistema il cui spazio di Hilbert \u00e8 formula_1. Si presume inoltre che tutto sia a dimensione finita per evitare problemi di convergenza. Lo stato del sistema composito \u00e8 dato da un operatore di densit\u00e0 su H. Qualsiasi operatore densit\u00e0 su formula_2 \u00e8 della forma:\ndove formula_4 e formula_5 sono operatori rispettivamente di formula_6 e formula_7. Per quanto segue, non \u00e8 necessario supporre che formula_4 e formula_5 siano operatori di proiezione di stato: cio\u00e8 non devono necessariamente essere non negativi, n\u00e9 avere una traccia di uno. Cio\u00e8, \u03c3 pu\u00f2 avere una definizione leggermente pi\u00f9 ampia di quella di una matrice di densit\u00e0; il teorema regge ancora. Si noti che il teorema vale banalmente per stati separabili. Se lo stato condiviso \u03c3 \u00e8 separabile, \u00e8 chiaro che qualsiasi operazione locale di Alice lascer\u00e0 intatto il sistema di Bob. Quindi il punto del teorema \u00e8 che nessuna comunicazione pu\u00f2 essere raggiunta attraverso uno stato intricato condiviso.\nAlice esegue una misurazione locale sul suo sottosistema. In generale, ci\u00f2 \u00e8 descritto da un'operazione quantistica, sullo stato del sistema, del seguente tipo:\ndove formula_11 sono chiamate matrici di Kraus e soddisfano\nIl termine formula_13 dall'espressione\nsignifica che l'apparato di misurazione di Alice non interagisce con il sottosistema di Bob.\nSupponendo che il sistema combinato sia preparato nello stato \u03c3 e ipotizzando, a fini di discussione, una situazione non relativistica, immediatamente (senza alcun ritardo) dopo che Alice ha eseguito la sua misurazione, lo stato relativo del sistema di Bob \u00e8 dato dalla traccia parziale del stato generale rispetto al sistema di Alice. Nei simboli, lo stato relativo del sistema di Bob dopo l'operazione di Alice \u00e8\n\u00e8 la mappatura della traccia parziale rispetto al sistema di Alice. Si pu\u00f2 calcolare direttamente questo stato:\nDa ci\u00f2 si sostiene che, statisticamente, Bob non pu\u00f2 dire la differenza tra ci\u00f2 che Alice ha fatto e una misurazione casuale (o se ha fatto qualcosa)."}
{"id": "1249399", "revid": "1893", "url": "https://it.wikipedia.org/wiki?curid=1249399", "title": "Gradiante", "text": ""}
{"id": "1249400", "revid": "254059", "url": "https://it.wikipedia.org/wiki?curid=1249400", "title": "Dama col liocorno", "text": "La Dama col liocorno \u00e8 un dipinto a olio su tavola (65x51 cm) di Raffaello Sanzio, databile al 1505-1506 circa e conservato nella Galleria Borghese a Roma.\nStoria.\nL'opera \u00e8 citata negli inventari Borghese dal 1760, con attribuzioni varie. Nel 1916 Giulio Cantalamessa riconobbe per primo la diversa fattura di alcune parti del dipinto, che si rivelarono in effetti aggiunte successive.\nPrima di un restauro del 1935 l'opera presentava ridipinture, dovute probabilmente al cattivo stato di conservazione, che ritraevano la donna raffigurata con gli attributi di santa Caterina d'Alessandria: la ruota dentata e la palma. Anche le mani e il manto appartenevano a una mano diversa e successiva rispetto alla pittura originale. Per questo la critica prima del restauro era molto incerta sull'attribuzione, con ipotesi che avevano fatto i nomi del Perugino (Piancastelli, 1891), di Ridolfo del Ghirlandaio (Morelli, 1874), di Francesco Granacci (Berenson), di Andrea del Sarto (Adolfo Venturi, con dubbi, 1893). Cantalamessa e poi Longhi (1928) ribadirono invece l'attribuzione a Raffaello, sostanzialmente confermata dopo la riscoperta del disegno preparatorio raffigurante il soggetto originale.\nRadiografie eseguite sul dipinto hanno evidenziato che in origine al posto dell'unicorno (o \"liocorno\"), simbolo della purezza verginale, la donna teneva in braccio un piccolo cane, simbolo di fedelt\u00e0 coniugale.\nOrtolani pose il dipinto in relazione con un disegno al Louvre, proponendo di identificare la donna ritratta in Maddalena Strozzi, moglie di Agnolo Doni, della quale per\u00f2 \u00e8 meglio documentato il ritratto agli Uffizi, dalle fattezze diverse.\nUn'altra ipotesi indica nell'effigiata Caterina Gonzaga di Montevecchio, la cui eccezionale avvenenza fu lodata dai contemporanei. Il viso regolare, i capelli biondi, gli occhi azzurri e la pelle candida ne fecero una delle pi\u00f9 celebrate bellezze del Rinascimento, vincitrice sui tratti mediterranei di Giulia Farnese in una competizione tenutasi a Pesaro. Il liocorno, e precedentemente il piccolo cane tenuto in braccio, avrebbero rappresentato la purezza e la fedelt\u00e0 coniugale nei confronti del marito Ottaviano Gabrielli di Gubbio, conte di Montevecchio. Dopo la morte di questi (1510) e l'ingresso in convento, il ritratto sarebbe stato ritoccato per attribuire all'effigiata le fattezze di Santa Caterina d'Alessandria, con evidente allusione al suo nome proprio. \nDescrizione e stile.\nIl ritratto mostra una donna a mezza figura, seduta davanti a una sorta di terrazza con colonne, della quale si intravede il parapetto che taglia a met\u00e0 un paesaggio lacustre sullo sfondo.\nSi tratta di una ragazza seduta, col busto ruotato di tre quarti verso sinistra e il viso che guarda frontalmente verso l'osservatore. Il modello di riferimento \u00e8 sicuramente Leonardo da Vinci, per la posa, lo sguardo intenso e le mani che stringono l'animale come nella \"Dama con l'ermellino\", tuttavia al mondo simbolico e allusivo di Leonardo Raffaello sostitu\u00ec un'effigie di sobria e decisa eleganza, incentrata sulla cura del dettaglio e l'armonia generale.\nL'abbigliamento \u00e8 quello di una giovane nobildonna, con un vestito scollato dalle grandi maniche estraibili allacciate, pressoch\u00e9 identico a quello della \"Gravida\" di palazzo Pitti. I capelli sono biondi, lunghi e fluenti, con un piccolo diadema sulla fronte e una pettinatura che incornicia il viso, legando probabilmente alcune ciocche sul retro. Gli occhi sono azzurri e girati verso l'esterno. Il viso \u00e8 ovale. Al collo indossa una catena d'oro annodata con un vistoso pendente di rubino e con una perla a goccia.\nIn braccio tiene un piccolo liocorno, simbolo di purezza verginale poich\u00e9, nella mitologia, essi erano addomesticabili solo dalle vergini. L'animale era anche il simbolo associato alla famiglia Farnese e la giovane ritratta potrebbe essere Giulia, amante di papa Alessandro VI. Un'altra ipotesi condurrebbe a Caterina Gonzaga di Montevecchio, vedova del conte Ottaviano di Montevecchio (?-1510)."}
{"id": "1249402", "revid": "124470483", "url": "https://it.wikipedia.org/wiki?curid=1249402", "title": "Sassoni di Transilvania", "text": "I sassoni di Transilvania o sasi, (in tedesco Siebenb\u00fcrger Sachsen; in ungherese \"erd\u00e9lyi sz\u00e1szok\"; in rumeno Sa\u0219i) sono un popolo di origine tedesca stabilitosi in Transilvania dal XII secolo in poi.\nLa colonizzazione della Transilvania da parte dei tedeschi ebbe inizio dai tempi del re d'Ungheria G\u00e9za II (1141-1162). Per decenni la principale occupazione dei coloni tedeschi fu quella di difendere i confini sud-orientali del regno d'Ungheria. La colonizzazione continu\u00f2 fino al XIII secolo.\nSebbene i colonizzatori venissero principalmente dalla parte occidentale dal Sacro Romano Impero e generalmente parlassero dialetti franconi, sono conosciuti come sassoni a causa dei tedeschi che lavoravano per la cancelleria ungherese. Per molta della loro storia, i sassoni furono in una condizione privilegiata rispetto agli ungheresi ed ai siculi di Transilvania.\nDopo la seconda guerra mondiale i sassoni di Transilvania diminuirono drasticamente a causa di emigrazioni di massa soprattutto verso la Germania; ci\u00f2 nonostante ancora oggi essi formano delle importanti minoranze in Ungheria e Romania."}
{"id": "1249403", "revid": "599013", "url": "https://it.wikipedia.org/wiki?curid=1249403", "title": "U Mundu Balla", "text": "U Mundu Balla \u00e8 il quarto album del gruppo calabrese dei QuartAumentata uscito nel 2007."}
{"id": "1249407", "revid": "729019", "url": "https://it.wikipedia.org/wiki?curid=1249407", "title": "Louis Stokes", "text": "Biografia.\nCon il fratello Carl B. Stokes, visse in una delle prime case popolari del progetto Outhwaite House. Serv\u00ec l'esercito americano dal 1943 al 1946; dopo aver frequentato la facolt\u00e0 di giurisprudenza presso la \"Western Riserve University\" e alla \"Cleveland-Marshall College of Law\", Stokes inizi\u00f2 il praticantato nel 1953 a Cleveland. Lavor\u00f2, oltrech\u00e9 Cleveland, a Washington difendendo molti afro-americani nelle aule dei tribunali e concentrandosi sulla salvaguardia dei diritti civili.\nNel 1967 fu eletto giudice della Corte Suprema della citt\u00e0; nel 1968 difese la causa Terry v. Ohio sull'importanza del IV Emendamento e fu il primo afro-americano ad essere eletto come rappresentante del 21 distretto in Cleveland; appoggi\u00f2 i progetti pubblici per la ricreazione, educazione e salute della citt\u00e0; si ritir\u00f2 dalla scena politica nel 1999.\nNegli anni Settanta fu presidente della House Select Committee on Assassinations (HSCA), incaricata di investigare sugli omicidi del leader dei diritti civili Martin Luther King e del Presidente John F. Kennedy. Collabor\u00f2 poi con la HSCA sulle investigazioni nell'Irangate.\nDiversi edifici sono stati chiamanti in un suo onore come la \"Howard University's medical library\", la \"Cleveland Public Library's main building expansion\", \"GCRTA's Windermere station Louis Stokes Station at Windermere\" e la \"Cleveland area Veteran's hospital\" fu rinominato \"Louis Stokes Cleveland Department of Veteran Affairs Medical Center\"."}
{"id": "1249411", "revid": "1452073", "url": "https://it.wikipedia.org/wiki?curid=1249411", "title": "Jaina Marefiero", "text": "Jaina Marefiero (\"Jaina Proudmoore\") \u00e8 un personaggio dell'universo di \"Warcraft\" creato da Blizzard Entertainment, apparso per la prima volta in \"\".\nGoverna sulla citt\u00e0 di Theramore, che rappresenta l'unico territorio umano a Kalimdor, ed \u00e8 anche la pi\u00f9 potente incantatrice umana vivente.\nBiografia.\nGiovent\u00f9.\n\u00c8 nata durante la Seconda Guerra dall'ammiraglio Daelin Marefiero, signore di Kul Tiras e amico e alleato dei regni di Lordaeron e Azeroth. Jaina aveva un fratello, Derek, il quale perir\u00e0 durante il conflitto della quarta guerra, per essere poi trasformato in Reietto da Sylvanas Ventolesto.\nAncora giovane, Jaina si innamor\u00f2 delle storie della Guardiana Magna Aegwynn. Quando il suo talento magico fu scoperto e lei fu mandata a Dalaran, torment\u00f2 l'arcimago Antonidas fino a che non la accett\u00f2 come apprendista, diventando alla fine una delle poche maghe in diretto servizio di Dalaran.\nDato il loro retaggio reale, era inevitabile che Jaina e il principe Arthas, l'erede al trono di Lordaeron, si sarebbero incontrati. Con gli anni diventarono molto amici, e si innamorarono anche al punto da decidere di sposarsi. Arthas per\u00f2 si domand\u00f2 se loro due erano pronti per stare assieme e alla fine ruppe la relazione cos\u00ec che lei potesse concentrarsi sui suoi studi e lui sui suoi compiti a Lordaeron. Jaina fu molto ferita da questa decisione, ma non la contrast\u00f2: si sarebbe presto resa conto che era la cosa giusta da fare. Poco tempo dopo decisero di ravvivare la loro relazione, ma questo accadde durante l'inizio dell'invasione del Flagello che avrebbe cambiato entrambe le loro vite per sempre.\nLa Terza Guerra.\nMolti anni dopo Antonidas, che cercava di scoprire di pi\u00f9 riguardo alla piaga che stava devastando il nord di Lordaeron, ricevette la visita del profeta Medivh, che consigli\u00f2 ai maghi di portare la sua gente ad ovest, nelle terre di Kalimdor. Antonidas lo cacci\u00f2 pensando che fosse solo un pazzo ma Jaina, che aveva origliato la conversazione, sent\u00ec un grande potere provenire dal Profeta e pens\u00f2 che forse avrebbero dovuto seguire il suo consiglio. Antonidas continu\u00f2 a dissentire, e mand\u00f2 Jaina ad incontrarsi con Arthas per investigare sulla piaga nel villaggio di Brill. Mentre esaminavano la zona, Jaina vide delle cose davvero molto strane, inclusi un negromante ed uno zombie fatto di parti di altri cadaveri (quello che poi sar\u00e0 noto come \"abominio\"). Si scontrarono contro molti nemici non morti e scoprirono un granaio il cui contenuto era infettato dalla piaga. Le casse portavano il sigillo di Andorhal, il centro di distribuzione primario del grano a Lordaeron.\nInseguendo il negromante, che era un ex membro del Kirin Tor, Kel'Thuzad, fino ad Andorhal trovarono una massa enorme di non morti ad attenderli ma riuscirono comunque a raggiungerlo, e Arthas lo uccise. Nel viaggio di ritorno verso Dalaran si fermarono a riposare nella cittadina di Valsalda. Tuttavia scoprirono che il grano infetto era gi\u00e0 arrivato anche l\u00ec, e sotto i loro occhi gli abitanti si trasformarono in non morti.\nSebbene riluttante, Jaina lo lasci\u00f2 andando a cercare il paladino Uther per ottenere rinforzi. Quando ritorno portando con s\u00e9 i guerrieri della Mano d'Argento Valsalda era praticamente distrutta ed Arthas stava combattendo una battaglia persa, ma con l'aiuto di Uther riuscirono a respingerli. Arthas, demoralizzato e orripilato dalle schiaccianti forze non morte, decise di andare a Stratholme dove sperava di scovare il loro leader, il signore del terrore Mal'Ganis (a Valsalda avevano infatti scoperto che un grosso carico di grano era stato inviato l\u00ec).\nJaina ed Uther lo seguirono a Stratholme, ma non arrivarono in tempo per impedire agli abitanti di mangiare il grano. Tutti e tre sapevano che la gente di Stratholme si sarebbe presto trasformata in un'orda non morta e li avrebbe attaccati; Arthas decise allora di uccidere la popolazione prima che potessero mutarsi. Uther per\u00f2 non poteva neppure concepire il massacro di gente il cui solo crimine era di essere infetta, anche se lasciarli in vita avrebbe significato vederli diventare dei mostri.\nQuando Uther si rifiut\u00f2 di aiutarlo, Arthas lo accus\u00f2 di tradimento, e proclam\u00f2 che chiunque fosse leale al re sarebbe rimasto con lui: con sua grande sorpresa, Jaina si gir\u00f2 e segu\u00ec Uther.\nJaina e Uther ritornarono alle rovine brucianti di Stratholme dopo che Arthas ebbe finito il suo lavoro l\u00ec. Entrambi furono sconvolti da quello che videro: un'intera citt\u00e0 massacrata come se nulla fosse, senza differenza di sesso, et\u00e0 o altro. Proprio l\u00ec Jaina fu visitata dal misterioso Profeta che aveva cercato invano di convincere sia re Terenas, il padre di Arthas, che il suo mentore Antonidas. Il Profeta le disse di sbrigarsi e portare la sua gente oltre il Grande Mare, ad ovest, fuggendo da Lordaeron e dalla sua patria, Kul Tiras. Jaina cap\u00ec che aveva ragione, cos\u00ec la maga radun\u00f2 una flotta e si prepar\u00f2 a partire: lasci\u00f2 Lordaeron subito prima che l'invasione iniziasse, salvando migliaia di persone da un destino altrimenti segnato.\nArrivo a Kalimdor.\nUna volta raggiunte le coste di Kalimdor, Jaina scopr\u00ec che c'erano degli orchi l\u00ec, e credendo che l'Orda l'avesse seguita da Lordaeron cominci\u00f2 a dargli battaglia. Grom Malogrido, uno dei leader degli orchi, non se lo fece ripetere due volte e rispose all'offensiva. Dopo una disastrosa battaglia con gli orchi, trov\u00f2 un posto dove sarebbe riuscita a tenerli a bada: il Picco di Petrartiglio, sulla cima delle Vette di Petrartiglio non era soltanto un ottimo posto da difendere, ma al suo interno la maga percep\u00ec anche un grande potere. Cos\u00ec guid\u00f2 una spedizione all'interno delle caverne alla ricerca di qualche potere per sconfiggere gli orchi, ma sent\u00ec che erano seguiti.\nRaggiunto il cuore della montagna Jaina incapp\u00f2 in Thrall e Cairne Zoccolo Sanguinario: stavano per aggredirsi quando furono fermati dall'Oracolo della montagna, che altri non era se non il misterioso Profeta che avevano incontrato a Lordaeron. Egli li implor\u00f2 di allearsi gli uni con gli altri, avvertendoli che altrimenti non sarebbero sopravvissuti alla furia della Legione Infuocata.\nRiluttante, Jaina accett\u00f2 di unire le sue forze con quelle di Thrall, e gli diede una Gemma dell'Anima, che l'orco uso per catturare l'essenza di Grom Malogrido quando l'invasione di Kalimdor inizi\u00f2. Quindi, aiut\u00f2 Thrall a purificare l'amico dalla maledizione demoniaca che lo aveva attanagliato.\nJaina e Thrall continuarono ad essere alleati, nonostante le loro forze non fossero molto convinte di ci\u00f2, anche dopo la morte di Malogrido. Erano terrorizzati dai non morti, ma anche dai letali attacchi colpisci-e-fuggi degli elfi della notte. Anche se la loro alleanza gli permetteva di rimanere in vita, si stavano muovendo su un filo sottile.\nLa battaglia del Monte Hyjal.\nAlla fine Thrall ricevette una visione: Jaina lo segu\u00ec dove gli era stato detto di andare, e qui trovarono i leader degli elfi della notte, Malfurion Grantempesta e Tyrande Soffiabrezza. Il profeta apparve e rivel\u00f2 di essere Medivh, ritornato come spirito per correggere gli errori commessi in vita. Implor\u00f2 gli umani, gli orchi e gli elfi della notte di unire le forze contro la Legione, o sarebbero caduti tutti. Le tre razze allora si dichiararono d'accordo a difendere il Monte Hyjal insieme.\nJaina us\u00f2 la sua capacit\u00e0 di teletrasporto per esaminare l'area circostante e scopr\u00ec che Archimonde e le sue guardie del destino si stavano velocemente facendo strada fra le montagne. I difensori crearono cos\u00ec tre basi nello sforzo di rallentare la sua ascesa mentre Malfurion lavorava per proteggere l'Albero del Mondo che cresceva in cima al monte. La base di Jaina fu la prima sulla strada del demone, e fu quindi la prima a cadere, ma prima che lui potesse ucciderla Jaina si trasport\u00f2 lontana dalle grinfie di Archimonde. La base successiva fu quella di Thrall, e Jaina us\u00f2 le sue ultime energie per portarlo in salvo prima che potesse essere distrutto dal demone. Archimonde riusc\u00ec a scacciare dal suo sentiero anche gli elfi, nonostante gli sforzi di Tyrande e Shandris Piumaluna, ma raggiunto Nordrassil venne distrutto dall'energia che la natura aveva accumulato per difendersi.\nLa fondazione di Theramore.\nCon la sconfitta della Legione sul Monte Hyjal, Jaina prese i suoi rifugiati e li port\u00f2 su un'isola situata vicino alle coste orientali di Kalimdor, nella regione delle Acquemorte, e la chiam\u00f2 Theramore. La data esatta della fondazione non \u00e8 chiara, ma si sa che il ruolo della cittadella fu importante nella fondazione della nazione degli orchi, Durotar.\nQuando Rexxar, il mezzogre campione dell'Orda le domand\u00f2 spiegazioni per aver incontrato umani a Durotar e per il tentativo di assassinio da parte loro, Jaina cadde dalla nuvole e gli disse di non saperne nulla. La maga allora accett\u00f2 di aiutare Rexxar nell'investigazione che ne segu\u00ec, e scoprirono che l'avamposto umano sotto accusa era stato distrutto dai naga. Quando trovarono un soldato morente, Jaina realizz\u00f2 con orrore che suo padre, l'ammiraglio Daelin Marefiero, aveva deciso di farle una visita. Jaina fece di tutto per convincere suo padre che gli orchi non erano pi\u00f9 malvagi e di lasciare in pace Rexxar, ma l'ammiraglio non ne volle sapere. Rexxar e i suoi compagni fuggirono, e Thrall fu costretto a raggruppare un'armata per respingere le forze di Marefiero.\nJaina era disperata: mentre si sentiva leale verso suo padre e la sua nazione, le sue esperienze col Flagello e la Legione l'avevano convinta che meschini rancori e vendette come quelli di suo padre erano inutili. Jaina aiut\u00f2 l'Orda a recuperare delle navi dai goblin e ordin\u00f2 alle sue truppe di rimanere ferme quando gli orchi avessero assaltato Theramore. Le ultime parole di Jaina a suo padre, ferito a morte nel conflitto, furono per chiedergli perch\u00e9 non l'aveva ascoltata.\nLa tensione fra Theramore e Durotar.\nTheramore e Durotar rimasero in pace per tre anni, sebbene i rapporti fossero diffidenti. Alla fine una serie di piccoli incidenti navali portarono ad uno stato di tensione estrema fra le due potenze, tanto che i goblin, i quali controllavano l'unico porto neutrale della regione (Porto Paranco) si lamentarono.\nA dispetto della situazione, Thrall domand\u00f2 aiuto a Jaina per trovare un ambiente in cui vivere ad un branco di lucertole del tuono che si erano allontanate dal proprio in seguito ad una misteriosa serie di scavi nella Fossa del Tuono. Jaina pens\u00f2 di portarle in una regione disabitata nella verdeggiante Mulgore, ma fu attonito nello scoprire che l'area era sorvegliata magicamente per proteggere il suo unico abitante: Aegwynn.\nLa ex guardiana di Tirisfal rifiut\u00f2 seccamente le ammirazione di Jaina, ma riusc\u00ec a capire cosa aveva causato la tensione fra Theramore e Durotar: un demone minore, Zmodlor, aveva rifondato il clan delle Lame Ardenti e stava mettendo contro le due nazioni. Jaina ed Aegwynn ritornarono a Theramore, dove scoprirono che lo stesso ciambellano della maga era stato corrotto dalle Lame Ardenti. Dopo aver sistemato il traditore, si occuparono dello stesso Zmodlor. Sfortunatamente il demone era protetto da una piccola cerchia di stregoni. Jaina fu quasi uccisa dalla loro magia ma Aegwynn le diede la sua stessa forza vitale per supportarla, e la maga riusc\u00ec ad uccidere gli stregoni e a bandire Zmodlor nella Distorsione Fatua. Dopo che la crisi tra le due nazioni fu passata Thrall e Jaina firmarono un patto permanente di non aggressione. Contro ogni aspettativa, infine, Aegwynn sopravvisse e prese il posto del ciambellano di Jaina.\nWorld of Warcraft: il fumetto.\nJaina appare nella storia a fumetti di \"World of Warcraft\", dove assiste il re di Roccavento Varian Wrynn nel recuperare la sua identit\u00e0 perduta, aiutata da Aegwynn.\nWrath of the Lich King.\nDopo la morte di Bolvar Domadraghi in \"Wrath of the Lich King\" Varian Wrynn prepar\u00f2 le truppe dell'Alleanza per combattere contro la guerra: nel disperato tentativo di evitare una \"Quarta Guerra\" Jaina si teletrasport\u00f2 ad Orgrimmar per capire la verit\u00e0 sui recenti eventi a Nordania. Qui, da Sylvanas Ventolesto e da Thrall, apprese che all'interno dell'Orda c'era stato un colpo di Stato organizzato dal signore del terrore Varimathras, e che Sepulcra era caduta nelle sue mani. Thrall le assicur\u00f2 che i capi dell'Orda non volevano una guerra contro l'Alleanza e che avevano intenzione di occuparsi dei traditori. Jaina tent\u00f2 quindi di fermare Varian, pur sapendo che Bolvar era per lui come un fratello e che quindi sarebbe stato molto difficile.\nInfatti, mentre le forze di Thrall assediavano Sepulcra per riprenderla, Varian la attaccava da dietro con l'intento di riprendere la ex Capitale di Lordaeron e farla tornare al vecchio splendore. Rifiutandosi di stare a guardare mentre Orda e Alleanza si combattevano cos\u00ec stupidamente, Jaina blocc\u00f2 entrambe le armate congelandole al suolo e teletrasport\u00f2 quelle dell'Alleanza di nuovo a Roccavento.\nI segreti di Ulduar.\nQuando Brann Barbabronzea scopr\u00ec che il Dio Antico Yogg-Saron si era liberato dalla sua prigione nella citt\u00e0 titanica di Ulduar, Rhonin e Jaina convocarono i leader dell'Alleanza e dell'Orda a Dalaran. Mentre Rhonin spiegava a Varian la situazione, Jaina vide che Thrall e Garrosh Malogrido, l'impulsivo figlio di Grom erano arrivati presto e tent\u00f2 di fermarli prima che iniziasse un altro confronto. Tuttavia non riusc\u00ec ad evitare che Varian e Garrosh cominciassero a litigare, e Varian se ne and\u00f2, rifiutando del tutto di cooperare con l'Orda, e lasciando in sospeso la domanda di chi avrebbe affrontato allora Yogg-Saron.\nLa caduta del Re dei Lich.\nPi\u00f9 di recente, Jaina ha guidato una spedizione di campioni dell'Alleanza a Corona di Ghiaccio, per affrontare il Re dei Lich e scoprire se lo spirito di Arthas poteva ancora essere salvato. Mentre i campioni affrontavano degli agenti del Re dei Lich, Jaina affront\u00f2 il Re stesso, trovandosi ben presto in difficolt\u00e0 e costretta alla fuga, con la triste convinzione che del suo antico amato non restava pi\u00f9 nulla. Il Re dei Lich verr\u00e0 in seguito sconfitto da Tirion Fordring, liberando cos\u00ec anche lo spirito di Arthas.\nMa fu qui che Jaina si ricredette: uno degli avventurieri consegna a Jaina un medaglione raccolto dal corpo di Arthas, appartenente ad ella in passato, dimostrando all'incantatrice che nel profondo Arthas conservava il ricordo della loro storia d'amore e per questo Jaina non riuscir\u00e0 a smettere di amarlo.\nVenti di guerra.\nJaina, dopo i resti della cenere dall'ultima guerra, decide di partire per ritrovare la pi\u00f9 preziosa e potente reliquia dei draghi blu, l'Iride Focalizzante, per impedire che non venga presa da esseri malvagi. Ad accompagnarla nel suo viaggio sar\u00e0 Kalec, ex aspetto dei draghi blu. I due scoprono che qualcuno sta mascherando la presenza dell'Iride, ma proprio in quel momento un emissario di Baine Zoccolo Sanguinario giunge per avvertirli che Garrosh Malogrido sta cominciando la campagna per la conquista di Kalimdor, e Theramore \u00e8 il primo obbiettivo. Jaina e Kalec chiedono aiuto sia al Consiglio dei Sei del Kirin Tor sia a Varian Wrynn. Proprio mentre la battaglia sembra volgere a loro favore, Jaina e kalec scoprono la terribile verit\u00e0: l'Orda era riuscita a prendere l'Iride Focalizzante e grazie ad essa \u00e8 riuscita a creare una gigantesca bomba al mana. Le forze dell'Orda si ritirano e la bomba al mana distrugge completamente la citt\u00e0 di Theramore; Jaina si salva per puro miracolo, spinta verso un portale da Rhonin. Quando Jaina si risveglia, scopre che il suo corpo irradia magia arcana, perch\u00e9 aveva assorbito l'energia della bomba. Quando ritorna a Theramore, al posto della citt\u00e0 vede un cratere con qualche rovina sopravvissuta; al centro del cratere ritrova anche l'Iride Focalizzante. Proprio in quel momento, la rabbia e l'odio si fecero largo nell'animo di Jaina per la prima volta, e giur\u00f2 con tutta se stessa che avrebbe vendicato le vittime innocenti di Theramore. Prese di nascosto l'Iride e chiese di nuovo aiuto a Varian e al Consiglio dei Sei: ma il primo disse che non era saggio attaccare Orgrimmar alla cieca, mentre i secondi, bench\u00e9 consapevoli di ci\u00f2 che aveva fatto Garrosh, non volevano una guerra nella quale sarebbero morti anche degli innocenti che non c'entravano nulla con la distruzione della citt\u00e0. Rifiutata da tutti, Jaina decise che si sarebbe sporcata le mani da sola: nella biblioteca di Dalaran trovo un raro manufatto, \"il Sesto Elemento\", il quale diceva che l'arcano era come un elemento, e l'Iride Focalizzante era stata usata per controllare gli elementali. Con questa informazione e l'Iride Focalizzante, Jaina arriv\u00f2 nei pressi della costa di Orgrimmar ed evoc\u00f2 un'armata di elementali d'acqua che, unendosi, formarono un gigantesco tsunami pronto per spazzare via Orgrimmar da Azeroth. In quel momento arriv\u00f2 Thrall, che cerc\u00f2 di dissuaderla, ma Jaina aveva gi\u00e0 mandato l'onda anomala contro Orgrimmar, e nella sua furia cerc\u00f2 di attaccare anche il suo vecchio amico. Arriv\u00f2 anche Kalecgos, il quale le disse che stava ripetendo la stessa cosa che Arthas aveva fatto a Stratholme, e uccidendo degli innocenti insieme ai colpevoli, sarebbe diventata come lui. Rendendosi finalmente conto di cosa stava diventando, Jaina ferm\u00f2 appena in tempo l'onda; si scus\u00f2 con Kalec e Thrall, ma a quest'ultimo gli disse che la pace poteva essere possibile solo se Garrosh fosse stato deposto dal suo ruolo. Kalecgos prese Jaina e tornarono alle rovine di Theramore, e con loro stupore, si imbatterono in Fearbreaker, perfettamente intatto nonostante la bomba. Venendo alle prese con il suo dolore, Jaina comincia a piangere mentre Kalec la conforta. Mentre parlano, lui l'aiuta a capire che lei vuole tornare a Dalaran e al Kirin Tor, ricordando che Rhonin le aveva detto che era il suo futuro. Riconoscendo i loro sentimenti l'uno per l'altra, Kalec bacia Jaina, iniziando formalmente una relazione.\nIncontro con i restanti membri dei Sei, Jaina spieg\u00f2 loro quello che aveva fatto e il suo ruolo con l'Iride Focalizzante. Kalec, come leader dello Stormo blu, dona inaspettatamente l'Iride al Kirin Tor per la custodia. Jaina fa la sua richiesta formale per tornare alla Kirin Tor come membro novizio invece di prendere il posto di Rhonin come leader. Khadgar spiega che Vereesa aveva trovato in una scatola che conteneva pergamene segrete una profezia scritta da Korialstrasz, che descrive perfettamente Jaina come \u00e8 ora e gli eventi che l'avevano appena colpita. A seguito di tutto ci\u00f2 che era accaduto, la moderazione di Jaina di fronte alla disperazione ha mostrato loro molto del suo carattere. Jaina sottolinea che aveva bisogno di aiuto e parte del ringraziamento va a Kalec, e cos\u00ec Khadgar estende un invito all'Aspetto per aderire al Kirin Tor. Dopo aver visto la nuova fossa comune fuori Theramore come nuovo leader del Kirin Tor, Jaina, con Kalec al suo fianco, presiede il servizio commemorativo del suo predecessore alla Cittadella Viola.\nApprodo a Pandaria.\nJaina, come il leader del Kirin Tor, era presente durante l'incontro dell'Alleanza nel Santuario delle Sette Stelle, dove i dignitari dell'Alleanza e gli alleati hanno discusso i pro e i contro di utilizzare il potere degli Sha. Lei rimase in silenzio nel suo parere, ma riusc\u00ec a trattenere lo Sha quando si manifest\u00f2 fisicamente in un'eco di odio. Re Varian Wrynn invi\u00f2 suo figlio Anduin e un avventuriero per negoziare con Jaina il ritiro degli elfi del sangue da Dalaran perch\u00e9 sostengono fedelt\u00e0 all'Orda e rappresentano una grave minaccia per lo sforzo bellico. Jaina rifiut\u00f2, citando il desiderio di mantenere la neutralit\u00e0 di Dalaran. Il suo motivo \u00e8 che, nonostante il suo disprezzo per Garrosh, Dalaran potrebbe servire come un faro di speranza e pace. Mostrando al mondo che sia Alleanza e Orda possono fidarsi l'un l'altro e lavorare insieme nella loro citt\u00e0, il mondo sarebbe in grado di credere che possano essere al di sopra della guerra. Mentre lei e Anduin parlano, Jaina ha ammesso che non era orgogliosa di come lei aveva previsto di eliminare Orgrimmar. Assiste pi\u00f9 tardi gli Elfi della notte, aumentando le difese magiche di Darnassus, al fine di evitare che Garrosh ottenga la Campana Divina. Nonostante i loro sforzi, l'Orda entr\u00f2 con successo a Darnassus e riusc\u00ec a rubarla. Jaina torn\u00f2 a Darnassus e cercando di scoprire come i suoi scudi abbiano fallito, ha trovato prove che ha coinvolto una persona a conoscenza del Kirin Tor e la rete di portali di Dalaran nel furto. Furiosa per questo presunto tradimento, Jaina mobilit\u00f2 il Kirin Tor, le forze dell'Alleanza e il Patto d'argento per eliminare i Predatori del Sole da Dalaran. il vero colpevole, per\u00f2, era un piccolo gruppo di disertori dei Predatori del Sole in qualit\u00e0 di spie e agenti di Garrosh; gli altri membri, tra cui Aethas, non avevano mai avuto alcuna conoscenza di quello che \u00e8 successo fino a quando Jaina lo rivel\u00f2 a loro. Dopo un breve confronto con Aethas, Jaina scelse di incarcerarli. L'arrivo del Gran Magistro Rommath e dei campioni dell'Orda tramite teletrasporto salvarono molti dei Predatori del Sole, tra cui Aethas, tuttavia molti altri erano ancora imprigionati o uccisi. Dopo l'epurazione, Jaina rifer\u00ec al re Varian che Dalaran era libero dalle interferenze dell'Orda e il Kirin Tor poteva ora dare supporto all'Alleanza. Varian era deluso che Jaina non avesse conferito con lui prima di agire perch\u00e9 era in trattative segrete con gli Elfi del sangue per riportarli nell'Alleanza. Il suo attacco ai Predatori del Sole avrebbe quindi riportato i sin'dorei all'Orda. Jaina gli disse invece che gli sforzi diplomatici di Varian con gli Elfi del sangue erano folli, dato che ora crede che \"una volta Orda, sempre Orda.\" Varian le ha sottolineato che l'Alleanza deve agire come una cosa sola.\nPi\u00f9 tardi, Varian ha scoperto che suo figlio Anduin e un campione dell'Alleanza mentre uscivano da soli per fermare Garrosh mentre usava la Campana Divina. Sebbene Anduin riusc\u00ec a fermare Garrosh e a distruggere l'artefatto, lo fece a caro prezzo: Garrosh aveva aggredito Anduin e lo lasci\u00f2 gravemente ferito. Varian non si pent\u00ec di aver inviato Anduin a Roccavento immediatamente e ordinato a Velen di inviarlo subito da lui. Varian, poi, tristemente teneva suo figlio, mentre Jaina giur\u00f2 a Varian che il Kirin Tor avrebbe retribuito il danno di Garrosh e prontamente si teletrasport\u00f2.\nAttacco al Re del Tuono.\nJaina form\u00f2 l'Offensiva del Kirin Tor non solo per sconfiggere la minaccia emergente di un risorto Lei Shen, ma anche per evitare che l'Orda potesse trovare eventuali resti del suo potere. Jaina stipul\u00f2 un'alleanza con i Shado-Pan che si erano gi\u00e0 stabiliti nell'Isola del Tuono e aveva gi\u00e0 cominciato minare la forze di Lei Shen. Jaina invi\u00f2 i suoi campioni a Taran Zhu come gesto di buona volont\u00e0 e per aiutare i loro sforzi. Alla fine l'Offensiva del Kirin Tor prese Shaol'mara come loro base operativa, ottenendo un vantaggio assaltando la porta dell'Imperatore. Con la porta distrutta, i Shado-Pan e l'Offensiva del Kirin Tor hanno lavorato insieme per prendere la Forgia del Tuono e l'atterraggio a Stormsea. Jaina port\u00f2 le forze dell'Alleanza contro Shan Bu nell'assalto finale alla roccaforte del Re del Tuono. Apprese anche che un manipolo dell'Orda, guidato da Lor'themar Theron, signore reggente di Quel'Thalas, insieme a Aethas, voleva attaccare Lei Shen, anche se scelse di affrontare un problema alla volta. Jaina e Lor'themar si trovarono faccia a faccia dopo che Shan Bu \u00e8 stato sconfitto. Jaina ordin\u00f2 che Aethas gli fosse consegnato in cambio della vita di Lor'themar, mentre Lor'themar chiese il rilascio dei Predatori del Sole ancora prigionieri. Mentre le tensioni sono aumentate, Taran Zhu, anche se gravemente ferito, \u00e8 intervenuto per sdrammatizzare la situazione, sollecitando Lor'themar e Jaina per rompere il ciclo della vendetta. I due alla fine si accordarono su una decisione, anche se Jaina ha chiarito che nessuna vera pace ci sarebbe stata mentre Garrosh Malogrido governava l'Orda. Con sua sorpresa, Lor'themar rispose che quello era proprio il motivo per il quale dovrebbero conservare la loro forza per quel giorno. Addolcita dalla risposta di Lor'themar, Jaina ordin\u00f2 a Vereesa e alle sue forze di fare marcia indietro. Theron e Jaina concluso il loro colloquio e, grazie alla mediazione di Zhu, hanno lasciato il campo pacificamente. Jaina, successivamente, incaric\u00f2 gli avventurieri dell'Alleanza che avevano sufficientemente guadagnato la sua fiducia di assaltare il palazzo di Lei Shen e utilizzare la verga di Antonidas per assorbire il suo potere dalla sua pedana sul Pinnacolo delle Tempeste. Con il potere del Re del Tuono fuso con la sua verga, Jaina prevede di utilizzare il terribile potere di Lei Shen su Garrosh quando sar\u00e0 il momento.\nL'assedio di Orgrimmar.\nJaina arriv\u00f2 insieme a Lor'themar Theron alla Volta di Y'Shaarj dopo che lo Sha dell'Orgoglio \u00e8 stato sconfitto. Ha detto al Reggente che non era sorpresa che l'arroganza di Garrosh avesse scatenato gli Sha sulla Valle dell'Eterna Primavera. Essi notarono che Garrosh aveva lasciato Urloatroce, e dopo aver informato Theron di rimanere fuori dalla strada dell'Alleanza, Jaina invi\u00f2 gli eroi dell'Alleanza attraverso un portale per aiutare le forze assedianti Orgrimmar. Jaina e Vereesa Ventolesto accompagnarono la squadra d'assalto di Re Varian Wrynn alla Baia Manotagliente e parteciparono allo scontro con il proto-drago Galakras. In seguito alla sconfitta di Garrosh, Jaina fiss\u00f2 l'Orda e li accus\u00f2 di ordire in quel momento, un complotto contro l'Alleanza. Ha esortato Varian a cogliere questa opportunit\u00e0 per conquistare Orgrimmar e smantellare l'Orda, anche se alla fine il re di Roccavento non prese questa decisione accettando come nuovo Capoguerra Vol'jin.\nIl processo.\nJaina partecip\u00f2 al processo di Garrosh nel Tempio della Tigre Bianca insieme a Re Varian, il principe Anduin, Kalecgos e Vereesa Ventolesto. Quando Garrosh riusc\u00ec a fuggire con l'aiuto del drago bronzeo Kairozdormu, quest'ultimo apr\u00ec molti portali di diverse versioni alternative di molte delle persone presenti, facendone uscire delle versioni impazzite tra cui una di Jaina. Questa versione di Jaina possedeva l'odio per l'Orda e cominci\u00f2 a lanciare palle di fuoco contro i membri dell'Orda in aula, ma alla fine riusc\u00ec a sconfiggerla. Tuttavia, Jaina fu colpita da un colpo della Signora della Guerra Zaela; soltanto l'intervento di Chi-Ji riusc\u00ec a salvarla. Quando Jaina si riprese si riconcili\u00f2 definitivamente con Thrall, ed egli le avrebbe promesso che avrebbe trovato Garrosh.\nAspetto.\nJaina \u00e8 una donna dai capelli biondi e gli occhi azzurri, di bell'aspetto. I suoi indumenti consistono in una tunica bianca molto scollata, che lascia anche scoperto l'ombelico, e una lunga gonna bianca; sopra questi vestiti presenta un mantello viola con due lunghe maniche bianche e due spallacci viola. Quando fu esposta alle radiazioni arcane della bomba al mana, i suoi capelli sono diventati completamente bianchi - salvo una piccola ciocca davanti al lato sinistro. Come arma utilizza un lungo bastone sul quale si trova un lungo cristallo fluttuante. In \"Heroes of the Storm\" Jaina ha di nuovo i capelli biondi, mentre la gonna scompare, sostituita da dei pantaloni bianchi; inoltre, sul suo mantello, \u00e8 presente un cappuccio.\nPersonalit\u00e0.\nGli stranieri spesso confondono l'indipendenza e la forza di spirito di Jaina con una personalit\u00e0 avventata e testarda. Tuttavia, la verit\u00e0 \u00e8 che lei ha sviluppato una prodigiosa capacit\u00e0 di capire la gente e le sue reali intenzioni. \u00c8 un vero campione della sua gente, e farebbe tutto, compreso dare la sua vita, per assicurare la loro sopravvivenza. Jaina rispetta la vita in tutte le sue forme, e rifiuta che venga fatto del male agli innocenti in sua presenza. Preferisce l'azione alle parole, e ha sviluppato una grande ammirazione per il successo di Thrall nel fondare Durotar.\nSolo una volta Jaina permise all'odio di guidarla, quando Garrosh us\u00f2 la bomba al mana per distruggere Theramore, ma l'esperienza vissuta cambi\u00f2 quasi il suo carattere.\nLa vita a Theramore \u00e8 spesso isolata, ma Jaina accoglie i visitatori con calore e allegria in cambio di storie dal resto del mondo. La sua gente \u00e8 semplice, la maggior parte contadini e pescatori. In cambio di informazioni o artefatti che possano migliorare la vita della sua gente, Jaina spesso fornisce assistenza arcana ai visitatori, a volte addirittura teletrasportandoli a grande distanza, evocando elementali per guidarli nei loro viaggi o proteggendoli con incantesimi. Non \u00e8 una persona sedentaria e quando un pericolo si fa vedere parte subito a fronteggiarlo per proteggere Theramore..\nContro i nemici mortali, Jaina \u00e8 pietosa e cerca di fare prigionieri piuttosto che morti o forzarli alla resa. Ma quando combatte contro demoni o non morti usa i suoi incantesimi per infliggere il maggior danno possibile.\nPoteri e abilit\u00e0.\nJaina, essendo probabilmente la maga pi\u00f9 potente in vita, \u00e8 in grado di padroneggiare una vasta gamma di incantesimi e magie. Tuttavia preferisce usare incantesimi legati all'acqua e al ghiaccio: un esempio \u00e8 un elementale d'acqua che le d\u00e0 sempre sostegno. Dopo che la bomba al mana la irradi\u00f2 con l'energia arcana i suoi poteri aumentarono considerevolmente; inoltre, con l'Iride Focalizzante \u00e8 riuscita a creare un'immensa onda d'acqua. Dopo che il Re del Tuono Lei Shen fu sconfitto, le venne data la verga del suo maestro Antonidas dagli avventurieri dell'Alleanza - che prima dello scontro aveva dato a loro - contenente il potere del signore dei Mogu.\nRelazioni.\nJaina ha avuto alcune interazioni romantiche con alcuni personaggi della storia di Warcraft. Lei ed Arthas erano strettamente legati, tanto da arrivare quasi al matrimonio, ma alla fine i loro compiti verso Dalaran e Lordaeron li costrinsero a lasciare perdere la cosa, e non riuscirono pi\u00f9 a ricostruire la relazione perduta.\nIn una delle ultime missioni di \"The Frozen Throne\" Arthas parla di Kael'thas e del suo tentativo di 'rubargli' Jaina. Kael'thas conferma questo fatto rinfacciando ad Arthas che gli aveva portato via tutto ci\u00f2 che aveva mai amato. La biografia di Kael'thas nell'enciclopedia di Warcraft Getting Started on your Free Trial rivela che egli si innamor\u00f2 di Jaina mentre lei stava studiando a Dalaran con Antonidas, ma la differenza di et\u00e0 (lei era una ragazza mentre lui aveva gi\u00e0 qualche secolo) lo riemp\u00ec di sensi di colpa e dubbi. Quando finalmente si decise a parlarle Jaina era in un punto della sua vita in cui lo studio era prima di tutto. Pochi mesi dopo, cominciarono a circolare le chiacchiere sulla sua relazione con Arthas.\nQueste relazioni sono narrate nel romanzo \"Arthas - L'ascesa del Re dei Lich\" scritto da Christie Golden.\nJaina cominci\u00f2 anche ad avere una relazione con Kalecgos, il nuovo Aspetto dello Stormo blu.\nRelazione con Thrall.\nDopo che le forze di Thrall e Jaina furono costrette a lavorare assieme da Medivh, i due divennero buoni amici. Thrall constat\u00f2 che Jaina gli ricordava molto la sua cara amica Taretha Foxton, ma Jaina non ha mai espresso un perch\u00e9 particolare per la sua fiducia in Thrall. La loro relazione \u00e8 incrollabilmente forte, essendosi rinsaldata con la battaglia di Durotar che cost\u00f2 a Jaina suo padre e a Thrall molti dei suoi uomini. Nonostante l'Alleanza e l'Orda ora siano opposte, loro si considerano tuttora alleati.\nNell'istance di Gnomeregan \u00e8 possibile per i giocatori dell'Alleanza recuperare la \"White Punch Card\", un documento scritto in codice binario. Se decodificato, permette di leggere \"Thrall and Jaina sitting in a tree, K-I-S-S-I-N-G\", uno scherzo in-game da parte della Blizzard Entertainment per i fan.\nAltre apparizioni.\nJaina appare come personaggio selezionabile in \"Heroes of the Storm\". Jaina appare anche come eroe giocabile nella classe del mago in "}
{"id": "1249415", "revid": "287204", "url": "https://it.wikipedia.org/wiki?curid=1249415", "title": "Campionato sudamericano di rugby 1967", "text": "L'edizione del 1967 del campionato sudamericano di rugby si svolse a Buenos Aires (Argentina) e vide come partecipanti, oltre ai padroni di casa, il e l'.\nLa formula adottata fu quella del girone unico a gare di sola andata. Vinse il torneo l'Argentina, seguita da Cile e Uruguay.\nMatch di contorno.\nViene disputato un match di contorno tra la selezione di Rosario e l'Uruguay"}
{"id": "1249417", "revid": "181699", "url": "https://it.wikipedia.org/wiki?curid=1249417", "title": "Martin Luther King, Jr.", "text": ""}
{"id": "1249423", "revid": "2519", "url": "https://it.wikipedia.org/wiki?curid=1249423", "title": "Brevik", "text": "Brevik \u00e8 una citt\u00e0 norvegese nella contea di Vestfold og Telemark.\nIl paese venne eretto a municipalit\u00e0 il 1\u00ba gennaio 1838; venne assorbito nel comune di Porsgrunn il 1\u00ba gennaio 1964.\nBrevik \u00e8 considerata una delle citt\u00e0 meglio conservate dell'era della navigazione a vela. L'insediamento \u00e8 situato all'estremit\u00e0 della penisola di Eidangerhalv\u00f8ya; in passato fu molto attiva nell'esportazione di ghiaccio e legna. L'ultimo bastimento di legname per il Regno Unito part\u00ec attorno al 1960."}
{"id": "1249427", "revid": "287204", "url": "https://it.wikipedia.org/wiki?curid=1249427", "title": "Madonna del Granduca", "text": "La Madonna del Granduca \u00e8 un dipinto a olio su tavola (84,4x55,9\u00a0cm) di Raffaello, databile al 1504 circa e conservato nella Galleria Palatina a Firenze.\nStoria.\nNon \u00e8 nota la provenienza originaria del dipinto, eseguito probabilmente per una destinazione privata dal giovane Raffaello, giunto da poco a Firenze, verso il 1504. Fu acquistata alla fine del Settecento da Ferdinando III di Lorena, granduca di Toscana, su segnalazione del direttore delle Gallerie Fiorentine Tommaso Puccini. Nel 1799 \u00e8 ricordata per la prima volta con certezza, quando Ferdinando, che era attaccatissimo all'opera tanto da portarla con s\u00e9 anche in viaggio, se la fece spedire a Vienna, dove era riparato durante l'invasione napoleonica. L'opera ha assunto il suo nome proprio dalla predilezione che Ferdinando III aveva per essa.\nNel 1800 \u00e8 ricordato un restauro di Vittorio Sampieri e dal 1815 fu sistemata a Palazzo Pitti nell'appartamento granducale, nella camera da letto, e poi in una delle sale affrescate da Pietro da Cortona, dove oggi si trova nella Galleria. Nel 1821 fu trasferita temporaneamente agli Uffizi, dove Luisa Seedler ebbe l'autorizzazione di copiarla. Nel 1830 \u00e8 di nuovo a Pitti, prima nella camera dell'arciduchessa Maria Luisa, poi in quella della granduchessa Maria Antonia. Negli inventari successivi \u00e8 ricordata nella Sala di Apollo, nella Sala dell'Educazione di Giove (dal 1829 al 1859) e infine nella Sala di Saturno dalla fine del XIX secolo, dove si trova tutt'oggi.\nL'attribuzione a Raffaello non \u00e8 mai stata messa in dubbio, anzi \u00e8 una delle pi\u00f9 famose Madonne dipinte dal pittore. Si \u00e8 dibattuto per\u00f2 sull'autografia dello sfondo scuro, che gli studi pi\u00f9 recenti sembrano attribuire a un ripensamento dell'artista, assieme ad alcune pennellate scure che modellano il velo e i capelli. Una radiografia ha infatti svelato un diverso fondale originario, con una finestra ad arco sul lato destro e, poco sotto, un gradino o un sedile che attraversava orizzontalmente tutto il dipinto.\nDescrizione e stile.\nLa Madonna \u00e8 raffigurata in piedi, con la tradizionale veste rossa e il manto azzurro e sembra avanzare verso lo spettatore emergendo dal fondo scuro, con decisa ma dolce monumentalit\u00e0. Tiene in braccio il Bambin Ges\u00f9 come a mostrarlo allo spettatore, con un'intima e misurata interazione di gesti tra i due. Perfettamente bilanciati sono i rapporti tra i volumi e la disposizione dei protagonisti, con una lieve rotazione di Maria verso destra a cui corrisponde un gesto analogo e in senso opposto di Ges\u00f9. Lo sguardo del Bambino accentua i risvolti sentimentali e devozionali dell'opera, rivolgendosi intensamente verso lo spettatore, invitato cos\u00ec a compartecipare alla sublime corrispondenza amorosa tra madre e figlio.\nIl dilatarsi dei pieno di luce e d'ombra, con effetti di avvolgimento atmosferico, dimostra l'influenza dello sfumato di Leonardo da Vinci, che Raffaello ebbe modo di apprezzare nei primissimi anni a Firenze. Altri riferimenti rimandano alle Madonne dei Della Robbia.\nL'estrema dolcezza della scena compone un raro equilibrio tra il senso di manifestazione divina e la forte umanizzazione del soggetto."}
{"id": "1249429", "revid": "287204", "url": "https://it.wikipedia.org/wiki?curid=1249429", "title": "Campionato sudamericano di rugby 1969", "text": "L'edizione del 1969 del campionato del Sud America di Rugby a XV si svolge a Santiago del Cile, sul terreno del \"Prince of Wales Country Club\".\nMatch di contorno.\nVengono disputati alcuni match di contorno, anche a causa del forfait del .\nDi tutti e tre i match \u00e8 protagonista la selezione \"B\" Argentina"}
{"id": "1249430", "revid": "184755", "url": "https://it.wikipedia.org/wiki?curid=1249430", "title": "Francesco Adenti", "text": "Ex alunno salesiano dell'Oratorio di Santa Maria delle Grazie di Pavia, ha conseguito nel 1985 la laurea in giurisprudenza presso l'Universit\u00e0 degli studi di Pavia con una tesi di Diritto canonico. In quegli anni notevole \u00e8 stato il suo operato all'interno dell'Azione Cattolica diocesana ed in particolare ha contribuito alla rinascita della FUCI diocesana di cui \u00e8 stato Segretario dal 1983 al 1985.\nHa conseguito un Master in organizzazione del personale presso l'Universit\u00e0 Bocconi di Milano.\nAttualmente \u00e8 Dirigente di un'azienda di trasporti lombarda.\n\u00c8 giornalista pubblicista: tra il 1983 e il 1993 ha collaborato con il settimanale diocesano di Pavia (\u201cIl Ticino\u201d) e di Vigevano (\u201cL'Araldo Lomellino\u201d). Nel 1991 \u00e8 stato tra i fondatori del Centro Culturale \u201cGiorgio la Pira\u201d Onlus di cui \u00e8 attualmente Presidente.\nGi\u00e0 dirigente regionale dell'Associazione Italiana Arbitri, attualmente \u00e8 arbitro benemerito e osservatore arbitrale presso i campionati dilettantistici. \u00c8 stato tra i fondatori dell'associazione sportiva \u201cCorripavia\u201d e dell'associazione \u201cCalcio Dilettantistico Pavese\u201d e di quest'ultima \u00e8 attualmente Presidente onorario.\nDal 1988 \u00e8 impegnato in politica nella citt\u00e0 di Pavia: eletto prima Consigliere del Quartiere \u201cCentro\u201d, poi Consigliere Comunale, dal 1997 al 2000 \u00e8 stato Presidente della Civica Istituzione Teatro \u201cGaetano Fraschini\u201d e dal 2000 al 2005 Assessore del comune di Pavia, prima all'Istruzione, Sport e Politiche Giovanili e poi al Bilancio, Tributi, Mense scolastiche, Patrimonio e Innovazione Tecnologica.\nNel 2005 \u00e8 stato candidato sindaco a Pavia, per la lista civica \u201cPavia Citt\u00e0 dell'Uomo\u201d; non essendo stato eletto sindaco, ha dovuto \"accontentarsi\" del posto di consigliere comunale, previsto di diritto per i candidati a sindaco risultati non eletti.\n\u00c8 stato deputato (XV legislatura - 2006/2008), eletto alla Camera dei deputati nel Collegio Lombardia 3 per il Partito dei Popolari Udeur. Dal 2009 al 2016 \u00e8 stato consigliere del Comune di Pavia.\n\u00c8 stato tra i fondatori dell'associazione di cultura politica \"Pavia citt\u00e0 per l'uomo\"."}
{"id": "1249431", "revid": "436907", "url": "https://it.wikipedia.org/wiki?curid=1249431", "title": "In Too Deep (Sum 41)", "text": "In Too Deep \u00e8 il secondo singolo estratto dall'album \"All Killer No Filler\" del gruppo musicale canadese Sum 41, pubblicato nel 2001.\nVideo musicale.\nIl video del brano, all'inizio del quale si pu\u00f2 udire il ritornello di \"Fat Lip\" (anche questo singolo estratto da \"All Killer No Filler\"), \u00e8 liberamente ispirato alla gara di tuffi presente nel film \"Back to School\" ed \u00e8 stato diretto da Marc Klasfeld. I Sum 41 affrontano una squadra di tuffi, rappresentata dai tipici atleti muscolosi delle scuole superiori statunitensi. Ogni membro della band si tuffa in maniera comica, al contrario degli avversari, che eseguono i tuffi in maniera quasi perfetta. Dopo che il chitarrista Dave Baksh si tuffa, improvvisamente si erge dall'acqua per suonare il suo assolo. Dopo ogni tuffo, il video mostra la scena del gruppo che suona il brano in una piscina vuota, circondato da fan. All'ultimo tuffo, il batterista Steve Jocz esegue un tuffo comico, saltando su tutti i trampolini della piscina e cadendo in acqua in maniera perfetta; riceve il massimo dei voti e la band vince la gara. Alla fine del video si tuffano in acqua sia gli spettatori sia i giudici."}
{"id": "1249432", "revid": "287204", "url": "https://it.wikipedia.org/wiki?curid=1249432", "title": "Campionato sudamericano di rugby 1971", "text": "L'edizione del 1971 del Campionato del Sud America di Rugby a XV si svolge a Montevideo, con la partecipazione di 5 squadre. "}
{"id": "1249448", "revid": "6923", "url": "https://it.wikipedia.org/wiki?curid=1249448", "title": "God of War III", "text": "God of War III \u00e8 il terzo capitolo della serie di videogiochi \"God of War\", prodotto da SCE Santa Monica Studio e pubblicato da Sony Computer Entertainment nel 2010 esclusivamente per PlayStation 3.\nCronologicamente \u00e8 il sesto episodio dopo ', ', \"God of War\", ', ' e \"God of War II\", ed \u00e8 il capitolo conclusivo della prima saga denominata \"Prima Era\" ambientata nella mitologia greca; il seguito, \"God of War\", \u00e8 uscito il 20 aprile 2018. \u00c8 stato pubblicato il 16 marzo 2010 negli Stati Uniti, il 17 in Europa e il 19 nel Regno Unito. Il 20 marzo 2015, in occasione del decimo anniversario della serie, la Sony ha annunciato una versione rimasterizzata in 1080p, dal titolo \"God of War III Remastered\", in esclusiva per PlayStation 4; la nuova versione \u00e8 arrivata in Europa il 15 luglio 2015, e il 17 nel Regno Unito.\nIl videogioco ha ricevuto un'acclamazione universale totalizzando un punteggio del 92% come media delle recensioni della critica specializzata, come calcolato dagli aggregatori \"GameRankings\" e \"Metacritic\".\nTrama.\nIl gioco riparte da dove termin\u00f2 \"God of War II\": Kratos, sul dorso di Gaia, assieme agli altri Titani inizia la scalata al Monte Olimpo per attaccare gli Dei mentre in cima alla montagna Ermes, Poseidone, Ade e Elio predispongono le loro difese. Dopo aver affrontato e ucciso il dio del mare e i suoi destrieri causando una potente inondazione, Kratos e Gaia raggiungono Zeus, che li affronta scaraventandoli gi\u00f9 dall'Olimpo; non appena Gaia cerca di risalire, Kratos, non trovando un appiglio, comincia a scivolarle sulla schiena chiedendole aiuto ma questa afferma di non poterlo aiutare e gli rivela che egli \u00e8 solo una pedina per i piani dei Titani. Kratos perde quindi la presa e cade verso l'Ade dopo essere stato separato dalla Spada dell'Olimpo.\nIl dio della guerra atterra nel fiume Stige e, mentre nuota verso la riva, le anime degli Inferi gli tolgono tutti i poteri e la salute ad eccezione del Vello d'oro, delle ali di Icaro e del tridente di Poseidone. Kratos incontra quindi il fantasma di Atena che, intenzionata ad aiutarlo, gli parla della Fiamma dell'Olimpo, una potente arma in grado di regalargli la tanto agognata vendetta, e gli dona le Lame dell'Esilio; pi\u00f9 tardi, recuperata la Spada dell'Olimpo con Atena ancora una volta alla sua guida, Kratos decide di trovare Zeus. Risalendo dagli Inferi dopo aver ucciso e rubato l'anima ad Ade e giunto nella citt\u00e0 di Olimpia tramite il portale di Iperione, Kratos incontra Gaia, sofferente e in cerca di aiuto, ma decide di farla precipitare dall'Olimpo come lei prima aveva fatto con lui.\nDurante il cammino, Kratos elimina Elio ed Ermes, le cui morti scateneranno calamit\u00e0 in tutto il mondo, e successivamente incontra Era, moglie di Zeus avvilita dai continui tradimenti del marito: la regina dell'Olimpo lo minaccia e si scopre alleata con Ercole, fratellastro di Kratos che di l\u00ec a poco fa il suo ingresso. Dopo aver ucciso il fratellastro, che era geloso per il fatto che Zeus gli prefer\u00ec lo spartano come nuovo dio della guerra, Kratos scopre che, dopo il suo incontro con Ares, il Vaso di Pandora esiste ancora, \u00e8 protetto dalla Fiamma dell'Olimpo, e il suo contenuto \u00e8 in grado di uccidere un dio; Kratos viaggia quindi in vari luoghi per trovare la chiave per aprirlo, scoprendo infine che \u00e8 Pandora stessa la chiave e che solo lei pu\u00f2 placare la Fiamma dell'Olimpo. Durante questi viaggi incontra anche Afrodite, lussuriosa dea dell'amore moglie di Efesto: dopo aver giaciuto con lei, essa apre un portale che aiuta Kratos a raggiungere il dio del fuoco, che aiuta il protagonista fabbricandogli delle armi e chiedendogli di recuperare una pietra speciale che possiede Crono. Kratos uccide il titano, ma al suo ritorno dal fabbro degli dei questi tenta di ucciderlo a tradimento, avendo paura che intenda sacrificare la figlia Pandora per aprire il vaso; Kratos per\u00f2 lo uccide e si dirige nel luogo dove \u00e8 tenuta prigioniera Pandora, il Labirinto.\nKratos e Pandora emergono dal Labirinto e si dirigono nella Sala della Fiamma dove incontrano Zeus, il quale cerca di fermare Pandora e viene attaccato da Kratos; Zeus rimane stremato dallo scontro, ma Pandora decide di sacrificarsi in modo da temprare la Fiamma. Kratos apre cos\u00ec il Vaso di Pandora solo per scoprire che esso \u00e8 vuoto; adirato, raggiunge Zeus al suo osservatorio, dove ancora una volta ingaggiano battaglia, ma improvvisamente ricompare Gaia che li attacca. Per evitare l'assalto padre e figlio saltano al suo interno attraverso un foro creatosi nello scontro con Poseidone e qui si affrontano di nuovo, con Kratos che trapassa sia il cuore di Zeus che quello di Gaia con la Spada dell'Olimpo distruggendo il Titano e lasciando il padre degli dei apparentemente morto. Dopo essere atterrato nei pressi di una scogliera, un fumo nero esce per\u00f2 dal corpo di Zeus il cui spirito attacca Kratos disarmandolo. A un passo dalla morte, per\u00f2, lo spartano si ritira all'interno della sua stessa psiche e perdona finalmente se stesso; tornato in s\u00e9 si libera dalla morsa di Zeus e lo elimina una volta per tutte pestandolo brutalmente a mani nude.\nAppare in seguito lo spirito di Atena, che chiede a Kratos di restituirle ci\u00f2 che ha preso dal Vaso; lui risponde che il Vaso era vuoto, cosa che Atena non riesce a credere in quanto quando Zeus sigill\u00f2 i mali del mondo al suo interno, temendo ci\u00f2 che sarebbe potuto accadere qualora questo fosse stato aperto, mise il suo stesso potere, la Speranza, dentro il Vaso. A questo punto Atena capisce che quando Kratos apr\u00ec il Vaso per la prima volta per sconfiggere Ares i mali fuggirono da esso e infettarono gli altri Dei, corrompendoli, mentre lui fu dotato della Speranza, persa col passare del tempo a causa dei suoi incubi: gli dei sono dunque caduti in rovina per loro stessa mano. Atena chiede infine a Kratos di restituirle il suo potere, convinta di sapere come usarlo al meglio per ricostruire il mondo, ma Kratos rifiuta e si trafigge con la Spada dell'Olimpo sacrificandosi per donare la Speranza all'umanit\u00e0. Sconvolta, Atena si allontana, dicendo a Kratos di averla delusa.\nAl termine dei titoli di coda viene mostrata una scia di sangue accanto alla Spada dell'Olimpo abbandonata, dove prima Kratos giaceva morente, che prosegue fino al limitare del precipizio, da dove si vede la Grecia ormai precipitata nel caos.\nModalit\u00e0 di gioco.\nIl gioco possiede un gameplay e delle meccaniche simili ai precedenti capitoli, ma con alcune variazioni. In primo luogo, le magie sono \"dipendenti\" dalle armi: ci\u00f2 significa che ogni arma ha una propria magia, che potr\u00e0 essere usata solo quando l'arma corrispondente \u00e8 equipaggiata. Le varie armi modificano, inoltre, la postura e le movenze di Kratos. Infine, durante le classiche combo presenti in tutti i capitoli, \u00e8 possibile cambiare arma per produrre attacchi sempre diversi.\nLe barre nell'angolo superiore sinistro dello schermo sono diventate tre: oltre alle classiche barre dell'energia e della magia, ce ne sar\u00e0 una terza, la barra degli oggetti, che si svuota con l'utilizzo di oggetti come l'Arco di Apollo o la Testa di Elio, ricaricandosi automaticamente.\nIl numero di Occhi di Gorgone e Piume di Fenice da ritrovare per aumentare le barre magia ed energia \u00e8 diminuito a tre; questo \u00e8 giustificabile con la presenza dei corni di Minotauro, necessari per aumentare la barra degli oggetti. Nel gioco sono, inoltre, nascoste delle reliquie, preziosi averi degli Dei, dal funzionamento simile alle Urne del Potere del precedente capitolo: una volta trovate, possono essere usate dopo aver completato il gioco e garantiscono poteri speciali, come l'Ira di Sparta infinita.\nSono presenti, inoltre, bonus da sbloccare completando il gioco, tra cui i consueti costumi extra, le Sfide dell'Olimpo e una buona dozzina di video riguardanti la creazione del gioco. Sar\u00e0 presente, inoltre, l'Arena di Combattimento (da sbloccare completando le sette Sfide dell'Olimpo), in cui \u00e8 possibile combattere con i nemici che si desiderano, decidendo quali, quanti e se una volta sconfitti si rigenereranno. Si potr\u00e0, infine, decidere il livello di difficolt\u00e0 e la lunghezza delle proprie barre di salute, magia e oggetti.\nSviluppo.\nJohn Hight, direttore dello sviluppo presso gli studi Sony di Santa Monica, ha rivelato una spesa complessiva del progetto di 44 milioni di dollari.\nEdizioni.\nStandard.\nLa versione standard comprende semplicemente il gioco. La copertina raffigura l'occhio sinistro di Kratos. Tale versione fu distribuita anche in un bundle con una PlayStation 3 da 250 GB.\n\"God of War III Collector's Edition\".\nLa Collector's Edition ha una copertina diversa (vede infatti Kratos combattere contro un non-morto) e contiene:\nContenuti di gioco extra scaricabili da PlayStation Network:\nContenuti aggiuntivi:\n\"God of War III Ultimate Trilogy Edition\".\nSi tratta di un'edizione limitata che presenta una riproduzione scolpita con doppio fondo del vaso di Pandora. \u00c8 uscita il 19 marzo 2010.\nAl suo interno sono presenti:\nContenuti di gioco aggiuntivi scaricabili tramite PlayStation Network:\n\"God of War III Remastered\".\nIl 15 luglio 2015 \u00e8 uscito \"God of War III Remastered\", versione rimasterizzata per PlayStation 4 della versione PlayStation 3, contenente tutti i DLC e gli aggiornamenti precedentemente pubblicati. La versione Remastered, realizzata da Wholesale Algorithms, \u00e8 acquistabile sia in Blu-ray Disc che in digitale.\nDoppiatori.\nDi seguito sono riportati i doppiatori che hanno prestato la voce ai principali personaggi del videogioco:\nAccoglienza.\nLa rivista \"Play Generation\" lo classific\u00f2 come il sesto migliore titolo d'avventura del 2010."}
{"id": "1249450", "revid": "1543377", "url": "https://it.wikipedia.org/wiki?curid=1249450", "title": "Italcable", "text": "Italcable - Servizi cablografici, radiotelegrafici e radioelettrici S.p.A. era un'azienda italiana che operava nel campo dei servizi per la telecomunicazione.\nEra la societ\u00e0 concessionaria dello Stato italiano per i servizi internazionali di telecomunicazione (telefono, telegrafo, telex e dati) da e per l'Italia, esclusi i paesi esteri di competenza ASST e dell'Amministrazione Poste e Telegrafi (ovvero gli Stati Europei e quelli affacciati sul Mar Mediterraneo, ad eccezione di Israele, assegnato a Italcable).\nStoria.\nItalcable nasce il 9 agosto 1921 con il nome di \"Compagnia Italiana dei Cavi Telegrafici Sottomarini\", fondata dall'ingegner Giovanni Carosio, imprenditore di Arona trapiantato a Buenos Aires nel 1900, con l'obiettivo di realizzare il primo cavo sottomarino transatlantico per le comunicazioni via telegrafo che congiungesse l'Italia agli Stati Uniti d'America e al Sud America.\nIl 12 settembre 1921 fu firmata la prima convenzione fra lo Stato italiano e Compagnia Italiana dei cavi Telegrafici Sottomarini.\nNel 1925 viene inaugurato il collegamento Anzio-Buenos Aires ed Anzio-New York (gli unici di quel genere all'epoca), anche grazie al contributo finanziario dei cittadini italiani emigrati in Argentina, azionisti di Italcable. L'anno successivo, diventa \"Compagnia per Cavi Telegrafici Sottomarini (Italcable)\".\nNel 1941 l'azienda assunse il nome Italcable in seguito alla fusione con la Societ\u00e0 Italo Radio, espandendo il suo settore oltre agli impianti telegrafici a quelli telefonici via radio.\nDurante il secondo conflitto mondiale tutti i cavi sottomarini a nord dell'equatore vennero tagliati o interrotti e quindi Italcable svolse il servizio di telecomunicazioni intercontinentali solo attraverso i collegamenti radio.\nL'Italia, al termine della guerra, con il trattato di pace firmato al Palazzo del Lussemburgo nel 1947, pot\u00e9 ricostruire la propria rete di cavi sottomarini transoceanica, tranciati dagli inglesi nell'Atlantico.\nL'Italcable cos\u00ec pot\u00e9 ridare \"voce\" alle proprie stazioni di comunicazione intercontinentali riaprendo nuovi e vecchi collegamenti con le altre nazioni.\nIn particolare ricordiamo le figure dell'Ingegner Carlo Enrico Martinato e dell'ingegner Cesare Fant\u00f2 che contribuirono alla rinascita dei collegamenti tra l'Italia e l'altra sponda dell'Atlantico.\nCon l'avvento delle prime telecomunicazioni via satellite, l'Italcable e la Rai diedero vita nel 1961 alla Telespazio, di cui ricordiamo le figure dell'Ingegner Piero Fanti e dell'ingegner Cesare Benigni.\nNel 1965 Italcable entra nell'orbita di STET, che ne deteneva il 47,45% del capitale sociale. La restante parte era detenuta dalla Banca d'Italia (2,75%) e da azionisti minori (49,80%). Stet finanzia l'acquisto di Italcable grazie agli indennizzi ricevuti in seguito alla nazionalizzazione dell'energia elettrica del 1962, ricevuti da SIP - Societ\u00e0 idroelettrica piemontese.\nNegli anni settanta l'Italcable realizzava in Italia la prima \"citt\u00e0 delle telecomunicazioni intercontinentali\" nella borgata di Acilia, un quartiere periferico nel Municipio X situato a sud ovest Roma.\nQuesti Centri Operativi Intercontinentali dell'Italcable (COA) vennero progettati dallo studio dell'architetto Pier Luigi Nervi.\nNegli anni seguenti questa citt\u00e0 delle telecomunicazioni ha ospitato i pi\u00f9 avanzati sistemi di commutazione elettronica e d'informatica, divenendo anche un Centro di formazione professionale nel settore delle telecomunicazioni intercontinentali, soprattutto per i paesi in via di sviluppo.\nSempre nel 1970 partecipa all'installazione del TAT-5.\nIn virt\u00f9 della Convenzione stipulata con il Ministero delle comunicazioni, Italcable offriva servizi di telecomunicazioni ad uso pubblico, installando e gestendo i relativi impianti, con la maggior parte dei paesi extraeuropei. Era inoltre competenza della societ\u00e0 il servizio di telegrammi con gran parte dei paesi europei.\nIl Ministero della Difesa, in virt\u00f9 dell'importanza strategica del servizio, assicurava la difesa del Centro Operativo, affidata a turni settimanali ai vari reparti di stanza a Roma ed hinterland (ad esempio la SCA di Bracciano, la scuola di Fanteria di Cesano ecc). Il personale militare comandato in servizio di guardia era alloggiato presso strutture prefabbricate, si avvaleva della mensa aziendale e, armato con fucili mitragliatori, montava di sentinella in ampie torrette d'acciao circolari collocate lungo la cinta.\nAl 1983 Italcable contava 3.356 dipendenti e pi\u00f9 di 11.575 azionisti, titolari complessivamente del 43.3% del capitale sociale: il resto \u00e8 in mano a Stet. Chiude il 1990 con un fatturato pari a 708 miliardi di lire e 165 miliardi di utile.\nNel 1994 venne fusa in Telecom Italia S.p.A.: la sua eredit\u00e0 \u00e8 stata raccolta da Telecom Italia Sparkle.\nRealizzazione del cavo sottomarino transatlantico.\nCome si legge dal giornale \"Il Piccolo\" di San Paolo del Brasile del 01/02/1925 il rappresentante generale della \"Compagnia Italiana dei Cavi Telegrafici Sottomarini\" per il Brasile era l'ing. Italo De Giuli.\nSullo stesso giornale del 20/10/1925 apparve il seguente articolo: "}
{"id": "1249451", "revid": "547992", "url": "https://it.wikipedia.org/wiki?curid=1249451", "title": "Yvonne Sci\u00f2", "text": "Biografia.\nHa frequentato le scuole presso un convento di suore della Capitale e, una volta terminati gli studi, nella seconda met\u00e0 degli anni ottanta ha praticato l'attivit\u00e0 di modella in particolar modo nel settore dell'intimo, ottenendo una certa notoriet\u00e0 in Italia nel 1989, grazie a una martellante campagna pubblicitaria dell'azienda telefonica SIP, che la vedeva protagonista nei panni di un'adolescente innamorata che si trattiene per parecchio tempo al telefono. Tra gli anni ottanta e novanta le sue poche battute nello spot diventano un vero e proprio tormentone per tutte le coppie di innamorati.\nHa partecipato inoltre, nel 1988, al video di \"Bambolina\" della Steve Rogers Band, canzone contenuta nell'album di successo dell'estate di quell'anno \"Alzati la gonna\".\nNel 1990 ha esordito al cinema nel film di Carlo Verdone \"Stasera a casa di Alice\". Dopo aver partecipato alla sitcom \"Villa Arzilla\" in onda nella stagione 1990/1991, il 9 settembre 1991 ha iniziato a condurre la prima edizione del programma di Gianni Boncompagni \"Non \u00e8 la Rai\", all'ora di pranzo su Canale 5, insieme a Enrica Bonaccorti e Antonella Elia, che suggeller\u00e0 la sua notoriet\u00e0 presso il grande pubblico. Il suo ruolo nella trasmissione era principalmente quello di condurre i giochi telefonici indirizzati ai bambini e intrattenerli in studio quando partecipavano direttamente alla trasmissione. La sua esperienza nel programma tuttavia \u00e8 durata solo pochi mesi, poich\u00e9 ha abbandonato la trasmissione nel dicembre del 1991. Yvonne \u00e8 tornata sul palco di \"Non \u00e8 la Rai\" il 30 giugno 1995 insieme alle ragazze pi\u00f9 importanti della storia della trasmissione, per partecipare all'ultima puntata della storia del programma.\nDopo essersi trasferita negli Stati Uniti d'America per studiare pi\u00f9 approfonditamente la lingua inglese e per migliorare le sue doti di attrice, ha partecipato a svariati film e miniserie televisive. Nel 1998 \u00e8 apparsa due episodi della sitcom \"La tata\" con Fran Drescher, mentre nel 2001 \u00e8 stata la protagonista femminile del thriller \"Layover - Torbide ossessioni\", a fianco di David Hasselhoff. Nel 2000 \u00e8 stata la protagonista del video musicale \"She's So High\" del cantautore canadese Tal Bachman, canzone utilizzata in seguito per lo spot pubblicitario della Mercedes e successivamente di Kinder Bueno. Ha prodotto la fiaba \"The Velveteen Rabbit\", una app per iPad rivolta ai pi\u00f9 piccoli, pubblicata su iTunes nel 2013.\nNel terzo millennio \u00e8 anche diventata regista con due film documentari all'attivo: \"Roxanne Lowit Magic Moments\" (2015) e \"Seven Women\" (2017), quest'ultimo incentrato su sette donne di successo, che hanno tutte lasciato il segno in vari campi."}
{"id": "1249452", "revid": "287204", "url": "https://it.wikipedia.org/wiki?curid=1249452", "title": "Campionato sudamericano di rugby 1973", "text": "L'edizione del 1973 del Campionato del Sudamerica di rugby a XV si tenne a San Paolo del Brasile e vide la partecipazione di 5 nazionali."}
{"id": "1249454", "revid": "226458", "url": "https://it.wikipedia.org/wiki?curid=1249454", "title": "Campionato sudamericano di rugby 1975", "text": "L'edizione del 1975 del campionato del Sud America di rugby a 15 si svolse ad Asunci\u00f3n (Paraguay) con la partecipazione di 5 squadre. "}
{"id": "1249456", "revid": "773636", "url": "https://it.wikipedia.org/wiki?curid=1249456", "title": "Oratorio di San Giovanni Battista e Sant'Ilario di Poitiers", "text": "L'oratorio di San Giovanni Battista e Sant'Ilario di Poitiers \u00e8 un edificio sacro che si trova a Rosignano Marittimo.\nLa chiesa fu costruita nel XVI secolo, ma le origini della pieve preesistente risalgono al XII secolo.\nSulla facciata a capanna si apre il portale d'ingresso sovrastato da un frontespizio interrotto con al centro un bassorilievo in marmo raffigurante il monogramma di Cristo. \u00c8 realizzata in conci di pietra calcarea che assumono andamenti irregolari seguendo il perimetro murario.\nSul lato occidentale sono ancora visibili elementi architettonici dell'antica pieve, come le due bifore con colonna e capitello in marmo bianco e le due mensole in travertino.\nHa pianta ad aula a forma rettangolare con soffitto a capriate lignee. I danni provocati dalla seconda guerra mondiale sono evidenti soprattutto nell'interno, dove \u00e8 andata distrutta gran parte degli arredi."}
{"id": "1249459", "revid": "399", "url": "https://it.wikipedia.org/wiki?curid=1249459", "title": "Morbius", "text": "Morbius, il cui nome completo \u00e8 Michael Morbius, \u00e8 un personaggio dei fumetti creato da Roy Thomas (testi) e Gil Kane (disegni), pubblicato dalla Marvel Comics. Detto anche \"Morbius il vampiro vivente\", \u00e8 apparso la prima volta in \"Amazing Spider-Man (prima serie)\" n. 101 (ottobre 1971). \u00c8 nemico dell'Uomo Ragno e di Blade.\nBiografia.\nMichael Morbius \u00e8 un brillante scienziato affetto da leucemia a cui restano solo pochi giorni di vita. Per cercare di salvarlo, il suo amico \"Emil Nikos\" gli inietta il sangue di un pipistrello vampiro. Michael entra poi in una macchina di sua invenzione, azionata da Emil, la quale per\u00f2 causa un terribile effetto al corpo dello scienziato, trasformandolo in una creatura orripilante, animata da una spaventosa sete di sangue.\nPer sfortuna di Morbius gli elettroshock arginano in qualche maniera il liquido inoculato nel suo organismo. Il docile e pacato ricercatore comincia a cambiare aspetto e si trasforma in un mostruoso essere, del tutto simile, per aspetto ed abitudini, ad un vampiro: la sua pelle sbianca completamente diventando cadaverico come la morte, i suoi canini si ingrandiscono fino a diventare affilati come rasoi, i suoi lineamenti diventano simili a quelli di una bestia, la sua forza triplica, per venire infine assalito da un'enorme sete di plasma. Incapace di governare la propria sete Morbius attacca e massacra l'amico Nikos. Mentre Morbius sta per ingerire il corpo senza vita di Nikos, si rende conto di ci\u00f2 che era divenuto e scappa lasciando l\u00ec il cadavere dell'amico. Da quel momento Morbius non si da\u2019 pi\u00f9 pace: isolato da tutti in una capanna desolata, riesce a riacquistare le forze grazie ad un lungo sonno popolato da sogni sulla vita passata, sulla sua fidanzata Martine Bancroft e su Emil. Al suo risveglio si ciba del sangue di un senzatetto.\nRecatosi alla casa del Dr. Connors, Morbius vi trova l'Uomo Ragno, intento a cercare una cura in grado di eliminare le quattro braccia supplementari che per errore aveva creato lui stesso. Lo scontro fra i due viene inizialmente vinto da Morbius, ma il Dr. Connors irrompe nel laboratorio trasformandosi in Lizard. Nello scontro che ne segue l'Uomo Ragno affianca Lizard sperando che il Dr. Connors potesse poi aiutarlo nella sua ricerca di una cura. Morbius \u00e8 costretto a fuggire ed il Dr. Connors riesce ad elaborare una cura per l'Uomo Ragno.\nAnche Martine Bancroft si reca dal Dr. Connors per pregarlo di salvare Michael e racconta all'Uomo Ragno la storia dello sfortunato fidanzato. Morbius torna per\u00f2 a casa del Dr. Connors per rubare la pozione destinata all'Uomo Ragno. Nella lotta per il possesso della fiala, alla fine \u00e8 l'Uomo Ragno che ha la meglio, mentre Morbius cade in acqua. Lizard torna umano e l'Uomo Ragno riesce a bere la pozione, facendo sparire le quattro braccia supplementari.\nIn seguito viene attaccato da Blade, il quale lo considerava un vampiro come gli altri. Questo scontro lo cambia, facendolo convertire al bene. Decide quindi di unirsi ai Figli della Mezzanotte, il gruppo di cacciatori di vampiri guidati dallo stesso Blade.\nCivil War.\nDurante \"Civil War\", Morbius si schiera a favore dell'Atto di registrazione e viene incaricato dallo S.H.I.E.L.D. di catturare Blade e di convincerlo a registrarsi.\nA.R.M.O.R..\nDa dopo la guerra civile Michael lavora con l'A.R.M.O.R., un'organizzazione con il compito di tenere d'occhio l'attivit\u00e0 extra-dimensionale sul pianeta. Quando alcuni abitanti di un universo parallelo popolato da zombie sono arrivati nella palude dell'Uomo Cosa, la squadra \u00e8 stata incaricata di investigare. Morbius \u00e8 stato sconfitto e sostituito da una versione zombie di se stesso. Un membro dell'A.R.M.O.R. lo ha scoperto, ma poi \u00e8 stato morso dallo zombie; Morbius ha poi sconfitto la sua controparte e trovato la cura per guarire gli zombie.\nSpider-Island.\nSuccessivamente, il dottore venne assunto in segreto alla Horizon Labs, con l'aiuto del capo del laboratorio (suo vecchio amico) Max Modell. Durante l'epidemia di Spider-Island Morbius lavora con Mister Fantastic per trovare una cura al ragno-virus creato dallo Sciacallo.\nSenza ritorno.\nMorbius dissotterra il cadavere di Billy Connors per trovare una cura per le condizioni sue e di Lizard. Inizialmente la cura riporta Lizard alla forma umana, ma la personalit\u00e0 rimane quella del rettile: l'alter ego di Connors rilascia sangue nelle prese d'aria del laboratorio spingendo Morbius ad attaccare gli altri scienziati. Dopo aver morso Sajani il vampiro fugge dalla Horizon, ma viene catturato da Spider-Man e rinchiuso in una cella del Raft.\nDesiderio di morte.\nQuando la mente di Peter Parker viene trasferita dal Dottor Octopus nel suo corpo morente, Peter contatta dei super criminali per farsi liberare. Durante l'evasione Morbius gli chiede di liberarlo ma lui rifiuta; i sistemi di sicurezza per\u00f2 si disattivano e Morbius riesce a fuggire comunque.\nBronswille.\nMorbius fugge nel quartiere degradato di Bronswille e solo dopo alterne vicende decide di diventarne il protettore creando un super gruppo con Dracula (convertito al bene), Blade, Quincey Harker, Scarlet Witch, Dottor Voodoo e Frankenstein.\nMorbius: God.\nIn questa miniserie mai pubblicata Michael Morbius anzich\u00e9 tramutarsi in vampiro \u00e8 posseduto da un dio con poteri infiniti. Lui e il dio tendono a fondersi sempre pi\u00f9 finch\u00e9 non diventano una cosa sola. Michael riesce ad attivare questi poteri solo se impaurito. Si fa molti nemici tra cui Spiderman (che vorrebbe i suoi poteri per aggiustare l'universo), Thanos, il Punitore, Kingpin e soprattutto la sua ex fidanzata che ha avuto al posto suo i poteri di Morbius. Alla fine della serie Michael riesce a riplasmare tutta la realt\u00e0 per poi recarsi nel regno divino da lui creato.\nAltre Versioni.\nUltimate.\nDi Morbius esiste anche la versione Ultimate, che \u00e8 un vero vampiro, ma buono, e non vuole un mondo popolato da vampiri. Aiuta l'Uomo Ragno a far guarire dal vampirismo Ben Urich.\nHouse of M.\nNell'universo alternativo creato da Scarlet, Morbius \u00e8 uno scienziato normale che allo scoppio della guerra umani-mutanti ha lavorato al progetto Super soldato ed ha compiuto esperimenti su Luke Cage.\nPoteri e abilit\u00e0.\nNon essendo un vero e proprio vampiro Morbius non possiede tutti i poteri di queste creature ma \u00e8 comunque dotato di una notevole variet\u00e0 di abilit\u00e0 sovrumane, alcune delle quali simili a quelle dei vampiri del Marvel Universe. A causa della sua condizione \u00e8 comunque costretto a ingerire sangue fresco per mantenersi (non \u00e8 dato sapere il quantitativo preciso); delle vulnerabilit\u00e0 tipiche dei vampiri l'unica che lo danneggia \u00e8 la luce del sole ma solo perch\u00e9 la sua pelle \u00e8 estremamente fotosensibile e quindi soggetta a scottature, a differenza dei vampiri veri e propri che invece ne vengono inceneriti: questo significa che pu\u00f2 muoversi anche in pieno giorno ma con poteri decisamente ridotti e con la costante necessit\u00e0 di zone d'ombra in cui rifugiarsi.\nTra i poteri vampireschi si possono annoverare la trasformazione, il controllo degli elementi atmosferici e degli animali e la facolt\u00e0 di ipnotizzare esseri con una forza di volont\u00e0 minore della sua; nel periodo in cui fu infettato dal demone Bloodthirst aveva anche acquisito la capacit\u00e0 di dilatare o restringere a piacimento il suo corpo. Morbius possiede anche la capacit\u00e0 di levitare sulle correnti di vento e fluttuare per varie distanze: in un numero della serie regolare \u00e8 stato accennato che questa capacit\u00e0 pu\u00f2 essere correlata ad una porzione iper-evoluta del suo cervello causata dalla combinazione della sua malattia con la condizione vampirica. A questi poteri si aggiungono una forza sovrumana, con cui riesce a sollevare fino a 1 tonnellata senza sforzo, dei sensi molto sviluppati, con cui riesce a reperire facilmente sangue di cui nutrirsi, e un buon fattore rigenerante che gli permette di guarire molto pi\u00f9 rapidamente rispetto ad uomo normale: anche se non allo stesso livello di personaggi come Wolverine o Deadpool, Morbius ha dimostrato di poter guarire da ferite multiple da arma da fuoco o da taglio in meno di un'ora e in un'occasione \u00e8 riuscito a guarire in pochi minuti da gravi ustioni e traumi ossei, anche se ci\u00f2 lo ha lasciato quasi privo di senno e lo ha costretto a bere moltissimo sangue. Non \u00e8 inoltre in grado di rigenerare arti recisi o gli organi interni.\nLa maggior parte delle sue vittime muore o rimane gravemente provata dopo essere stata morsa e non sempre, a differenza dei vampiri soprannaturali, esse diventano vampiri a loro volta: il caso pi\u00f9 conosciuto e significativo in cui la mutazione \u00e8 avvenuta \u00e8 stato il cacciatore di vampiri Blade (il quale, prima di questo evento, non aveva mai avuto veri e propri poteri di stampo vampiresco). Le cause alla base di queste trasformazioni non sono mai state spiegate con chiarezza, per quanto riguardava gli uomini \"normali\", mentre nel caso di Blade viene spiegato che il morso di Morbius e i suoi effetti, combinatisi con la fisiologia unica del cacciatore, lo hanno trasformato in un vero e proprio mezzo-vampiro con tutti i punti di forza di un vampiro tradizionale e nessuno dei punti deboli al di fuori della sete di sangue. Il sangue irradiato dell'Uomo Ragno permette al vampirismo di Morbius di placarsi per qualche tempo, di conseguenza dopo aver bevuto tale sangue pu\u00f2 passare un certo periodo di tempo senza doversi nutrire. In un'occasione Morbius ha sviluppato un siero composto dal sangue dell'Uomo Ragno con il quale ha potuto tenere a bada il suo vampirismo per brevi periodi di tempo.\nAnche prima di aver contratto lo pseudo-vampirismo Michael Morbius possedeva un intelletto geniale ed era un biologo esperto e un biochimico neuroradiologo con un dottorato di ricerca in biochimica vincitore del premio Nobel. Ha inoltre frequentato la scuola medica, dove si \u00e8 specializzato in ematologia."}
{"id": "1249460", "revid": "729019", "url": "https://it.wikipedia.org/wiki?curid=1249460", "title": "Serie B 1962-1963 (pallacanestro maschile)", "text": "Il campionato di Serie B di pallacanestro maschile 1962-1963 \u00e8 stato organizzato in Italia.\nIl terzo livello del basket italiano \u00e8 diviso in pi\u00f9 gironi su base regionale o interregionale. In ogni girone le squadre si incontrano in partite di andata e ritorno, la vittoria vale 2 punti, la sconfitta 1.\nGirone toscano.\nClassifica finale: Portuale Livorno 33, Ina Livorno 29, Mens Sana Siena 29, Cus Pisa 27, Cus Firenze 26, Affrico Firenze 26, Viareggio 25, Pontedera 25, Virtus Siena 21, Campi Bisenzio 18,"}
{"id": "1249465", "revid": "92046", "url": "https://it.wikipedia.org/wiki?curid=1249465", "title": "Ewerthon Henrique De Souza", "text": ""}
{"id": "1249466", "revid": "729019", "url": "https://it.wikipedia.org/wiki?curid=1249466", "title": "Societ\u00e0 italiana radiomarittima", "text": "SIRM-Societ\u00e0 italiana radiomarittima SpA era una societ\u00e0 controllata dalla STET: il suo capitale sociale era infatti detenuto dall'Italtel Sistemi SpA (76%) e da Italcable (21%), societ\u00e0 entrambe controllate dalla STET. Era nata il 30 luglio 1927.\nLa societ\u00e0 era una concessionaria per l'impianto, l'esercizio e la manutenzione di stazioni radioelettriche a bordo di navi e per la gestione amministrativa del traffico radioelettrico delle navi. Commercializzava anche apparati di telecomunicazione e d'aiuto alla navigazione.\nNel 1993, il fatturato della SIRM \u00e8 stato pari a circa 40 miliardi di lire.\nNel 1994 conflu\u00ec nella nascente Telecom Italia.\nNel 2006, l'unit\u00e0 di Business Servizi Radiomarittimi e di Assistenza alla navigazione viene rilevata da ITS - Information Technology Services S.p.A. che ne fa un'azienda del suo gruppo."}
{"id": "1249467", "revid": "226458", "url": "https://it.wikipedia.org/wiki?curid=1249467", "title": "Campionato sudamericano di rugby 1977", "text": "L'edizione del 1977 del campionato del Sud America di Rugby a 15 si svolge ad in Argentina a Concepci\u00f3n e Tucum\u00e1n con la partecipazione di 5 squadre. "}
{"id": "1249469", "revid": "287204", "url": "https://it.wikipedia.org/wiki?curid=1249469", "title": "Campionato sudamericano di rugby 1979", "text": "L'edizione del 1979 del campionato del Sud America di Rugby a XV si svolge ad in Cile a Santiago e Vi\u00f1a del Mar con la partecipazione di 5 squadre. \nL'Argentina ufficialmente fece scendere in campo la propria nazionale maggiore, in realt\u00e0, invi\u00f2 le \"seconde linee\", ossia 23 giocatori che non avevano fatto parte della selezione che poche settimane prima aveva effettuato il tour in Nuova Zelanda e si apprestava ricevere la visita in tour dell'Australia.\nTeam Vincente.\nRodolfo Ventura (Newman) \u2013 capitano\nAlejandro Cerioni (Pueyrred\u00f3n)\nCarlos Sainz Trapaga (San Isidro Club)\nAndr\u00e9s Courreges (C.A.S.I.)\nJaime Sartori (Pueyrred\u00f3n)\nCarlos Bottarini (Los Matreros)\nArmando M\u00e9moli, (Olivos)\nMiguel Glastra (San Isidro Club)\nMar\u00edo Negri (Alumni)\nGuillermo Paz (Alumni)\nBuenaventura Mangues (San Isidro Club)\nEduardo Garc\u00eda Teran (Newman)\nMart\u00edn Garc\u00eda Laborde (C.U.B.A.)\nAndr\u00e9s Nicholsan (C.A.S.I.)\nGuillermo Sanguinetti (C.U.B.A.)\nMarcelo Dip (Atl\u00e9tico de Rosario)\nGonzalo Beccar Varela (C.A.S.I.)\nJavier Escalante (Duendes de Rosario)\nCarlos Jacobi (Alumni)\nAli\nCarlos Remella (San Isidro Club)\nAlejandro Puccio (C.A.S.I.)\nGuillermo Morgan (Maristas de Mendoza)\nFernando Argerich (San Isidro Club)"}
{"id": "1249470", "revid": "713714", "url": "https://it.wikipedia.org/wiki?curid=1249470", "title": "Scanzano (Sante Marie)", "text": "Scanzano \u00e8 una frazione di circa 180 abitanti del comune di Sante Marie (AQ), in Abruzzo.\nGeografia fisica.\nScanzano, centro della Marsica, sorge alle pendici del monte Faito ( ) ad un'altitudine di Il borgo che domina la valle Macina, propaggine della val de' Varri, confina con le frazioni di Santo Stefano e Tubione del comune di Sante Marie e con quelle di Gallo e Poggetello incluse nel territorio comunale di Tagliacozzo. \nDista circa 3,8 chilometri dal capoluogo comunale.\nStoria.\nIn epoca preromana nel territorio di Colle Nerino, lungo l'antico asse viario incluso tra la val de' Varri e i piani Palentini, venne realizzato a mezza costa sul monte Faito un ocres con aree cultuali e santuari italici. Un altro sito, posto pi\u00f9 a meridione, \u00e8 quello di San Martino che probabilmente in epoca medievale ospit\u00f2 un convento. Nel pianoro di Santa Maria, nei pressi dell'area cimiteriale, sono emerse invece le tracce di un vicus di epoca romana.\nNel 1150 Scanzano figurava nel Catalogo dei Baroni, documento aggiornato e ricompilato nel 1167 dal funzionario Matteo d'Aiello, nel tempo in cui Guglielmo II detto \"il Buono\" fu Re di Sicilia. Nel catalogo sono registrati anche i feudi appartenuti alla famiglia ghibellina De Ponte e successivamente passati sotto il controllo del feudatario Giovanni Duca. Il nome del paese riappare nella bolla di Papa Clemente III del 1188, in un documento ecclesiastico in cui vengono descritti i confini della diocesi dei Marsi.\nIl paese risent\u00ec positivamente della presenza dei francescani, in particolare di Tommaso da Celano che diffuse il verbo dell'ordine dal vicino monastero di San Giovanni in Barri, i cui ruderi si trovano nei pressi del limitrofo borgo di Val de' Varri.\nLa contea di Tagliacozzo, a cui Scanzano appartenne, fu prima sotto il controllo degli Orsini, in seguito appartenne ai Colonna.\nIn epoca moderna il graduale spopolamento dei nuclei rurali periferici consent\u00ec al paese di svilupparsi a livello urbanistico e socio-economico.\nNel 1630 nell'universit\u00e0 di Scanzano che controll\u00f2 parte del territorio di Santo Stefano erano presenti due sindaci. L'8 agosto del 1806 Giuseppe Bonaparte abol\u00ec i feudi facendo perdere al paese la secolare autonomia amministrativa. L'ultimo sindaco in attivit\u00e0 fu Silvestro Antenucci.\nLo storico e teologo Andrea Di Pietro riport\u00f2 in una sua opera che il paese, nel XIX secolo, contava una popolazione di circa 570 abitanti. Le chiese pi\u00f9 importanti erano quella di San Cipriano (situata nella piazza del centro contemporaneo), quella di Santa Maria (situata nelle adiacenze del cimitero) e infine quelle di San Michele Arcangelo e San Giovanni.\nIl terremoto della Marsica del 1915 colp\u00ec gravemente anche Scanzano, dove per\u00f2 si registr\u00f2 una sola vittima. Nella zona di \"Castejo\" il vecchio castello medievale, gi\u00e0 ridotto in stato di rudere, and\u00f2 completamente distrutto, compresa la cappella interna di San Giovanni. A Scanzano si ebbero in quei tragici giorni del gennaio 1915 grossi problemi logistici soprattutto a causa del freddo, favorito da copiose nevicate, mentre l'impraticabilit\u00e0 delle vie di comunicazione, messe fuori uso dalle frane causate dalle scosse telluriche, cre\u00f2 grosse difficolt\u00e0 ai soccorritori. Il paese restaurato e in parte ricostruito durante il XX secolo \u00e8 gradualmente diventato un luogo di villeggiatura.\nSociet\u00e0.\nTradizioni e folclore.\nIl 14 di agosto di ogni anno la chiesa di Santa Maria \u00e8 meta di pellegrinaggio da parte dei fedeli che giungono nel luogo di culto per ricevere l'indulgenza plenaria. L'assoluzione dai peccati pu\u00f2 essere ottenuta pregando durante le cosiddette \"Passate\", ovvero il passaggio lungo le navate della chiesa. Secondo la tradizione religiosa la chiesa durante il giorno delle \"Passate\" non deve mai rimanere vuota."}
{"id": "1249472", "revid": "1898155", "url": "https://it.wikipedia.org/wiki?curid=1249472", "title": "Serie B 1963-1964 (pallacanestro maschile)", "text": "Il campionato di Serie B di pallacanestro maschile 1963-1964 \u00e8 stato organizzato in Italia.\nIl terzo livello del basket italiano \u00e8 diviso in pi\u00f9 gironi su base regionale o interregionale. Le squadre disputano gironi all'italiana, con partite di andata e ritorno, la vittoria vale 2 punti, la sconfitta 1. Le prime classificate di ogni girone partecipano ad una seconda fase.\nPrima fase.\nGirone lombardo.\nSquadre partecipanti: Celana Bergamo, Ramazzotti Milano, Lamber Milano, Pro Patria Milano, Robur et Fides Algor Varese, JuVi Cremona, Candy Brugherio, Bassi Lodi, Basket Como, Dop.Ideal Standard Brescia"}
{"id": "1249474", "revid": "287204", "url": "https://it.wikipedia.org/wiki?curid=1249474", "title": "Gad Etna Catania", "text": "L'U.S. Gad Etna Catania \u00e8 stata una societ\u00e0 italiana di pallacanestro maschile con sede a Catania.\n\u00c8 stata attiva per 37 anni, arrivando a disputare due campionati di Serie B regionale nel 1963-1964 e nel 1964-1965 e uno di Serie B nel 1972-1973.\nRifondata negli anni novanta come associazione sportiva, \u00e8 stata attiva prevalentemente nelle serie regionali; le era legata la Pallacanestro Catania, che ha disputato due stagioni in Serie B Dilettanti.\nStoria.\nL'US Gad Etna.\nLa societ\u00e0 originaria, l'Unione Sportiva GAD Etna, nella stagione 1972-73 arriv\u00f2 a disputare la Serie B.\nL'AS Gad Etna.\nL'Associazione Sportiva Gad Etna ha disputato la Serie C regionale dal 2007-'08 al 2010-'11.\nLa Pallacanestro Catania.\nNell'estate 2008 la dirigenza dell'AS Gad Etna ha acquistato il titolo sportivo dellAres Palermo\", con cui ha disputato per due stagioni la Serie B Dilettanti con la denominazione di Pallacanestro Catania S.S. Dil. S.r.l.\"'. La conquista del terzo posto nella stagione regolare e l'uscita al primo turno dei play-off nel 2008-'09 e il sesto posto del 2009-'10, culminato nell'eliminazione al secondo turno del post-season, hanno rappresentato il miglior risultato conseguito da una squadra catanese nell'ultimo trentennio. Nell'estate 2010, il presidente Condorelli e il direttore sportivo Distefano hanno tentato invano di salvare il titolo di quarta serie, ma a causa del budget limitato hanno dovuto ritirarsi e ripartire dal Gad Etna."}
{"id": "1249475", "revid": "773636", "url": "https://it.wikipedia.org/wiki?curid=1249475", "title": "Chiesa dei Santi Stefano e Giovanni Evangelista", "text": "La chiesa dei Santi Stefano e Giovanni Evangelista \u00e8 un luogo di culto che si trova a Castelnuovo della Misericordia, nel comune di Rosignano Marittimo.\nStoria e descrizione.\nAd aula a pianta rettangolare, fu costruita intorno al 1643 per iniziativa della pia Casa della Misericordia di Pisa. Sulla semplice facciata si apre il portone d'ingresso sormontato da un frontespizio interrotto con al centro lo stemma dell'Ordine di Santo Stefano papa e martire. In alto si staglia lo stemma della pia Casa della Misericordia. L'interno \u00e8 semplice ed elegante.\nNel 1944 l'edificio fu minato nella parte absidale, provocando la distruzione del campanile, del presbiterio e di parte della canonica. Degli arredi originali sono sopravvissuti due tabernacoli e un fonte battesimale del XVII secolo, mentre sono da segnalare, fra le opere moderne, le quattordici stazioni della \"Via Crucis\" e le sculture rappresentanti l\"Ultima cena\" e la \"Resurrezione di Ges\u00f9\" di Rolando Filidei."}
{"id": "1249478", "revid": "773636", "url": "https://it.wikipedia.org/wiki?curid=1249478", "title": "Oratorio di Sant'Andrea Apostolo (Castiglioncello)", "text": "Loratorio di Sant'Andrea Apostolo \u00e8 un edificio sacro che si trova a Castiglioncello, nel comune di Rosignano Marittimo.\nStoria e descrizione.\nFu costruito nel XVIII secolo come oratorio o cappellania militare per gli uomini che sin dal XVI secolo presidiavano la vicina torre costruita da Cosimo I de' Medici a difesa della costa. La chiesa non ha sub\u00ecto nel tempo sensibili trasformazioni, conservando pressoch\u00e9 inalterato l'aspetto originale. Il prospetto, molto semplice, \u00e8 del tipo a capanna. All'interno il piccolo vano a forma di aula rettangolare \u00e8 corredato da un altare e da pochi elementi di arredo."}
{"id": "1249483", "revid": "123124882", "url": "https://it.wikipedia.org/wiki?curid=1249483", "title": "Museo della civilt\u00e0 contadina Dino Bianco", "text": "Il Museo della civilt\u00e0 contadina \"Dino Bianco\", allestito negli ambienti del seicentesco castello Caracciolo di Sammichele di Bari, \u00e8 stato fondato nel 1968 dal professor Vito Donato \"Dino\" Bianco, docente di chimica organica presso l'Universit\u00e0 di Bari.\nIntitolato a lui dopo la sua prematura scomparsa nel 1990, conserva pi\u00f9 di 5000 oggetti che testimoniano la vita degli uomini della Civilt\u00e0 Contadina, civilt\u00e0 millenaria fondata sull'agricoltura, l'allevamento e i mestieri artigianali correlati.\nLa raccolta del materiale nacque secondo il seguente principio: a seguito del boom economico degli anni sessanta, molti mestieri agricoli e artigianali (ad esempio il fabbro, il falegname, lo scalpellino, eccetera) andavano via via scomparendo per mancanza di manodopera, attratta dai \"nuovi\" mestieri (specialmente di tipo industriale e/o impiegatizio) che, grazie alla maggiore scolarizzazione e disponibilit\u00e0 economica, divenivano sempre pi\u00f9 accessibili e appetibili alle nuove generazioni.\nIl professor Bianco ebbe quindi l'idea di raccogliere e conservare pi\u00f9 materiale possibile inerente quei mestieri, come loro testimonianza storica, per dare l'opportunit\u00e0 alle nuove generazioni di conoscere la dura vita dei loro padri.\nIl Castello Caracciolo.\nL'iscrizione dice (vedi immagine):\nPercorso di visita del Museo.\nPiano terra.\nSalone d'ingresso.\nIn una bacheca al centro del salone sono conservati un fiasco protetto da una rete di filo di ferro, scelto dal fondatore del Museo a simbolo della civilt\u00e0 contadina; un telaio per tessere i fiscoli con un abbozzo di fiscolo, la cui immagine \u00e8 stata scelta come logo grafico per tutte le pubblicazioni edite dal Museo; uno scritto e una penna di Dino Bianco, il fondatore.\n1 - Stanza del territorio.\nIn questa stanza \u00e8 raccontata la storia del territorio su cui sorge Sammichele di Bari dal punto di vista geologico e storico-archeologico, dalla sua formazione fino alla fondazione del paese, passando dai primi insediamenti umani, alla colonizzazione magno-greca, alle presenze medioevali.\nLe vetrine raccolgono reperti provenienti dai siti del \"Pentimone\", del \"Canale di Frassineto\", dell'Abbazia di Sant'Angelo in Frassineto, da Monte Sannace. Sulle pareti sono esposte riproduzioni di carte topografiche del '600 e '700 riproducenti il territorio sul quale nel 1615 nacque il paese.\n2 - Stanza del ciclo dell'olio.\n\u00c8 descritto l'intero ciclo di produzione dell'olio d'oliva, dalla coltivazione e cura dell'oliveto fino all'estrazione e conservazione dell'olio.\nAll'interno della stanza alcuni pannelli illustrano l'impianto dell'uliveto, la potatura, la raccolta, la molitura e la spremitura della pasta d'olive con esposizione dei relativi strumenti. Di particolare interesse la macina, la pressa in legno, il fiscolo in fibra di cocco e un piccolo torchio idraulico utilizzato per quantificare la percentuale di resa delle olive.\n3 - Stanza del ciclo del vino.\nAttraverso gli oggetti di questa sala \u00e8 possibile ricostruire il ciclo di lavorazione del vino, dalla preparazione delle talee prima e delle barbatelle poi, fino alla conservazione del vino, a fermentazione ultimata, nelle botti.\nSu una delle pareti sono presenti strumenti da taglio usati nella potatura e nella vendemmia, come la roncola, pompe a spalla e a soffietto utilizzate per la lotta anticrittogamica, tinelli per la raccolta dell'uva e damigiane. In basso, su una pedana, vi \u00e8 un contenitore in creta, \"u quadre\", usato per combinare ad acqua e calce la \"p\u00e9ta terchine\", ovvero solfato di rame, ed anfore di varie dimensioni.\nIl percorso della sala prosegue ruotando attorno al torchio in legno al centro di essa, e osservando tini, tinelli, damigiane e pigiatrici. I pannelli dedicati alla storia del vino nel mondo antico e ai vitigni della zona aiutano il visitatore a meglio comprendere questo ciclo.\nCantina.\nDalla sala del ciclo del vino si accede alla cantina dove, in un'antica cisterna per la raccolta delle acque piovane, testimoniata dalla bocca del pozzo e da un troppopieno, \u00e8 stato ricreato l'ambiente caratteristico delle cantine usate per la conservazione degli alimenti, in particolare del vino (con botti di varie dimensioni), o come osterie, dove comprare vino, giocare a carte e mangiare un piatto di legumi.\n4 - Stanza del legno e cavallo.\nIn questa sala si descrivono alcuni lavori artigianali riferiti al carradore (\"u meste tra\u00ecne\"), falegname specializzato nel realizzare traini, carrozze, birocci; al maniscalco, fabbro abile a forgiare ferri e a ferrare cavalli; al sellaio (\"u uarnementare\") che realizzava le bardature per i cavalli, esposte su una parete della sala.\nIn un angolo, doghe in legno evocano il lavoro del bottaio, e un'agile scala in legno ricorda \"u scaliere\", artigiano addetto alla sua costruzione e manutenzione.\n5 - Stanza dei mezzi di trasporto.\nQuesta sala \u00e8 dedicata ai mezzi di trasporto, dalle biciclette, tra cui una rara richiudibile e con le ruote \u201ca sifone\u201d usata dagli alpini durante la Prima guerra mondiale, al carro agricolo, \"u tra\u00ecne\", alla carrozza padronale, \"u break\". A un lato della sala si pu\u00f2 ammirare il basto da soma.\nPrimo piano.\n6 - Stanza del ciclo del grano (1).\nNella sala sono illustrate le tappe iniziali del ciclo: la coltivazione, la cura dei campi con l'aratura e la concimazione, la semina e la mietitura, testimoniate attraverso diverse tipologie di aratri, vomeri, zappe, erpici. Le diverse modalit\u00e0 di concimazione e la descrizione della semina sono affidate alle didascalie su leggii, mentre un pannello a muro spiega la storia della coltura a partire dalla rivoluzione neolitica.La mietitura \u00e8 documentata dalla serie di falci appese a parete e da un manichino in abiti da mietitore.\u00c8 riproposto su un pannello l'aratro esploso, la cui lettura \u00e8 assicurata da una didascalia su leggio.\n7 - Stanza del ciclo del grano (2).\nLa sala immediatamente successiva continua la descrizione del ciclo della produzione cerealicola con le fasi della trebbiatura, conservazione del grano, molitura e panificazione. Al centro una stadera da forno e tutt'intorno numerosi oggetti come \"pesare\", macine, una madia, recipienti di misura per capacit\u00e0, un silo ad intreccio di canne, un ventolatore, una sgranapannocchie. Alle pareti forche a due, a tre o a quattro punte, forcelle a pettine, pale in legno e bastoni, un crivello e setacci, pale da forno, e una ricca tipologia di bilance e stadere.\n8 - Salone dell'artigianato.\nNell'allestimento della sala sono ricreate le botteghe di attivit\u00e0 artigianali quali quella del fabbro, dello stagnino, del calzolaio: la fucina, il mantice, la \"pila\", il banco da lavoro, vari utensili, tra cui trapani a colonna di varia tipologia per il fabbro; il banco da lavoro con i relativi utensili e manufatti destinati all'uso domestico o alla campagna (pompe irroratrici a mano e spargizolfo) per lo stagnino;\nil deschetto, forme per scarpe, una macchina da cucire, un pannello dedicato alla storia della scarpa, immagini illustrative delle varie fasi per la sua realizzazione a mano, per il calzolaio.\nSu una parete gli oggetti illustrano l'attivit\u00e0 del casaro: sgabelli per la mungitura, una scrematrice, antiche fiscelle per la ricotta, un bastone in legno per la rottura della cagliata, una pressa per il formaggio. Accanto sono esposti oggetti usati dal pastore, come alcuni campanacci per le mucche e per le pecore e i bastoni.\nIn una vetrina sono conservati i caratteristici trapani a mano e piatti rotti che testimoniano il lavoro dell\u2019acconciapiatti, artigiano itinerante dedito alla riparazione delle stoviglie in terracotta.\n10 - Stanza dei lavori femminili.\nNell'ultima parte del percorso \u00e8 rievocata la creazione della lana, dalla tosatura delle pecore alla filatura e creazione delle matasse e dei gomitoli.\n11 - Stanza del focolare.\nLa povert\u00e0 della casa \u00e8 pi\u00f9 rappresentata dal letto, fatto da tavole di legno poggiate su due supporti metallici, scaldato d'inverno da \"u monache\", uno scaldaletto a carboni, e dall'angolo del bagno, con \"u prise\", recipiente in terracotta smaltata che aveva la funzione degli odierni wc.\nIl bucato \u00e8 anch'esso rievocato, quando veniva fatto utilizzando la cenere del camino come efficace ed ecologico detergente."}
{"id": "1249484", "revid": "773636", "url": "https://it.wikipedia.org/wiki?curid=1249484", "title": "Pieve di San Giovanni Decollato (Cornacchiaia)", "text": "La pieve di San Giovanni Battista Decollato si trova a Cornacchiaia nel comune di Firenzuola.\nStoria e descrizione.\nL'edificio viene ricordato fin dal 1025 e fino al 1829 mantiene il titolo di pieve, poi trasferito alla propositura di San Giovanni Battista a Firenzuola.\nLa facciata \u00e8 preceduta da un portico architravato; internamente \u00e8 diviso in tre navate delle quali la maggiore risulta, nel profilo esterno, poco sopraelevata rispetto alle altre. Sono elementi tipicamente romanici sia la decorazione del portale sia il pannello di forma triangolare e decorato a scacchiera, posto sulla parete esterna destra.\nL'interno, rimaneggiato, era in origine suddiviso da colonne che sostenevano direttamente la travatura lignea del tetto. Nella controfacciata sono due capitelli romanici raffiguranti aquile."}
{"id": "1249486", "revid": "287204", "url": "https://it.wikipedia.org/wiki?curid=1249486", "title": "Campionato sudamericano di rugby 1981", "text": "L'edizione del 1981 del campionato del Sud America di Rugby a XV si svolge a Montevideo con la partecipazione di 4 squadre. \nIl successo per la prima volta arride all'Uruguay.\nDa segnalare la pesante assenza dell'."}
{"id": "1249488", "revid": "121419543", "url": "https://it.wikipedia.org/wiki?curid=1249488", "title": "Serie B 1964-1965 (pallacanestro maschile)", "text": "Il campionato di Serie B di pallacanestro maschile 1964-1965 \u00e8 stato organizzato in Italia. Il terzo livello del basket italiano \u00e8 diviso in pi\u00f9 gironi su base regionale o interregionale.\nLe squadre si incontrano in partite di andata e ritorno, la vittoria vale 2 punti, la sconfitta 1. Le prime classificate si scontrano in quattro concentramenti interregionali dai quali escono le quattro squadre che si sfideranno a Roma nel girone finale. Per la ristrutturazione dei campionati, le squadre che si sono classificate fino al quinto posto dei singoli gironi vengono ammesse alla nuova Serie C, mentre le altre retrocedono.\nPrima fase.\nGirone lombardo.\nVinto dal Pro Patria S. Pellegrino Milano\nGirone friulano.\nVinto dal Hausbrandt Trieste\nGirone Veneto.\nvinto dal Leacril Edison Marghera\nGirone dell'Emilia-Romagna.\nvinto dal Libertas Rimini\nGirone toscano.\nLabor Viareggio, Pontedera, Cus Firenze, Libertas Livorno, Mens Sana Siena, Pistoia, Audax Carrara, Virtus Siena, Lucca, Affrico Firenze\nGirone sardo.\nVinto dalla Esperia Cagliari\nGirone laziale.\nVinto dalla Cestistica Civitavecchia\nGirone abruzzi.\nVinto dal Teramo Basket\nSeconda fase.\nSecondo concentramento (Rimini).\nVinto dal Teramo Basket\nFonti.\nI risultati e la classifica del girone pugliese e del girone lucano dalla Gazzetta del Mezzogiorno edizione 1964-65\nI risultati e la classifica del girone siciliano orientale e del concentramento finale di Potenza dalla Gazzetta del Sud edizione 1964-65"}
{"id": "1249495", "revid": "74173", "url": "https://it.wikipedia.org/wiki?curid=1249495", "title": "Olivier Guichard", "text": "Biografia.\nDiscendente di un barone dell'Impero napoleonico, figlio di un militare che sar\u00e0 direttore di gabinetto dell'ammiraglio Fran\u00e7ois Darlan (capo del governo di Vichy dal 1941 al 1942), dopo la laurea in lettere e in legge nel 1944 si arruola nell'esercito di Liberazione e combatte contro l'esercito nazista.\nEminenza grigia di De Gaulle.\nAderisce al movimento gollista nel 1947, e dal 1951 al 1958 \u00e8 capo di gabinetto (da non confondere con il direttore di gabinetto) del generale Charles De Gaulle, che in quegli anni conduceva insieme a pochi uomini di fiducia la sua \"traversata del deserto\". Questo varr\u00e0 a Guichard l'ingresso nella ristretta cerchia dei \"baroni del gollismo\", ossia i capi storici del movimento (in particolare Jacques Chaban-Delmas, Michel Debr\u00e9, Jacques Foccart, Roger Frey, Pierre Lefranc e Andr\u00e9 Malraux).\n\u00c8 facile distinguere la figura imponente di Guichard nei cinegionali girati all'epoca del ritorno al potere di De Gaulle nel maggio 1958. \u00c8 sempre a fianco del generale, pur mantenendo una posizione defilata rispetto ad altri \"baroni\" che rivestiranno prima di lui delle cariche istituzionali\nUna volta nominato presidente del consiglio, De Gaulle nomina Guichard vicedirettore di gabinetto. Dopo l'elezione alla presidenza della Repubblica nel gennaio 1959, De Gaulle chiama accanto a s\u00e9 Guichard, affidandogli delle missioni e degli incarichi specifici ma privi di ruolo politico. Eletto deputato all'Assembl\u00e9e Nationale, \u00e8 rieletto alle elezioni successive e rester\u00e0 deputato (tranne i periodi in cui far\u00e0 parte del governo) fino al 1997.\nMinistro e aspirante capo del governo.\nEntra al governo l'8 aprile 1967, come ministro dell'industria nel quarto governo di Georges Pompidou. Ministro per il piano (ossia la programmazione economica) e per le infrastrutture e il territorio nel quinto governo Pompidou (31 maggio - 10 luglio 1968) e nel governo di Maurice Couve de Murville (10 luglio 1968 - 16 giugno 1969). \u00c8 ministro dell'educazione nel governo di Jacques Chaban-Delmas (20 giugno 1969 - 5 luglio 1972).\nNel 1972 \u00e8 eletto presidente della regione Paesi della Loira. Sar\u00e0 rieletto a tutte le elezioni successive, e lascer\u00e0 l'incarico nel 1998 per cederlo a Fran\u00e7ois Fillon.\nNel luglio 1972 il nome di Guichard \u00e8 indicato come probabile successore di Chaban-Delmas, costretto a dimettersi da Pompidou. Il presidente della Repubblica, invece, nominer\u00e0 a sorpresa Pierre Messmer primo ministro. \u00c8 nuovamente ministro delle infrastrutture e del territorio nel primo e nel secondo governo di Pierre Messmer (6 luglio 1972 - 1\u00ba marzo 1974). Nell'effimero terzo governo Messmer (1\u00ba marzo - 27 maggio 1974) \u00e8 anche ministro di Stato, ossia vice Primo ministro.\nSi deve soprattutto a Guichard il vasto sviluppo della rete autostradale in Francia, che fino alla fine degli anni Sessanta era largamente superata come estensione da quella italiana.\nAlle elezioni presidenziali del 1974 \u00e8 indicato come probabile primo ministro in caso di elezione di Jacques Chaban-Delmas. Questi, tuttavia, non riesce a entrare nel ballottaggio, e una volta eletto il candidato liberale Val\u00e9ry Giscard d'Estaing, Guichard \u00e8 escluso dal nuovo governo guidato da Jacques Chirac, risoluto pi\u00f9 che mai ad accantonare i \"baroni\" e ad impadronirsi del movimento gollista.\nNonostante la diffidenza nei riguardi di Chirac, aderisce al Raggruppamento per la Repubblica (RPR) fondato sulle ceneri del movimento gollista.\n\u00c8 ministro di Stato, guardasigilli e ministro della giustizia nel primo governo di Raymond Barre (27 agosto 1976 - 27 marzo 1977). Sul finire degli anni Settanta, il nome di Guichard circola con insistenza come probabile primo ministro, anche perch\u00e9 in prospettiva delle elezioni presidenziali del 1981 il suo nome potrebbe garantire a Giscard i voti dei nostalgici del gollismo storico. Ma alla fine, il presidente della Repubblica preferisce mantenere in carica Barre nonostante la sua vasta impopolarit\u00e0.\nL'ultimo dei \"baroni del gollismo\".\nAlle elezioni presidenziali del 1995 sostiene apertamente la candidatura di Jacques Chirac, ossia l'uomo che pi\u00f9 di ogni altro aveva contribuito al declino politico della cerchia dei fedelissimi di De Gaulle."}
{"id": "1249498", "revid": "1652635", "url": "https://it.wikipedia.org/wiki?curid=1249498", "title": "Styra", "text": "Styra () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 3.346 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Karystos."}
{"id": "1249499", "revid": "1745361", "url": "https://it.wikipedia.org/wiki?curid=1249499", "title": "Fattore", "text": ""}
{"id": "1249500", "revid": "287204", "url": "https://it.wikipedia.org/wiki?curid=1249500", "title": "Campionato sudamericano di rugby 1983", "text": "L'edizione del 1983 del campionato del Sud America di Rugby Union si svolge a Buenos Aires nel luglio 1983 con la partecipazione di 4 squadre. "}
{"id": "1249501", "revid": "1933896", "url": "https://it.wikipedia.org/wiki?curid=1249501", "title": "Delitto della Cattolica", "text": "Il delitto della Cattolica \u00e8 un caso di omicidio commesso il 24 luglio 1971 all'interno dell'Universit\u00e0 Cattolica del Sacro Cuore di Milano, dove una giovane donna, Simonetta Ferrero, venne uccisa. Il caso \u00e8 rimasto irrisolto. \nStoria.\nSimonetta Ferrero, nata a Casale Monferrato il 2 aprile 1945 da famiglia benestante piemontese, risiedeva con la famiglia a Milano, dove il padre lavorava presso la Montedison. Laureata nel 1969 in Scienze politiche alla Cattolica di Milano, dietro raccomandazione di suo padre era stata assunta alla direzione del personale della stessa Montedison presso la sede di piazzale Luigi Cadorna.\nSabato 24 luglio 1971 era impegnata con alcune commissioni in quanto la sera stessa sarebbe dovuta partire con i genitori per recarsi in vacanza all'estero. Si rec\u00f2 dapprima in una tappezzeria di corso Vercelli per poi proseguire verso una libreria di corso Magenta per acquistare un dizionario. L'acquisto, comprovato dal successivo ritrovamento dello scontrino fiscale, avvenne alle ore 10:37. Dopo si rec\u00f2 in via Carducci dove acquist\u00f2 articoli di profumeria. In tale luogo sono registrate le ultime testimonianze verificabili circa la sua esistenza in vita dal momento che, dopo le 11:30, ora in cui fu vista in profumeria, fino alle ore 13, ora in cui sarebbe dovuta tornare a casa, l'unico evento sicuro \u00e8 il suo ingresso nei locali della Cattolica attraverso il portone di largo Gemelli.\nNon vedendola arrivare all'ora stabilita, i familiari ne denunciarono la scomparsa al commissariato di P.S. di zona Magenta.\nLa mattina di luned\u00ec 26 luglio, alle ore 9 circa, un seminarista ventunenne di Mogliano Veneto, frequentante Filosofia nell'ateneo cattolico, Mario Toso (oggi vescovo e docente universitario), dopo aver partecipato in universit\u00e0 alla messa delle 8 stava recandosi alla segreteria degli istituti religiosi tramite le scale del blocco G, il pi\u00f9 distante dall'entrata di largo Gemelli. La sua attenzione fu richiamata dallo scrosciare ininterrotto dell'acqua proveniente dal bagno delle donne. Toso rifer\u00ec agli inquirenti che la circostanza lo aveva contrariato in quanto \u2014 deputato alla gestione dell'ordine dei bagni e delle camerate nel suo seminario \u2014 vedeva la cosa come uno spreco e ci\u00f2 l'indusse quindi a entrare nel locale bagno per chiudere il rubinetto. Una volta entrato scopr\u00ec il corpo pugnalato di Simonetta Ferrero. \nLa salma, il cui riconoscimento fu affidato a due lontani parenti, perch\u00e9 il padre della ragazza fu colpito da due infarti e la madre ebbe un collasso una volta appresa la notizia, presentava 33 ferite di arma da taglio e sette di esse furono ritenute mortali. Il corpo era vestito, privo di segni che indicassero violenza sessuale e con ferite sulle mani che suggerivano disperati tentativi di difesa messi in atto dalla vittima.\nIndagini.\nLa prima ipotesi fatta dagli inquirenti fu che la vittima si fosse recata in bagno in un luogo a lei familiare per semplici esigenze fisiologiche. Stranamente si diresse verso il bagno del blocco G, anzich\u00e9 quello posto vicino all'ingresso dell'Universit\u00e0.\nLa seconda ipotesi fu che la donna si fosse recata alla Cattolica per fare un favore a un'amica recuperando degli appunti per un esame. Pochi giorni dopo il ritrovamento, gli appunti furono trovati sulla scrivania della Ferrero.\nFra i primi sospettati ci fu lo stesso seminarista che aveva trovato il corpo ma la pista venne abbandonata presto. \nPoco prima della scomparsa, la commessa di una profumeria, dove si era recata la vittima, ricord\u00f2 di aver notato una Fiat 500 bianca accostata al marciapiede di fronte al negozio, ma non seppe dire se a bordo vi fosse qualcuno che aspettava Simonetta e se all'uscita la ragazza sal\u00ec su quella macchina oppure prosegu\u00ec a piedi.\nInoltre nell'Universit\u00e0 in quel periodo lavoravano alcuni muratori che utilizzavano dei martelli pneumatici ma che, ascoltati in commissariato, risultarono estranei ai fatti. Di conseguenza l'assassino aveva sfruttato o il rumore provocato dai lavori o la pausa pranzo quando l'Universit\u00e0 era deserta.\nEra da escludere lo scopo di rapina, dato che nella sua borsetta vennero trovate sia lire che franchi francesi e alla vittima non erano stati sottratti neppure alcuni gioielli di valore che indossava, ma rimane in forse il tentativo di violenza sessuale che verr\u00e0 poi esclusa dall'autopsia. Fu ipotizzato che un possibile movente fosse da ricollegare alla mancata assunzione di qualche laureato alla Montedison, ma la pista fu scartata in seguito alle indagini.\nIl 28 luglio fu eseguita l'autopsia presso l'Istituto di Medicina Legale e delle Assicurazioni da parte dei professori Guglielmo Falzi e Giuseppe Basile: si constat\u00f2 che le pugnalate erano state trentatr\u00e9, tutte inferte con una coltello ben affilato a lama lunga; ventisette su trentatr\u00e9 colpi erano entrati in profondit\u00e0, colpendo numerose volte il torace e l'addome e con esso gli organi vitali e sette erano risultati mortali, uno dei quali aveva reciso in due la carotide. Inoltre erano presenti altre ferite sulle mani, usate evidentemente per difendersi e alla schiena e fu confermata l'assenza di violenza sessuale.\nIl 29 luglio, nella chiesa di San Protaso, a piazzale Brescia, si svolsero i funerali della Ferrero celebrati dallo zio monsignore Carlo Ferrero, al quale presenziarono molte crocerossine, studenti della Cattolica e colleghi di lavoro. Le indagini non si fermarono e si allargarono alla provincia seguendo le segnalazioni di alcuni uomini che avevano importunato altre ragazze all'universit\u00e0, ma senza esito. Il 2 agosto gli inquirenti conclusero che l'assassino aveva avuto tutto il tempo necessario per cambiare abito, lavarsi dal sangue della vittima e lasciare l'universit\u00e0 deserta. Il 4 agosto furono trovati nella Cattolica un fazzoletto, uno straccio e un indumento blu.\nL'assassino ha potuto contare su molti elementi a suo favore: l'Universit\u00e0 all'ora di pranzo era quasi deserta, si stavano svolgendo rumorosi lavori di ristrutturazione molto vicini ai bagni; forse aveva gi\u00e0 incontrato Simonetta di nascosto, la conosceva oppure l'aveva seguita.\nLe indagini sulla vita della ragazza non trovano nulla di particolare; non ha fidanzati, \u00e8 una ragazza seria e precisa e vive ancora con i suoi; da poco lavorava all'ufficio selezione del personale della Montedison. Si ipotizza che magari potrebbe essere stato qualcuno respinto a un colloquio di lavoro. Il movente della rapina venne escluso perch\u00e9 venne ritrovata la borsa con i soldi e aveva ancora un anello d'oro al dito. Si indaga anche su alcuni personaggi sospetti che importunano le studentesse ma anche questa pista non porta a nulla. La risonanza mediatica del caso genera anche mitomani che si accusano del delitto; dopo centinaia di interrogatori non si riesce a trovare n\u00e9 testimoni e neanche un movente.\nNel 1994 il prefetto di Milano, Achille Serra, ricevette una lettera anonima scritta da una donna che sosteneva che nel 1974, tre anni dopo l'assassinio, una sua amica venne molestata da un religioso della Cattolica che all'epoca prestava servizio all'universit\u00e0 e che venne allontanato perch\u00e9 aveva importunato alcune ragazze; anche questa pista per\u00f2 non port\u00f2 a niente."}
{"id": "1249502", "revid": "2231884", "url": "https://it.wikipedia.org/wiki?curid=1249502", "title": "Unione Canottieri Livornesi", "text": "LUnione Canottieri Livornesi \u00e8 una societ\u00e0 remistica italiana, con sede a Livorno, attiva nel canottaggio e nella canoa/kayak. I suoi equipaggi hanno partecipato alle olimpiadi, raccogliendo 2 medaglie d'argento nell'otto a e . Nel 2020 il club \u00e8 stato insignito dal CONI con il collare d'oro. Gli atleti della societ\u00e0 sono noti come Scarronzoni.\nLa storia.\nL'Unione Canottieri Livornesi venne costituita nel 1919 dalla fusione di tre societ\u00e0 sportive di canottaggio: la \"Alfredo Cappellini\" fondata nel 1876, il \"Club Nautico il Remo\" fondato nel 1895 e il \"Club Nautico Livorno\" fondato nel 1908.\nLa sede venne fissata nelle cantine degli Scali D\u2019Azeglio che appartenevano al \"Club Nautico Livorno\". Venne eletto presidente Gino Benini, vice presidente Vincenzo Razzauti e direttore di voga Carlino Mazzanti.\nGli Scarronzoni.\nCon il nome di Scarronzoni furono chiamati gli atleti della societ\u00e0 remiera dell'Unione Canottieri Livornesi che composero gli equipaggi di canottaggio nella specialit\u00e0 dell'otto maschile ai Giochi olimpici di Los Angeles del 1932 e di Berlino del 1936, in entrambi casi battuti di un soffio dagli statunitensi, rispettivamente della \"California University\" (per 2/10 di secondo) e della \"Washington University\" (per 7/10 di secondo).\nIl nome deriva dalla prima regata a cui partecip\u00f2 l'otto dell'Unione Canottieri Livornesi. A Massaciuccoli, per i campionati toscani, i movimenti della ciurma (in gran parte abituata al \"canottaggio a sedile fisso\") erano sgraziati e non eleganti. La barca scarrocciava, appunto, come si dice in termine marinaresco. Chi li vide remare li chiam\u00f2 \"Scarronzoni\". Il nome \u00e8 poi rimasto a tutti gli equipaggi che l'Unione, negli anni, ha presentato fino al 1948.\nNella storia degli Scarronzoni, durata vent'anni (dal 1928 al 1948), sono passati 27 atleti che \u2013 oltre a due medaglie d'argento alle due edizioni delle Olimpiadi \u2013 hanno conquistato anche due titoli europei (1929 e 1937) e 12 titoli nazionali. L'ultimo degli Scarronzoni \u00e8 stato Oreste Grossi (1912-2008), il quale ha pubblicato un libro principale fonte di informazioni sulla storia dell'otto livornese.\nIl secondo dopoguerra.\nLa squadra venne rifondata dopo gli scontri bellici. Nel 1949 vinse il Campionato Italiano del Mare ed il titolo junior con l\u2019equipaggio composto da Cecchi, Savi, Unico Marroncini, Magherini, Fiorini, Balleri, Basoni, Palmerini, Langella (timoniere).\nNegli anni cinquanta l'equipaggio composto da Bollati, Raveggi, Giusti, Del Bimbo, Menicagli, Umberto Marconcini, Brondi, Citi, Langella (timoniere) vinse un altro titolo nazionale junior.\nGli anni sessanta e settanta.\nNel 1963 la societ\u00e0 costituisce la sezione dedicata alla disciplina della canoa/kayak. La direzione tecnica della sezione viene affidata agli allenatori Vincenzo Raveggi e Claudio Kaminsky e nei primi 15 anni di attivit\u00e0 agonistica vengono vinti 9 titoli italiani. Atleta di spicco fu Alberto Ughi che giunse quarto nel k4 ai Giochi olimpici estivi di .\nNel canottaggio in quel periodo la societ\u00e0 vinse 7 titoli vari titoli nazionali nel singolo (1976), nel doppio (1973, 1974, 1976, 1977), e nel quadruplo (1976 e 1977). Gli equipaggi ottennero buoni piazzamenti nelle competizioni internazionali.\nPalmar\u00e8s.\nA questi allori internazionali si aggiungono 12 titoli italiani e 3 secondi posti.\nAltri componenti.\nIl principale allenatore degli Scarronzoni fu Mario Ghiozzi il quale, studioso di stili di voga, dopo essere stato il primo timoniere dell'imbarcazione fu anche Commissario Tecnico Unico della Nazionale Italiana il cui armo di punta era lo stesso otto livornese.\nAneddoti.\nDue sono gli episodi principali che danno l'idea della forza d'animo - prima che fisica - degli Scarronzoni.\nNel primo caso il protagonista \u00e8 il timoniere Cesare Milani. Tecnico di voga all'Accademia Navale di Livorno, aveva un buon stipendio che tuttavia non riusciva a \"gestire\". Fu cos\u00ec che alla presentazione dei giovani rampolli dell'universit\u00e0 di Cambridge, avversari degli Scarronzoni in una regata internazionale, Milani sent\u00ec che tutti i vogatori inglesi venivano definiti \"pari d'Inghilterra\", titolo nobiliare nel Regno Unito. Dopo aver sentito l'ennesimo \"pari d'Inghilterra\", Milani dal basso della sua statura grid\u00f2: \"Beati voi che siete pari, a Livorno m'avanzan tutti\".\nAncora pi\u00f9 tipicamente livornese \u00e8 l'altro episodio curioso sugli Scarronzoni che mette in luce il grande orgoglio dell'equipaggio. L'otto labronico, a Pallanza, sul lago Maggiore, avrebbe dovuto completare un allenamento di \"defaticamento\", ma qualcuno della barca lanci\u00f2 scherzosamente un livornesissimo \"il budello di su' ma' chi molla\", non proprio un complimento per una mamma. Per difendere l'onore delle madri, gli otto Scarronzoni partirono alle 16,30 e alle 21,30 un motoscafo fu costretto ad andar loro incontro. Si racconta che si scorgesse gi\u00e0 la Svizzera.\nGli Scarronzoni oggi.\nLa memoria di questa lunga avventura sportiva \u00e8 stata tenuta viva a Livorno grazie a Oreste Grossi (con la sua pubblicazione e le interviste che periodicamente gli venivano chieste) e alla vitalit\u00e0 dell\"'Associazione Alberto Bonciani\", gestita dal figlio dello Scarronzone, Paolo, e da sua moglie Patrizia, che organizza mostre fotografiche e dibattiti nell'ambito delle feste cittadine. Grossi deceduto il 15 febbraio 2008 a causa di una crisi respiratoria.\nFilmografia.\nUn ritratto degli Scarronzoni \u00e8 presente nel docufilm \"Campioni livornesi\" di Rossano Vittori, prodotto dall'Associazione Atleti Olimpici e Azzurri d'Italia in collaborazione con Raiteche, Istituto Luce e Mediateca Regionale toscana"}
{"id": "1249503", "revid": "110157", "url": "https://it.wikipedia.org/wiki?curid=1249503", "title": "Taminaioi", "text": "Taminaioi () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 9.764 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kymi-Aliveri.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1249504", "revid": "120708261", "url": "https://it.wikipedia.org/wiki?curid=1249504", "title": "Luc Leblanc", "text": "Professionista dal 1987 al 1999, fu campione del mondo nel 1994 ad Agrigento.\nCarriera.\nPass\u00f2 professionista ventenne, nel 1987, con la Toshiba di Bernard Tapie. Negli anni seguenti prese parte a sette edizioni del Tour de France, vincendo due tappe (nel 1994 ad Hautacam e nel 1996 ad Arcs) e classificandosi per tre volte tra i primi sei della generale finale.\nSi aggiudic\u00f2 anche numerose corse in linea, compreso un campionato francese e, nel 1994, il campionato del mondo di Agrigento; in quell'occasione divenne il settimo francese a conquistare la maglia iridata. Si \u00e8 ritirato dall'attivit\u00e0 nel marzo 1999 dopo disaccordi con la sua squadra, la Polti, legati al ruolo da ricoprire nel team."}
{"id": "1249506", "revid": "33689", "url": "https://it.wikipedia.org/wiki?curid=1249506", "title": "Telltale Games", "text": "Telltale Games \u00e8 stata un'azienda statunitense dedita allo sviluppo di videogiochi, fondata nel 2004 a San Rafael (California) e fallita nel 2018.\nMolte tecnologie e propriet\u00e0 intellettuali di Telltale Games sono state acquisite da LCG Entertainment nel 2019, mantenendo molte delle precedenti licenze dell'azienda e offrendo posizioni lavorative al vecchio personale licenziato.\nStoria.\nL'azienda era composta da un gruppo di ex dipendenti della LucasArts che decisero di mettersi in proprio. Il CEO della societ\u00e0 era Dan Connors che gestiva la societ\u00e0 con il cofondatore Kevin Bruner. Il team di sviluppo Telltale ha un'ampia esperienza nello sviluppo di avventure grafiche, come \"Grim Fandango\", la serie di \"Monkey Island\" e \"Sam &amp; Max Hit the Road\".\nL'11 febbraio 2005 la societ\u00e0 present\u00f2 il suo primo videogioco, \"Telltale Texas Hold'em\", un gioco di poker. Il gioco venne reso disponibile tramite il sito web della societ\u00e0 e tramite rivenditori online. Il 22 febbraio la societ\u00e0 annunci\u00f2 di aver iniziato lo sviluppo di una serie di videogiochi basato sul fumetto \"Bone\" di Jeff Smith. I videogiochi sarebbero stati pubblicati a puntate e distribuiti sempre in modo elettronico. Il primo episodio \"Bone: Out from Boneville\" venne commercializzato nel settembre 2005 mentre il secondo \"The Great Cow Race\" venne presentato nell'aprile 2006.\nDopo lo sviluppo del primo episidio di \"Bone\", la societ\u00e0 annunci\u00f2 lo sviluppo di una nuova serie di avventure grafiche basate sui personaggi di Sam &amp; Max, anche queste avventure grafiche sarebbero state realizzate come episodi. Il primo episodio di \"Sam &amp; Max: Season One\" venne presentato nell'ottobre del 2006.\nNel novembre 2005 Ubisoft annunci\u00f2 che avrebbe sviluppato con la Telltale Games un videogioco basato sulla serie televisiva \"\". Il gioco venne presentato il 14 marzo 2006.\nNel luglio 2007 dopo la fine dei sei episodi di \"Sam &amp; Max: Season One\" la societ\u00e0 ha siluppato la \"Season Two\" e in seguito ha annunciato lo sviluppo della \"Season Three\" che sar\u00e0 resa disponibile a partire dal 15 aprile 2010. La nuova serie di Sam &amp; Max, \"The Devil's Playhouse\", segna il debutto di Telltale su PlayStation 3 e PlayStation Network.\nIn occasione dell'Electronic Entertainment Expo, nel giugno 2009 LucasArts ha annunciato la pubblicazione di \"Tales of Monkey Island\", avventura grafica sviluppata da \"Telltale Games\" e composta da 5 episodi distribuiti a partire dal 7 luglio 2009.\nIl successo di Telltale \u00e8 arrivato con le licenze delle serie di fumetti \"The Walking Dead\" e \"Fables\" in collaborazione con la Warner Bros. Interactive Entertainment nel 2011. Allison anticip\u00f2 che la serie \"The Walking Dead\" sarebbe potuta essere un franchise di 20 - 30 milioni di dollari. Il loro videogioco \"The Walking Dead\" rappresent\u00f2 un cambiamento nello stile della Telltale: piuttosto che un tradizionale gioco di avventura in cui i giocatori avrebbero bisogno di risolvere enigmi, \"The Walking Dead\" era pi\u00f9 focalizzato nel fornire un'esperienza cinematografica ma nel presentare scelte al giocatore, sia attraverso gli alberi di dialogo o attraverso i quick time event, che avrebbero creato i \"determinanti\" che alimentano le successive parti dell'episodio ed episodi seguenti; un esempio potrebbe essere decidere su due piedi quale tra due personaggi salvare da un attacco di zombi. Sebbene queste decisioni non abbiano un impatto diretto sulla struttura complessiva del gioco, forniscono una storia pi\u00f9 personalizzata in base a quali ha preso il giocatore. Questo formato si rivel\u00f2 di successo: il gioco vendette un milione di copie in 20 giorni, superando gli 8,5 milioni di copie vendute per tutte le piattaforme nel 2013, ed un guadagno stimato di $40 milioni. Il successo port\u00f2 Telltale a 2 nuove stagioni di \"The Walking Dead\" da 5 episodi ciascuna pi\u00f9 una mini-stagione da 3 episodi. Dopo l'annuncio dell'episodio aggiuntivo \"400 Days\", Telltale afferm\u00f2 che erano state vendute circa 17 milioni di copie in tutto il mondo, mentre soltanto alcuni mesi pi\u00f9 tardi, ai tempi dell'annuncio della seconda stagione, si raggiunsero le 21 milioni. Si ritiene che questa serie abbia rivitalizzato il genere videoludico dell'avventura grafica.\nTelltale si trasfer\u00ec in un ufficio pi\u00f9 grande ed aument\u00f2 il personale da 125 a 160 persone a met\u00e0 2013. La compagnia continu\u00f2 a crescere, fino a raggiungere il suo picco di 400 dipendenti a met\u00e0 2017.\nIl 21 settembre 2018 la societ\u00e0, attraverso un comunicato stampa, ufficializza la chiusura di tutte le attivit\u00e0 licenziando il 90% del personale (225 su 250), rimanendo con soli 25 dipendenti, per sbrigare le ultime faccende burocratiche prima della bancarotta, cancellando tutti i progetti ancora in cantiere. Le condizioni che hanno portato alla chiusura della societ\u00e0 sono da ricercare negli scarsi risultati di vendita degli ultimi titoli nonostante avessero ricevuto critiche positive, e nel ritiro di un finanziatore (\"Variety\" ha suggerito che potesse essere Lionsgate) che aveva investito 40 milioni di dollari.\n\"Telltale\" non ha, tuttavia, commentato ufficialmente lo status dei suoi videogiochi in lavorazione, quali \"The Wolf Among Us: Season Two\", \"Game of Thrones: Season Two\" ed il progetto sulla nuova serie basata su \"Stranger Things\", ma i dipendenti licenziati hanno affermato che i team che lavoravano su questi giochi erano stati lasciati andar via.\nMolte attivit\u00e0, tecnologie e IP sono state successivamente acquisite dalla LCG Entertainment, che ha fatto rivivere il nome \"Telltale\" come parte della sua attivit\u00e0 nell'agosto 2019, mantenendo molte delle precedenti licenze dell'azienda e offrendo posizioni come freelance al personale precedentemente occupato dalla societ\u00e0 fallita. La nuova compagnia \u00e8 guidata da Jamie Ottilie e Brian Waddle.\nRilancio sotto LCG Entertainment.\nA seguito di trattative con Sherwood Partners a partire da febbraio 2019, la LCG Entertainment ha acquisito diversi asset chiave di Telltale e il 28 agosto 2019 ha annunciato che stava rilanciando la societ\u00e0 assumendo \"Telltale Games\" come nome commerciale, operando a Malib\u00f9, in California, con uno studio satellite a Corte Madera. Sotto la guida dei fondatori Jamie Ottilie (amministratore delegato) e Brian Waddle (chief revenue officer), il nuovo Telltale si \u00e8 dichiarato pronto a ripubblicare il vecchio catalogo di Telltale, oltre a lavorare su nuovi giochi basati su propriet\u00e0 affiliate a Telltale. Mentre le licenze per giochi e giochi pianificati come \"The Walking Dead\" e \"Stranger Things\" sono tornate ai proprietari originali, il nuovo Telltale ha conservato le licenze per \"The Wolf Among Us\" e \"Batman\", cos\u00ec come la propriet\u00e0 intellettuale per \"Puzzle Agent\".\nIl primo videogioco sotto la nuova compagnia fu un nuovo rilascio di \"Batman: The Telltale Series\", che ha aggiunto un nuovo shader in stile noir tra le altre correzioni, che \u00e8 stato rilasciato a dicembre 2019. La compagnia ha poi annunciato \"The Wolf Among Us 2\" ai The Game Awards 2019.\nGli ex dipendenti dell'originale Telltale erano in buona parte scettici sull'approccio di LCG al rilancio di Telltale, considerando che offrire solo lavoro freelance a San Francisco, che ha uno dei pi\u00f9 alti costi della vita degli USA, \u00e8 rischioso. Altri hanno esortato LCG a saldare il debito esistente di Telltale con i suoi ex dipendenti, mentre altri hanno chiesto il boicottaggio di qualsiasi gioco del nuovo Telltale. Il cofondatore di Telltale, Dan Conners, cre\u00f2 in seguito un nuovo studio, Skunkape Games, composto da diversi ex sviluppatori Telltale. A fine 2020 lo studio sta lavorando alla rimasterizzazione dei giochi Sam &amp; Max di Telltale, con la prima stagione in uscita a dicembre 2020.\nEredit\u00e0.\nL'uscita della prima stagione di \"The Walking Dead\" nel 2012 viene considerato come l'inizio della \"rinascita\" del genere delle avventure grafiche, che ormai fin dal 2000 si trovava in forte crisi. Dontnod Entertainment si \u00e8 ispirata alla struttura di tale episodio per rilasciare \"Life Is Strange\", e ci\u00f2 ha inoltre permesso loro di pubblicare storie pi\u00f9 piccole all'interno della serie."}
{"id": "1249508", "revid": "58166", "url": "https://it.wikipedia.org/wiki?curid=1249508", "title": "Jimmy Sullivan", "text": ""}
{"id": "1249511", "revid": "287204", "url": "https://it.wikipedia.org/wiki?curid=1249511", "title": "Campionato sudamericano di rugby 1985", "text": "L'edizione del 1985 del campionato del Sud America di \u201crugby a 15\u201d si svolge a Buenos Aires con la partecipazione di 4 squadre. "}
