{"id": "1317046", "revid": "124578288", "url": "https://it.wikipedia.org/wiki?curid=1317046", "title": "Stazione di Berlino Potsdamer Platz", "text": "La stazione di Berlino Potsdamer Platz (in tedesco \"Berlin Potsdamer Platz\") \u00e8 una stazione ferroviaria di Berlino.\nSi trova, in posizione sotterranea, sotto la piazza omonima, al confine fra i quartieri di Mitte e del Tiergarten.\n\u00c8, geograficamente, una delle stazioni pi\u00f9 centrali della citt\u00e0.\nStoria.\nLa stazione ferroviaria di Potsdamer.\nLa prima stazione presente in loco fu la stazione di Potsdamer (\"Potsdamer Bahnhof\"), la prima di Berlino, aperta nel 1838 come capolinea della linea per Potsdam (la \"Preu\u00dfische Stammbahn\").\nNel 1872 la stazione fu ampliata con la costruzione di un nuovo fabbricato viaggiatori, ad opera di Julius Ludwig Quassowski. Una grande tettoia metallica, di 173 metri di lunghezza e 36 di larghezza, copriva i 4 binari della stazione.\nNel 1891 l'aumento del traffico rese necessario un ulteriore ampliamento della stazione, con la divisione del traffico urbano e suburbano (predecessore dell'attuale rete \"S-Bahn\") da quello a lunga percorrenza. Quest'ultimo rimase nel fabbricato originario, mentre la linea suburbana per Wannsee fu spostata sul lato ovest (\"Wannseebahnhof\") e quella per Teltow e W\u00fcnsdorf, assieme al servizio urbano della \"Ringbahn\", sul lato est (\"Potsdamer Ring- und Vorortbahnhof\").\nNel 1939, con l'inaugurazione del tratto sud del \"Nord-S\u00fcd-Tunnel\" della \"S-Bahn\", il traffico fu rivoluzionato: la \"Wannseebahnhof\" fu destinata al traffico a lunga percorrenza (fino ad allora costretto nei soli 4 binari della stazione di Potsdamer), la \"Ring- und Vorortbahnhof\" fu destinata ai soli treni della \"Ringbahn\", e infine chiusa nel 1944.\nDal 27 settembre 1945 il traffico a lunga percorrenza fu deviato sulla \"Stadtbahn\", con la chiusura e la successiva demolizione della stazione di Potsdamer. L'area, abbandonata per decenni, \u00e8 attualmente occupata dal Tilla-Durieux-Park.\nLa fermata della \"U-Bahn\".\nLa prima fermata della \"U-Bahn\" entr\u00f2 in servizio nel 1902 con il nome di \"Potsdamer Platz\". Situata (in sotterraneo) immediatamente ad est della \"Ring- und Vorortbahnhof\", era capolinea della prima tratta di metropolitana berlinese (attualmente divisa fra le linee U1 e U2).\nNel 1907 la linea fu estesa verso il centro cittadino. La fermata \"Potsdamer Platz\" fu chiusa e sostituita dall'attuale fermata, che fino al 1923 port\u00f2 il nome \"Leipziger Platz\".\nNel 1961 la costruzione del muro di Berlino interruppe la \"U-Bahn\" fra \"Gleisgreieck\" e \"Th\u00e4lmannplatz\" (oggi \"Mohrenstra\u00dfe\"). \"Potsdamer Platz\" fu abbandonata e gli ingressi murati.\nLa fermata fu riaperta nel 1990.\nLa stazione della \"S-Bahn\".\nLa stazione della \"S-Bahn\" fu costruita dal 1937 al 1939 su progetto architettonico di Richard Brademann.\nCon la costruzione del Muro di Berlino, il 13 agosto 1961, la stazione venne a trovarsi direttamente sotto la striscia della morte; la linea della \"S-Bahn\" continu\u00f2 tuttavia il suo servizio, collegando le zone settentrionali di Berlino Ovest con quelle meridionali, senza fermate nel settore orientale: \"Potsdamer Platz\" divenne una \"stazione fantasma\" (\"Geisterbahnhof\"); con la maggior parte degli ingressi murati e con il solo accesso alle truppe di confine.\nLa stazione fu riaperta nel 1992.\nLa stazione ferroviaria di Berlino Potsdamer Platz.\nL'attuale stazione ferroviaria fu aperta il 28 maggio 2006, nell'ambito del ridisegno del sistema ferroviario berlinese.\nIl nuovo schema, detto \"a fungo\" (\"Pilzkonzept\"), \u00e8 basato su un collegamento sotterraneo nord-sud (\"Tiergartentunnel\"), che incrocia la \"Stadtbahn\" alla nuova stazione Centrale.\nStrutture e impianti.\nLa stazione propriamente detta, a servizio delle ferrovie nazionali (\"Deutsche Bahn\"), conta 4 binari (serviti da 2 banchine ad isola) ed \u00e8 sotterranea.\nL'attigua stazione della \"S-Bahn\", anch'essa sotterranea, ne conta altrettanti 4.\nVi \u00e8, infine, la fermata della \"U-Bahn\", con soli 2 binari.\nI tre livelli dello scalo sono collegati fra loro con un sistema di scale (normali e mobili), con un accesso diretto al piano interrato del centro commerciale \"Arkaden\" ed al complesso \"Sony Center\".\nMovimento.\nIl traffico ferroviario nazionale della stazione \u00e8 quasi completamente formato da corse regionali per il Brandeburgo e i \"Land\" vicini. L'unico treno di categoria superiore \u00e8 un rapido della societ\u00e0 \"InterConnex\", Berlino-Lipsia.\nL'importanza dello scalo, privo di treni a lunga percorrenza, \u00e8 quindi da attribuirsi alla mole di traffico passeggeri, dovuta alla posizione centralissima, in una delle principali piazze della citt\u00e0.\nInterscambi.\nLa stazione \u00e8 servita dalle linee S1, S2 e S25 della \"S-Bahn\", dalla linea U2 della \"U-Bahn\" e da alcune linee di autobus.\n\"Potsdamer Platz\" oggi non \u00e8 servita dalla rete tranviaria. I lavori per la realizzazione di una linea lungo la Leipziger Stra\u00dfe, infatti, sono stati iniziati negli anni novanta (anche con il montaggio di spezzoni di binario), ma per ora non portati a termine."}
{"id": "1317054", "revid": "251174", "url": "https://it.wikipedia.org/wiki?curid=1317054", "title": "Parco nazionale del Mercantour", "text": "Il parco nazionale del Mercantour \u00e8 uno dei nove parchi nazionali della Francia, situato nei dipartimenti delle Alpi Marittime e delle Alpi dell'Alta Provenza.\nStoria.\nPer proteggere la fauna, i territori centrali del massiccio del Mercantour sono stati nel 1859 classificati \"riserva reale di caccia\" dal re sabaudo Vittorio Emanuele II; in seguito nel 1946 sono stati classificati riserva di caccia per decreto prefettizio e nel 1953 per decreto ministeriale.\nIl parco nazionale \u00e8 stato creato nel 1979. Dal 1987 \u00e8 stato gemellato con il confinante parco regionale italiano parco naturale delle Alpi Marittime (sul massiccio dell'Argentera). Con quest'ultimo \u00e8 allo studio il progetto di un parco europeo.\nNel 1993 il parco \u00e8 stato insignito del diploma europeo delle aree protette.\nGeografia.\nIl territorio del parco nazionale del Mercantour si estende su due dipartimenti, 28 comuni, 68.500 ettari nella zona centrale e 136.500 ettari nella zona periferica. Il punto pi\u00f9 elevato \u00e8 il monte Gel\u00e0s a 3.143 m.\nOtto vallate principali compongono il parco:\nIl territorio del parco nazionale si trova all'interno di 28 comuni:\n22 comuni nelle Alpi marittime:\nBelv\u00e9d\u00e8re, Beuil, La Boll\u00e8ne-V\u00e9subie, Breil-sur-Roya, Ch\u00e2teauneuf-d'Entraunes, Entraunes, Fontan, Guillaumes, Isola, molinetto, P\u00e9one, Rimplas, Roubion, Roure, Saint-Dalmas-le-Selvage, Saint-\u00c9tienne-de-Tin\u00e9e, Saint-Martin-V\u00e9subie, Saint-Sauveur-sur-Tin\u00e9e, Saorgio, Sospello, Tenda, Valdeblore.\n5 comuni nelle Alpi dell'Alta Provenza:\nAllos, Colmars-les-Alpes, Jausiers, Larche, Meyronnes, Uvernet-Fours.\nIl nucleo centrale del massiccio del Mercantour, nel nord-est, lungo la linea di frontiera, \u00e8 costituito di rocce cristalline. \u00c8 attorniato da rocce sedimentarie.\nNumerosi ghiacciai (come quello sulla cima del Gel\u00e0s, sul monte Clapier o nei pressi del lago d'Allos, ai piedi del monte Pelat) ricoprivano le alture del massiccio fino all'inizio del XX secolo. Con l'azione di erosione dei torrenti, essi hanno profondamente segnato la morfologia dei rilievi e delle valli.\nAmbiente.\nFlora.\nPer la grande variet\u00e0 di terreno e di clima (influenza congiunta delle Alpi e del mar Mediterraneo) il parco possiede pi\u00f9 di 2.000 specie di piante di cui pi\u00f9 di 40 sono endemiche, come alcune sassifragacee o orchidacee.\nI fianchi delle montagne sono popolate da alberi a foglia larga (roverella, pino silvestre, leccio) e conifere (abete, pino, e poi larice e pino cembro).\nFauna.\nGrazie a l'istituzione del parco nazionale, molti animali che hanno corso il rischio di scomparire, frequentano di nuovo le montagne del Mercantour. Protetti dagli statuti del parco, oggi vi prosperano cervi, cinghiali, caprioli, stambecchi (1.100 capi), camosci (pi\u00f9 di 8.000 capi) e mufloni (qui introdotti dalla Corsica, nel 1949).\nNel cielo o sulla terra, \u00e8 possibile osservare il gipeto (reintrodotto nel parco nel 1993), l'aquila reale, il fagiano di monte, la pernice, ma anche in altitudine il gracchio alpino oppure il gracchio corallino.\nL'amministrazione del parco ha avuto anche il pesante compito di favorire il ritorno dei lupi appenninici giunti in modo naturale dalle confinanti regioni italiane.\nAttrazioni turistiche.\nIl parco riscuote sempre maggior interesse e le visite annuali superano le 800.000 per le escursioni, l'alpinismo e lo sci alpinismo, ecc.\nI luoghi pi\u00f9 visitati sono:\nIl parco possiede 600\u00a0km di sentieri segnati, tra cui il GR 5, il GR 52A ed il GR 56."}
{"id": "1317060", "revid": "155613", "url": "https://it.wikipedia.org/wiki?curid=1317060", "title": "Aula Paolo VI", "text": "L'Aula Paolo VI, nota anche come Aula delle udienze Pontificie o Aula Nervi (dal nome del suo progettista, Pier Luigi Nervi), \u00e8 un vasto auditorium a servizio della Citt\u00e0 del Vaticano.\nL'edificio si trova a cavallo tra l'Italia e la Citt\u00e0 del Vaticano, sorgendo in gran parte in un'area italiana per\u00f2 soggetta ad extraterritorialit\u00e0 a favore della Santa Sede.\nStoria.\nNel 1964 Paolo VI incaric\u00f2 Pier Luigi Nervi di realizzare una sala per le udienze papali a margine della Citt\u00e0 del Vaticano, in un lotto compreso tra la sacrestia della Basilica vaticana e piazza San Pietro. I lavori furono avviati nel 1966 e diretti dal geometra Arcangelo Losso, l'inaugurazione avvenne il 30 giugno 1971.\nNel 2008 \u00e8 entrato in funzione l'impianto fotovoltaico, composto di 2\u00a0400 moduli fotovoltaici, installato sul tetto dell'edificio, e in grado di coprire almeno un quarto del fabbisogno energetico dell'aula e degli edifici limitrofi. La prima udienza \"ecologica\" si \u00e8 tenuta mercoled\u00ec 26 novembre 2008.\nNell'Aula Paolo VI si \u00e8 tenuto dal 1993 al 2005 e poi dal 2017 il concerto di \"Natale in Vaticano\", trasmesso anche televisivamente, e molte volte si tengono concerti in onore del papa.\nDescrizione.\nArte e architettura.\nL'aula \u00e8 situata alla sinistra della basilica di San Pietro, tra la sagrestia della basilica, il Cimitero Teutonico e il palazzo del Sant'Uffizio, sede della Congregazione per la Dottrina della Fede.\nL'aula, realizzata facendo ampio ricorso al calcestruzzo armato, \u00e8 preceduta da un grande atrio ed \u00e8 capace di ospitare fino a 12\u00a0000 persone. L'edificio \u00e8 caratterizzato dalla particolare volta parabolica che concentra l'attenzione del pubblico verso il palco, per il quale Pericle Fazzini realizz\u00f2 la scultura bronzea della \"Resurrezione\" fra il 1970 e il 1975. L'illuminazione naturale \u00e8 garantita dalle due grandi finestre ovali, poste sulle pareti laterali; esse sono chiuse da vetrate policrome opera di J\u00e1nos Hajnal.\nAnnesse all'aula principale vi sono altre sale, tra le quali quella del Sinodo dei vescovi e alcune di rappresentanza usate dal papa.\nOrgano a canne.\nIn una vasta nicchia nella parete di fondo del palco, alle spalle della \"Resurrezione\" di Pericle Fazzini, privo di mostra e spesso occultato da tendaggi, si trova l'organo a canne Mascioni \"opus 932\", costruito nel 1972.\nLo strumento \u00e8 a trasmissione elettronica e la sua console, mobile indipendente, ha cinque tastiere di 61 note ciascuna e pedaliera concavo-radiale di 32 note."}
{"id": "1317062", "revid": "102103771", "url": "https://it.wikipedia.org/wiki?curid=1317062", "title": "Operazione sotto copertura", "text": "Le operazioni sotto copertura (o di infiltrazione) sono attivit\u00e0 di intelligence dei servizi segreti italiani o di ufficiali di strutture specializzate delle forze di polizia.\nQuadro normativo.\nSono state disciplinate per i servizi segreti da alcuni articoli della legge 3 agosto 2007, n. 124, che ha rinnovato le \"agenzie\" italiane di informazione per la sicurezza. In particolare:\nPer l'attivit\u00e0 di prevenzione condotta dalle forze di polizia, invece, in occasione della ratifica della Convenzione di Palermo contro il crimine organizzato\ntransnazionale l\u2019art. 9 della Legge 146/2006 ha dettato una disciplina generale delle\noperazioni sotto copertura: essa reca una causa di giustificazione, in virt\u00f9 della quale non sono punibili gli operatori di polizia (ufficiali di Polizia Giudiziaria della Polizia di Stato, dell\u2019Arma dei Carabinieri\ne del Corpo della Guardia di Finanza, appartenenti alle strutture specializzate o alla\nDirezione Investigativa Antimafia, nei limiti delle proprie competenze) che\n\u00abanche per interposta persona, danno rifugio o comunque prestano assistenza agli\nassociati, acquistano, ricevono, sostituiscono od occultano denaro, armi, documenti,\nsostanze stupefacenti o psicotrope, beni ovvero cose che sono oggetto,\nprodotto, profitto o mezzo per commettere il reato o altrimenti ostacolano\nl\u2019individuazione della loro provenienza o ne consentono l\u2019impiego o compiono\nattivit\u00e0 prodromiche e strumentali\u00bb.\nTipologia.\nEsse possono comunque suddividersi in due categorie: \"alla prima appartengono le tecniche di investigazione sotto copertura, definibili come \u201cattive\u201d perch\u00e9, attraverso un agente \u201cinfiltrato\u201d, sono finalizzate all\u2019acquisizione di elementi di prova raccolti nell\u2019immediatezza del fatto o nel momento in cui l\u2019attivit\u00e0 criminosa \u00e8 in corso di esecuzione; alla seconda si riconducono i ritardi e le omissioni di atti d\u2019ufficio da parte dei soggetti incaricati dell\u2019indagine\". Con le consegne controllate e con il differimento dei provvedimenti di sequestro o cattura, queste tecniche di investigazione \u201cpassive\u201d sono fondate sulla continua supervisione dell\u2019attivit\u00e0 criminosa in corso di esecuzione.\nSi \u00e8 lamentato, per\u00f2, che \u00e8 stata persa in Italia \"l\u2019occasione per fornire pi\u00f9 chiare indicazioni sulle finalit\u00e0\ndello specifico strumento investigativo, oggetto attualmente di diversi approcci\ninterpretativi, sviluppatisi sin dall\u2019epoca della legislazione di contrasto\nal terrorismo internazionale, approvata in seguito all\u2019attentato alle \u201ctorri gemelle\u201d\n(2001). Una prima tesi ritiene, infatti, che dette operazioni possano\nsvolgersi solo nell\u2019ambito di un procedimento penale gi\u00e0 instaurato; mentre\nuna seconda amplia il campo di applicazione delle operazioni in questione,\nconsentendole pure nella fase anteriore all\u2019intervento e al controllo del pubblico\nministero, ossia nelle cosiddette indagini preventive\"."}
{"id": "1317063", "revid": "155613", "url": "https://it.wikipedia.org/wiki?curid=1317063", "title": "Aula Nervi", "text": ""}
{"id": "1317064", "revid": "584094", "url": "https://it.wikipedia.org/wiki?curid=1317064", "title": "Parco nazionale di Garajonay", "text": "Il Parco nazionale di Garajonay si trova nel centro-nord dell'isola di La Gomera, una delle Canarie. Venne dichiarato parco nazionale nel 1981 e patrimonio dell'umanit\u00e0 dell'UNESCO nel 1986. Occupa 40\u00a0km\u00b2 estendendosi in ogni municipalit\u00e0 dell'isola.\nTerritorio.\nIl parco eredita il nome dalla formazione rocciosa contenuta, il Garajonay, il punto pi\u00f9 alto dell'isola con i suoi 1.484 metri. Comprende anche un piccolo altopiano alla quota di 790-1.400 metri sul livello del mare.\nFlora.\nIl parco tutela un lembo molto ben conservato di laurisilva, la foresta umida subtropicale che nel Cenozoico copriva quasi tutta l'Europa, e si trova anche nelle Azzorre e sull'isola di Madera. Le foreste sono composte di lauraceae sempreverdi che raggiungono anche i 40 metri di altezza tra cui il lauro delle Azzorre (\"Laurus azorica\"), noto con il nome portoghese \"louro\", \"loureiro\", \"louro-da-terra\" e \"louro-de-cheiro\".\nFauna.\nLa foresta ospita una ricca biocenosi di invertebrati, uccelli e pipistrelli.\nDue specie di rettili, la lucertola gigante di La Gomera (\"Gallotia gomerana\") ed il gongilo delle Canarie occidentali (\"Chalcides viridanus\"), si trovano nel parco. Tra gli anfibi si ricorda la raganella mediterranea (\"Hyla meridionalis\").\nIl parco \u00e8 rinomato per essere uno dei migliori posti per l'osservazione di due specie endemiche di columbidi, il colombo dei lauri (\"Columba junoniae\") ed il colombo di Bolle (\"Columba bollii\").\nLa leggenda di Gara e Jonay.\nIl monte ed il parco hanno preso il nome dagli amanti dannati Guanci Gara e Jonay, la cui storia evoca quelle di Romeo e Giulietta ed Ero e Leandro. Gara era una principessa di Agulo su La Gomera. Durante il festival di Be\u00f1esmen era usanza per le donne non maritate di Agulo di fissare il proprio riflesso nelle acque di Chorros del Epina. Se l'acqua fosse stata chiara avrebbero trovato marito; se invece era fangosa avrebbero subito qualche infortunio. Quando Gara guard\u00f2 l'acqua vide chiaramente il proprio riflesso. Fiss\u00f2 l'immagine troppo a lungo ed il sole la accec\u00f2 temporaneamente. Un saggio di nome Geri\u00e1n le disse che avrebbe dovuto evitare l'ardore della passione, altrimenti questo l'avrebbe consumata.\nJonay era il figlio del re di Adeje su Tenerife che era arrivato sull'isola per celebrare queste cerimonie. La partecipazione di Jonay ai giochi attrasse l'attenzione di Gara, ed i due si innamorarono. Sfortunatamente, quando la cosa venne resa nota, il vulcano Teide, visibile da La Gomera, inizi\u00f2 ad eruttare in segno di disapprovazione. Questo fatto venne interpretato come un segno cattivo ed i relativi genitori ruppero il fidanzamento. Jonay fece ritorno a Tenerife, ma una notte attravers\u00f2 a nuoto il canale che separava le due isole e si riun\u00ec all'amata. I rispettivi padri ordinarono la loro ricerca. Gli amanti vennero trovati in cima alla montagna, dove decisero di mettere fine alle loro vite."}
{"id": "1317075", "revid": "36426", "url": "https://it.wikipedia.org/wiki?curid=1317075", "title": "Museo degli affreschi &quot;G.B. Cavalcaselle&quot;", "text": ""}
{"id": "1317080", "revid": "110157", "url": "https://it.wikipedia.org/wiki?curid=1317080", "title": "Decauville", "text": "La Decauville \u00e8 un'azienda francese specializzata nella costruzione di locomotive, vagoni e strutture ferroviarie in genere. \u00c8 attiva fin dal 1875: tra il 1891 ed il 1902 \u00e8 stata anche una casa motociclistica e tra il 1898 ed il 1909 \u00e8 stata pure una casa automobilistica.\nStoria.\nQuesta Casa, ancor oggi conosciuta in ambito ferroviario, nacque per volere dell'allora ventinovenne Paul Decauville, fino a quel momento agricoltore. Durante la prima met\u00e0 del decennio 1870-1880, egli realizz\u00f2 una ferrovia a scartamento ridotto, di larghezza pari a 40 cm, poi aumentata a 50\u00a0cm ed infine a 60\u00a0cm.\nQueste ferrovie erano caratterizzate da un'importante innovazione, consistente nel fatto di poter essere facilmente smontate e rimontate altrove. Tale caratteristica permise a questa ferrovia di trovare applicazione nel settore terziario (miniere e cave in genere, fabbriche di legname e industrie siderurgiche). Questo tipo di ferrovie a scartamento ridotto utilizzate in ambito industriale sono oggi note come ferrovie Decauville e trovano ancora largo impiego negli stessi settori, oggi come allora.\nIn seguito, la produzione della Decauville si estese anche a locomotive, vagoni e piccole attrezzature utilizzabili in ambiti industriali analoghi, come carriole e carretti.\nLa produzione Decauville non si limit\u00f2 comunque alle sole ferrovie a scartamento ridotto, ma abbracci\u00f2 anche quelle a scartamento normale ed ai veicoli di carreggiata normale.\nLa prima locomotiva Decauville a scartamento convenzionale risale al 1896.\nIn seguito, la concorrenza cominci\u00f2 a farsi sentire, ma la Decauville non ne accus\u00f2 pi\u00f9 di tanto le conseguenze ed anzi, all'inizio degli anni trenta, la Casa ferroviaria francese ricevette ordini su ordini, e neppure la Seconda guerra mondiale riusc\u00ec a tagliare le gambe a questa ormai consolidata realt\u00e0 industriale. La produzione di locomotive arriv\u00f2 fino al 1960, mentre quella di vagoni ferroviari si ferm\u00f2 nel 1962.\nDa l\u00ec, la produzione si limit\u00f2 alle strutture ferroviarie, come agli inizi.\nMotociclette.\nDal 1891 al 1902, la produzione della Decauville comprese anche il settore motociclistico: furono realizzati e commercializzati 6 modelli di motociclo, alcuni esemplari dei quali furono addirittura modificati per viaggiare su rotaia, secondo la buona tradizione Decauville. Significative furono le sperimentazioni di tricicli, alcuni dei quali servirono come base per il primo triciclo con motore a scoppio prodotto dalla De Dion-Bouton.\nAutomobili.\nNel 1898, la produzione Decauville si estese anche in campo automobilistico. La positiva esperienza maturata con la De Dion-Bouton, che acquist\u00f2 alcuni suoi tricicli per farne la base dei suoi primi veicoli a benzina spinse la Decauville stessa a cimentarsi in tale campo.\nDel 1898 fu la prima vetturetta della Casa, una tre posti dotata di importanti innovazioni e che riscosse un buon successo. Vi fu anche la 8.5\u00a0CV, una vettura che conobbe anch'essa un buon successo. Ma in seguito, a partire dal 1907, le richieste subirono un drastico calo, al punto da costringere la Decauville a chiudere con la produzione automobilistica nel 1909. Le ultime vetture furono per\u00f2 vendute fino al 1911."}
{"id": "1317085", "revid": "121506527", "url": "https://it.wikipedia.org/wiki?curid=1317085", "title": "Stemma dell'Armenia", "text": "Lo stemma dell'Armenia \u00e8 composto da un'aquila ed un leone dorati che sostengono uno scudo. Lo stemma combina simboli antichi e moderni.\nL'attuale stemma \u00e8 stato adottato dal Consiglio Supremo armeno il 19 aprile 1992, e ratificato dal Parlamento il 15 luglio 2006.\nSimbologia.\nLo scudo centrale \u00e8 composto da cinque stemmi diversi, che riassumono la storia dell'Armenia.\nAl centro \u00e8 raffigurato, su campo giallo, il monte Ararat con sulla sua cima l'Arca di No\u00e8 (secondo la Bibbia, infatti, l'arca, al termine del diluvio, si pos\u00f2 sulla cima di questo monte). Sebbene oggi il monte si trovi completamente in territorio turco, viene considerato comunque come il simbolo nazionale dell'Armenia.\nIntorno si trovano altri quattro stemmi, raffiguranti altrettante famiglie regnanti sullo Stato, e precisamente:\nL'aquila e il leone che sorreggono lo scudo, simboli di potenza, coraggio e nobilt\u00e0, rappresentano le famiglie regnanti che appaiono anche sullo scudo centrale.\nIn basso sono inoltre raffigurati:"}
{"id": "1317086", "revid": "119481261", "url": "https://it.wikipedia.org/wiki?curid=1317086", "title": "Inversione di popolazione", "text": "In fisica, pi\u00f9 specificamente in meccanica statistica, si definisce inversione di popolazione la condizione per cui in un sistema costituito da componenti elementari (per esempio molecole, atomi o particelle) ci sono pi\u00f9 elementi in stato eccitato che in quello di minore energia.\nQuesta particolare condizione \u00e8 la chiave per ottenere l'emissione laser e per il funzionamento di alcuni tipi di transistor, diodi e altri strumenti composti da semiconduttori.\nL'interazione luce-materia.\nCi sono tre tipi possibili di interazione tra un sistema atomico e la luce:\nAssorbimento.\nSe una luce di frequenza \u03bd21 passa attraverso un gruppo di atomi che si trovano allo stato fondamentale, esiste la possibilit\u00e0 che la radiazione venga assorbita, causando la loro transizione a uno stato energetico eccitato. La probabilit\u00e0 di assorbimento \u00e8 proporzionale a due fattori: l'intensit\u00e0 della radiazione e la popolazione \"N\"1 allo stato fondamentale. Su questo effetto \u00e8 basato ad esempio un fotorivelatore o fotodiodo.\nEmissione spontanea.\nSe un certo numero di atomi si trovano nello stato eccitato, pu\u00f2 avvenire un decadimento spontaneo allo stato fondamentale con una probabilit\u00e0 proporzionale al loro numero \"N\"2. La differenza in energia tra i due stati \u0394\"E\" viene emessa dagli atomi sotto forma di fotoni di frequenza \u03bd21.\nI fotoni sono emessi in maniera stocastica e senza relazioni di fase; in altre parole, l'emissione spontanea avviene in maniera incoerente, come in una normale lampadina. In assenza di ulteriori processi, il numero di atomi nello stato eccitato al tempo \"t\" \u00e8 dato dalla relazione:formula_1, dove \"N\"2(0) \u00e8 il numero di atomi eccitati al tempo \"t\"=0, e \u03c421 \u00e8 il tempo di vita medio della transione tra i due stati.\nEmissione stimolata.\nSe un atomo si trova gi\u00e0 nello stato eccitato, potrebbe essere perturbato dal passaggio di un fotone dotato di una frequenza \u03bd21 corrispondente al gap energetico di transizione tra lo stato eccitato e lo stato fondamentale. In questo caso l'atomo eccitato collassa allo stato fondamentale inducendo la produzione di un secondo fotone di frequenza \u03bd21. Il fotone originale non \u00e8 assorbito dall'atomo, e cos\u00ec il risultato complessivo sono due fotoni di medesima frequenza. Questo processo \u00e8 noto come emissione stimolata, e la sua rate \u00e8 proporzionale al numero di atomi \"N\"2 nello stato eccitato e dalla densit\u00e0 di radiazione della luce\nIl dettaglio fondamentale dell'emissione stimolata \u00e8 che il fotone indotto ha la medesima frequenza e costante di fase dell'inducente: i due si trovano cos\u00ec ad essere coerenti. Questa propriet\u00e0 permette l'amplificazione ottica, e la produzione del sistema laser. Durante l'intera fase di laseraggio tutti e tre i tipi di interazione luce-materia sopra descritti avvengono. Inizialmente gli atomi vengono portati allo stato eccitato mediante un processo detto di \" pompaggio\" che descriveremo poi. Alcuni di questi atomi decadranno per emissione spontanea, rilasciando luce incoerente sotto forma di fotoni di frequenza \u03bd. Alcuni di questi fotoni verranno assorbiti dagli atomi dello stato fondamentale e andranno persi nel fenomeno del laseraggio. Altri fotoni andranno a causare emissione stimolata negli atomi eccitati, che reagiranno rilasciando un ulteriore fotone coerente dando origine all'amplificazione ottica.\nSe il numero di fotoni che sono amplificati per unit\u00e0 di tempo \u00e8 maggiore rispetto a quelli assorbiti ci\u00f2 che si ottiene \u00e8 un continuo incremento di quelli prodotti: il laser viene dichiarato oltre la soglia.\nNella descrizione precedentemente fatta dei fenomeni di assorbimento ed emissione abbiamo detto che la probabilit\u00e0 di questi due processi sono entrambi proporzionali al numero di atomi sullo stato fondamentale \"N\"1 e su quello eccitato \"N\"2. Se lo stato fondamentale ha una popolazione pi\u00f9 elevata rispetto a quella di quello eccitato (\"N\"1 &gt; \"N\"2), il processo di assorbimento dominer\u00e0 e ci sar\u00e0 una attenuazione nel numero di fotoni. Se la popolazione dei due stati sar\u00e0 la medesima (\"N\"1 = \"N\"2), la probabilit\u00e0 di assorbimento della luce bilancer\u00e0 esattamente la probabilit\u00e0 di emissione; il materiale matrice del laser diviene otticamente trasparente\nSe invece il livello ad energia pi\u00f9 elevata ha una popolazione maggiore rispetto a quello ad energia pi\u00f9 bassa ((\"N\"1 &lt; \"N\"2), il processo di emissione dominer\u00e0, e la luce nel sistema andr\u00e0 aumentando. \u00c8 chiaro quindi che per produrre una maggiore probabilit\u00e0 di emissione stimolata piuttosto che di assorbimento \u00e8 richiesto che il rapporto di popolazione tra i due stati sia \"N\"2/\"N\"1 &gt; 1, ossia per il fenomeno laser \u00e8 richiesta una inversione di popolazione.\nLa popolazione e la distribuzione di Boltzmann.\nPer capire cos'\u00e8 una inversione di popolazione \u00e8 necessario prima studiare come \u00e8 costituita una \"popolazione normale\" nella meccanica statistica. Prendiamo ad esempio un gruppo di atomi, supponendo per semplicit\u00e0 che possano assumere solo due stati energetici diversi, il primo con energia \"E\"1 e l'altro con energia \"E\"2. Diciamo che \"E\"2&gt;\"E\"1, per cui lo stato 1 sar\u00e0 lo stato fondamentale e il 2 lo stato eccitato. \nOgni atomo nello stato eccitato ha una certa probabilit\u00e0 \"P\"21 di decadere nello stato fondamentale emettendo energia, entro un certo intervallo di tempo, e ogni atomo nello stato fondamentale ha una certa probabilit\u00e0 \"P\"12 di assorbire energia (dagli altri atomi del sistema, o da urti con l'esterno del sistema stesso) e di passare nello stato eccitato, nello stesso intervallo di tempo. Quindi, il rapporto fra atomi eccitati e atomi normali dipender\u00e0 sia dal rapporto fra le due distribuzioni stocastiche (che descrivono il numero di atomi nello stato relativo al passare del tempo) sia dalla temperatura del sistema, che esprime la densit\u00e0 di energia mediamente disponibile nel sistema; poich\u00e9 le due distribuzioni sono esponenziali, la formula risultante \u00e8:\ndove formula_3 e formula_4 sono rispettivamente il numero di atomi nel secondo e nel primo stato, \"T\" \u00e8 la temperatura del sistema e \"k\" \u00e8 la costante di Boltzmann. \"T\" deve essere espressa in kelvin o in gradi Rankine. Le due probabilit\u00e0 \"P\"12 e \"P\"21 sono identiche (la dimostrazione di questo fatto fu uno dei risultati pi\u00f9 importanti di tutta la fisica del XIX secolo) e sono \"incorporate\" nella costante di Boltzmann.\nConsiderando degli atomi a temperatura ambiente all'equilibrio termodinamico, con un salto di energia fra i due stati di 2,07 eV (un valore pari all'energia media di un fotone di luce visibile) la frazione di atomi in stati eccitati \u00e8 infinitesimo: 1,8 x 10-38. Esso cresce lentamente all'aumentare della temperatura, ma rimane sempre molto piccolo; a una temperatura di 4000\u00a0K avremmo ancora solo quattro atomi eccitati su diecimila. Ottenere una inversione di popolazione a temperatura ambiente \u00e8 impossibile, se non si altera l'equilibrio termodinamico del sistema con una fonte di energia esterna.\nCreare una inversione di popolazione.\n\u00c8 ugualmente impossibile raggiungere una condizione di inversione di popolazione in un sistema di atomi che abbiano soltanto due stati energetici possibili: poich\u00e9 la probabilit\u00e0 di salto energetico da uno stato all'altro \u00e8 la stessa nei due sensi, il massimo che potremmo ottenere sarebbe un \"pareggio\": lo stesso numero di atomi in tutti e due gli stati. Per ottenere il risultato che cerchiamo ci servono degli atomi che possano assumere (almeno) tre stati energetici diversi. Nel caso dei laser, i dispositivi che pi\u00f9 di tutti sfruttano il fenomeno dell'inversione di popolazione, si usano (quasi) solo sistemi atomici a tre o a quattro livelli energetici; nei dispositivi a semiconduttore non esistono livelli energetici ma intere bande di energie permesse; in questo caso il fenomeno dell'inversione di popolazione si esprime nello svuotamento e nel riempimento di queste bande da parte degli elettroni e delle lacune.\nSistemi a tre livelli di energia.\nPer raggiungere la condizione di non equilibrio, \u00e8 necessario ricorrere a un metodo indiretto per popolare lo stato eccitato. Per comprendere come esso viene realizzato, possiamo utilizzare come modello il cosiddetto sistema \"laser a tre livelli\". Consideriamo di nuovo un sistema di \"N\" atomi, in questo caso con ogni atomo capace di esistere in uno qualsiasi dei tre livelli di energia, con livelli numerati 1,2, e 3, con energie \"E\"1,\"E\"2 e \"E\"3, e popolazioni \"N\"1, \"N\"2 e \"N\"3, rispettivamente.\nDa notare che \"E\"1 &lt; \"E\"2 &lt; \"E\"3; con l'energia del livello 2 intermedia tra lo stato fondamentale e quella dello stato 3.\nInizialmente il sistema di atomi si trova all'equilibrio termico e la maggior parte degli atomi si trover\u00e0 sullo stato fondamentale: \"N\"1 \u2248 \"N\", \"N\"2 \u2248 \"N\"3 \u2248 0. Se noi ora sottoponiamo gli atomi per esempio a una radiazione luminosa di frequenza \u03bd31, dove \"E\"3-\"E\"1 = \"h\"\u03bd31, il processo di assorbimento ottico ecciter\u00e0 gli atomi dallo stato fondamentale al livello 3. Questo processo \u00e8 chiamato \"pompaggio\", e in generale non coinvolge sempre direttamente l'assorbimento luminoso; altri metodi per eccitare il materiale matrice del laser utilizzano scariche elettriche oppure reazioni chimiche. Il livello 3 viene chiamato \"livello di pompaggio\", e la transizione energetica \"E\"1 \u2192 \"E\"3 \"transizione di pompaggio\", che viene indicata con P nell'immagine.\nSe noi continuiamo a pompare gli atomi, ecciteremo un gran numero di questi nel livello 3, cos\u00ec che \"N\"3 &gt; 0. In un materiale medium per laser \u00e8 richiesto che questi atomi eccitati transiscano rapidamente al livello 2. L'energia rilasciata in questa transizione potrebbe essere emessa sotto forma di fotone (emissione spontanea) ma in pratica la transizione 3\u21922 (indicata con R nel diagramma) \u00e8 usualmente non radiativa, con l'energia trasferita sotto forma di moto vibrazionale al materiale circostante l'atomo, senza la generazione effettiva di un fotone.\nA questo punto un atomo che si trova sul livello 2 pu\u00f2 decadere con emissione spontanea allo stato fondamentale, rilasciando un fotone di frequenza \u03bd21 (dato da \"E\"2-\"E\"1 = \"h\"\u03bd21), decadimento indicato con la lettera \"L\" nel diagramma, che prende il nome di \"transizione laser\" . Se la vita media di questa transizione, \u03c421 \u00e8 maggiore del tempo di vita medio della transizione non radiativa 3\u21922 \u03c432 (se \u03c421 \u00bb \u03c432), la popolazione dell\"'E\"3 sar\u00e0 fondamentalmente 0 (\"N\"3 \u2248 0) e la popolazione dello stato eccitato sar\u00e0 accumulata nel livello 2 (\"N\"2 &gt; 0). Se pi\u00f9 della met\u00e0 degli \"N\" atomi pu\u00f2 essere accumulata in questo stato, questo diventer\u00e0 maggiore rispetto a quella dello stato fondamentale \"N\"1. Una inversione di popolazione (\"N\"2 &gt; \"N\"1 ) \u00e8 cos\u00ec stata ottenuta tra i livelli 1 e 2, e l'amplificazione ottica alla frequenza \u03bd21 pu\u00f2 iniziare.\nPoich\u00e9 almeno met\u00e0 della popolazione di atomi deve essere eccitata dallo stato fondamentale per ottenere l'inversione di popolazione, il medium del laser deve subire un pompaggio molto elevato. Ci\u00f2 rende il sistema laser a tre livelli sostanzialmente inefficiente, nonostante sia stato il primo tipo di laser a essere sviluppato, utilizzando come materiale matrice il rubino nel 1960 da Theodore Maiman. Un sistema laser a tre livelli pu\u00f2 presentare anche, come ulteriore inconveniente, una transizione radiativa tra i livelli 3 e 2, e una non radiativa tra il 2 e l'1.\nSistemi a quattro livelli di energia.\nIn questo caso ci troviamo a lavorare con quattro livelli di energia, di energia \"E\"1, \"E\"2, \"E\"3, \"E\"4, e popolazione \"N\"1, \"N\"2, \"N\"3, \"N\"4, rispettivamente. Le energie di ciascun livello sono prese cos\u00ec che \"E\"1 &lt; \"E\"2 &lt; \"E\"3 &lt; \"E\"4.\nIn questo sistema, la transizione di pompaggio P eccita gli atomi dello stato fondamentale (livello 1) entro la banda di pompaggio (livello 4). Da quest'ultimo livello, avviene un rapido decadimento non radiativo Ra al livello 3. Poich\u00e9 il tempo di vita medio della transizione laser L \u00e8 lungo rispetto a quello Ra (\u03c432 \u00bb \u03c443), la popolazione va aumentando sul livello 3 (che prende il nome di \"livello laser superiore\"), il quale a questo punto pu\u00f2 rilassare spontaneamente oppure per emissione stimolata al livello 2 (\"livello laser inferiore\"). Questo livello ha poi un rapido decadimento non radiativo Rb allo stato fondamentale.\nCome prima, la presenza di una transizione di decadimento non radiativa comporta che la popolazione della banda di pompaggio si svuoti rapidamenete (\"N\"4 \u2248 0). Lo stesso avviene nel livello laser inferiore con energia \"E\"2 dove gli atomi rilassano rapidamente sullo stato fondamentale, quindi (\"N\"2 \u2248 0). Questa ultima considerazione \u00e8 particolarmente importante, poich\u00e9 qualunque accumulo di popolazione sul livello 3 comporter\u00e0 una situazione di inversione di popolazione rispetto al livello 2. Infatti, \"N\"3 &gt; 0 implica che \"N\"3 &gt; \"N\"2. Perci\u00f2 l'amplificazione ottica e il laseraggio avverranno a una frequenza di \u03bd32 (\"E\"3-\"E\"2 = \"h\"\u03bd32).\nPoich\u00e9 \u00e8 necessario che solo pochi atomi vengano eccitati nel livello laser superiore per arrivare in condizioni di inversione di popolazione, un sistema laser a quattro livelli si rivela molto pi\u00f9 efficiente di un sistema a tre livelli. In termini reali, in un processo laser sono coinvolti pi\u00f9 di quattro livelli energetici, con fenomeni di eccitazione e rilassamento pi\u00f9 complessi tra questi livelli. In particolare la banda di pompaggio pu\u00f2 essere costituita da pi\u00f9 livelli energetici distinti, il che consente il pompaggio ottico del medium mediante un gran numero di lunghezze d'onda.\nDa notare che sia nei sistemi a tre livelli che in quelli a quattro, l'energia della transizione di pompaggio \u00e8 maggiore rispetto a quella della transizione laser. Questo comporta che, se un laser \u00e8 pompato otticamente, la frequenza della luce pompante deve essere maggiore di quella risultante dalla luce laser. In altre parole, la lunghezza d'onda del pompaggio \u00e8 pi\u00f9 piccola della lunghezza d'onda del laser. \u00c8 possibile per\u00f2 in alcuni medium usare l'assorbimento multiplo di fotoni tra differenti transizioni a bassa energia per arrivare al livello di pompaggio: i laser che utilizzano questo tipo di soluzione prendono il nome di laser \"ad alta conversione\".\nIn molti laser, come descritto nei modelli sopra presentati, il laseraggio coinvolge la transizione di atomi tra differenti stati energetici elettronici, ma va considerato che questo non \u00e8 il solo meccanismo che pu\u00f2 portare al fenomeno del laser. Per esempio, ci sono molti tipi di laser comuni (per esempio quelli a diossido di carbonio) dove il medium laser \u00e8 costituito da molecole complete, e i livelli energetici corrispondono ai modi rotazionali e vibrazionali delle molecole."}
{"id": "1317088", "revid": "580", "url": "https://it.wikipedia.org/wiki?curid=1317088", "title": "Potenziali ritardati", "text": "In elettrodinamica, i potenziali ritardati descrivono i potenziali generalizzati del campo elettromagnetico in un sistema la cui distribuzione di carica e corrente sorgente del campo sia variabile nel tempo. Si tratta delle espressioni del potenziale elettrico e magnetico introdotte nel caso in cui non sia possibile utilizzare l'approssimazione secondo cui la propagazione dell'interazione elettromagnetica sia istantanea, ad esempio quando si considerano cariche che si muovono a velocit\u00e0 non trascurabili se confrontate con la velocit\u00e0 di propagazione della luce.\nDefinizione.\nPonendo di trovarsi nel vuoto, nel gauge di Lorenz i potenziali ritardati assumono la forma:\ncon:\ne formula_4 il tempo proprio. Si tratta di una forma equivalente, ma non covariante, del potenziale elettrico formula_5 e del potenziale magnetico formula_6 generati da una sorgente puntiforme di carica in moto. I potenziali forniscono una caratterizzazione generale e relativistica del campo variabile nel tempo generato da una carica in moto, e la loro espressione \u00e8 stata sviluppata in parte da Alfred-Marie Li\u00e9nard nel 1898, e successivamente nel 1900 da Emil Wiechert in un modo indipendente da quello di Li\u00e9nard."}
{"id": "1317090", "revid": "124857706", "url": "https://it.wikipedia.org/wiki?curid=1317090", "title": "Grande Fratello (quarta edizione)", "text": "La quarta edizione del reality show Grande Fratello \u00e8 una delle due che sono andate in onda nel 2004, ed \u00e8 andata in onda dal 22 gennaio al 6 maggio 2004 su Canale 5. \u00c8 durata 106 giorni con un totale di 15 settimane, ed \u00e8 stata condotta per la seconda volta consecutiva da Barbara D'Urso, e con la partecipazione di Marco Liorni, nelle vesti di inviato.\nL'edizione \u00e8 stata vinta da Serena Garitta che si \u00e8 portata a casa il montepremi di 300.000 \u20ac.\nConcorrenti.\nL'et\u00e0 dei concorrenti si riferisce al momento dell'ingresso nella casa.\nTabella delle nomination.\nNota 1: Carolina e Carmen sono nominate d'ufficio dal \"Grande Fratello\"; gli altri concorrenti scelgono chi eliminare.\nNota 2: Nessuna nomination nella seconda puntata, Ascanio e Renato sono direttamente al televoto per scelta del \"Grande Fratello\".\nNota 3: Carolina \u00e8 la migliore della settimana e salva se stessa dalla nomination.\nNota 4: Domenico \u00e8 il migliore della settimana e salva Ilaria dalla nomination.\nNota 5: Carolina \u00e8 la migliore della settimana e salva se stessa dalla nomination.\nNota 6: Serena \u00e8 la migliore della settimana e salva se stessa dalla nomination.\nNota 7: Ascanio \u00e8 il migliore della settimana e salva Tommaso dalla nomination.\nNota 8: Katia \u00e8 la migliore della settimana e salva se stessa dalla nomination."}
{"id": "1317092", "revid": "119283079", "url": "https://it.wikipedia.org/wiki?curid=1317092", "title": "Stanis Ruinas", "text": "Biografia.\nDi estrazione popolare e con simpatie giovanili per i \u00abfasci anarchici individualisti\u00bb, dopo gli esordi a \"L'Unione Sarda\" nel 1922, si trasfer\u00ec agli inizi degli anni venti a Roma, dove nel dicembre 1924 ader\u00ec al fascismo e adott\u00f2 lo pseudonimo con cui svolse la sua carriera. Fino al 1929 lavor\u00f2 come redattore al quotidiano romano \"L'Impero\", giornale del fascismo intransigente, fondato e diretto dai due giornalisti e scrittori futuristi Mario Carli ed Emilio Settimelli.\nDopo la prima chiusura del \"L'Impero\", nel febbraio 1930 fu incaricato della direzione de \"Il Popolo Apuano\", organo settimanale del Partito Nazionale Fascista (PNF) di Massa Carrara. Impost\u00f2 un \u00abgiornale di battaglia\u00bb (sua stessa definizione), imperniato sulla propaganda dello \u00abstile fascista\u00bb, secondo la linea del PNF allora guidato da Augusto Turati. Sotto la sua direzione, \"Il Popolo Apuano\" condusse campagne di stampa verso le banche, i commercianti, la stampa locale. Assai aggressiva fu quella contro gli industriali elettrici, mentre verso gli industriali del marmo locali fu condotta una campagna di \"moral suasion\", secondo le direttive di governo e partito. Lasci\u00f2 la direzione del giornale nell'ottobre dello stesso anno, dopo una sospensione dal partito in seguito a un duello con un locale industriale del marmo, ma egli stesso aveva gi\u00e0 chiesto il trasferimento per l'incompatibilit\u00e0 tra il suo fascismo \u00abrivoluzionario\u00bb e quello \u00abconservatore\u00bb del PNF locale.\nRientr\u00f2 a Roma a \"L'Impero d'Italia\" diretto da Emilio Settimelli. Scontata la sospensione, fu nominato nel maggio 1931 direttore del \"Corriere Emiliano\", quotidiano della federazione del PNF di Parma, dove rimase fino al 1933, quando fu allontanato, secondo fonti del dopoguerra, per essersi \u00abintrufolato\u00bb in questioni riguardanti l'Oltretorrente (quartiere popolare di Parma di tradizione antifascista).\nI suoi rapporti con il regime rimasero tormentati. In seguito fu radiato per \u00abindisciplina e scarsa fede\u00bb. Si riconcili\u00f2 con il regime con la pubblicazione del libro \"Viaggio per le citt\u00e0 di Mussolini\", vincitore del premio Sabaudia nel 1939, e fu riammesso nel partito nello stesso anno con anzianit\u00e0 1933. Negli anni trenta collabor\u00f2 con vari giornali, tra cui \"Il Resto del Carlino\" e il periodico satirico \"Il Riccio\" di Settimelli. Fu inviato di guerra in Spagna e in Etiopia e durante la guerra fu in Libia nel 1940, in Germania nel 1941.\nDopo l'8 settembre 1943 ader\u00ec alla Repubblica Sociale Italiana e si trasfer\u00ec al Nord, a Venezia, come capo della segreteria particolare di Vincenzo Lai, amico e corregionale, commissario della Banca Nazionale del Lavoro.\nAlla fine della guerra fu arrestato nel maggio del 1945 ma prosciolto in istruttoria. \nNel dopoguerra.\nNel dopoguerra riprese l'attivit\u00e0 di giornalista e scrittore e fond\u00f2 la rivista \"Il Pensiero Nazionale\", organo di un piccolo movimento di fascisti di sinistra su posizioni antiborghesi, anticapitaliste e antioccidentali. \nLa rivista ottenne per alcuni anni finanziamenti dal Partito Comunista Italiano che tentava il recupero di gruppi della sinistra fascista. Nel 1950 fin\u00ec per quaranta giorni a Regina Coeli per \u00abistigazione alla rivolta armata contro i poteri costituiti\u00bb: in alcuni articoli aveva invitato il PCI alla ribellione, con gli ex fascisti saloini, contro il governo De Gasperi. Fu prosciolto in istruttoria per non aver commesso il fatto. La collaborazione con il PCI fin\u00ec agli inizi degli anni cinquanta, per il rifiuto di Ruinas e degli altri esponenti dei Circoli Pensiero Nazionale di abiurare il fascismo, da essi interpretato in senso rivoluzionario. \n\"Il Pensiero Nazionale\" cess\u00f2 le pubblicazioni nel 1977.\nContinu\u00f2 fino a tarda et\u00e0 l'attivit\u00e0 di scrittore, che gli valse il premio Usini nel 1980."}
{"id": "1317093", "revid": "1745361", "url": "https://it.wikipedia.org/wiki?curid=1317093", "title": "Ponte trasportatore", "text": "Il ponte trasportatore \u00e8 una particolare tipologia di manufatto che serve a superare solitamente ostacoli d'acqua, utilizzando un tipo di ponte a struttura fissa dove, attaccata in basso e mossa attraverso funi di metallo, viene trasferito da una sponda all'altra un pezzo di strada con i relativi veicoli su di essa disposti.\nIl primo ponte di questo tipo fu il Ponte di Vizcaya, situato in territorio spagnolo e risalente al 1893.\nQuesto tipo di progetto venne studiato per l'uso in condizioni particolari, in territori dove non era possibile costruire le rampe d'accesso per raggiungere l'altezza necessaria alla costruzione di un ponte classico e, nello stesso tempo non fosse opportuno o conveniente l'utilizzo di un servizio di traghetto.\nUn certo numero di ponti trasportatori sono stati costruiti in varie nazioni europee, in particolare in Francia e Gran Bretagna."}
{"id": "1317095", "revid": "34928", "url": "https://it.wikipedia.org/wiki?curid=1317095", "title": "Bururu", "text": "Bururu : ur teqqim, ur tengir (traducibile a un dipresso con \"Il gufo: tra la vita e la morte\" in lingua cabila) \u00e8 il titolo di un romanzo pubblicato nel 2006 e scritto da Tahar Ould-Amar, scrittore, giornalista e insegnante di berbero. Prima dell'edizione in volume, degli estratti del romanzo erano stati pubblicati nella rivista \"L'Hebdo n'tmurt\".\nIl titolo.\nIn realt\u00e0 il titolo \u00e8 difficile da tradurre letteralmente. Nell'immaginario cabilo, \"bururu\", uccello notturno (gufo o civetta), \u00e8 lo spauracchio con cui si fa paura ai bambini per farli addormentare. Quanto ai verbi \"qqim\" e \"enger\", il loro significato letterale \u00e8, rispettivamente, \"permanere\" ed \"essere sterminati\", qui alla terza persona femminile del perfetto negativo, che rimanda a un soggetto sottinteso come \"ddunnit\" (\"il mondo\", \"la vita\"). Come spiega lo stesso autore in un'intervista, il titolo allude \"all\u2019islamismo integrista, che non aveva realmente alcun radicamento nella societ\u00e0 e si serviva del terrorismo come spauracchio per fare paura ad una societ\u00e0 che sognava un destino migliore. A lungo andare, \"bururu\" ha fatto paura ed \u00e8 riuscito ad imporre un regime \"demo-dittatoriale\" (\"d\u00e9moctateur\"), donde \"ur teqqim, ur tengir\"\". Questa dicotomia \u00e8 connaturata a \"bururu\" nella cultura cabila: come ricorda il vocabolario di Dallet (1982: 39), esso \u201cha un fianco bianco ed uno nero; quando guarda quello bianco, lancia grida di gioia, quando guarda quello nero, piange a dirotto\u201d. \nTrama.\nIl giovane Muh \u00e8 nato nel quartiere popolare di Belcour ad Algeri in una famiglia con pochi mezzi (il padre \u00e8 pensionato, le entrate maggiori vengono dal fratello Nabil che vive di \"trabando\", \"contrabbando\"). Si innamora, in un primo tempo ricambiato, di Dunia, una ragazza che abita invece in un quartiere ricco, figlia di un pezzo grosso dell'esercito (\"askuti ameqqran\"), un \"d\u00e9cideur\" (\"qessam lerzaq\"). Quando Dunia scopre le umili origini di Muh, non esita per\u00f2 a lasciarlo perch\u00e9, come gli dice esplicitamente, \"tu n'es pas de ma classe\" (\"non sei della mia classe\", in francese nel testo). Deluso e amareggiato, Muh si pone l'obiettivo di arricchire in qualunque modo pur di abbandonare il ruolo che la societ\u00e0 gli ha assegnato. Si d\u00e0 anche lui al contrabbando, ma \u00e8 un pesce piccolo e ben presto finisce in prigione. Uscito dalla quale decide di emigrare. Dapprima in Marocco, poi in Spagna, Francia e infine in Italia, a Palermo. Dovunque egli vada, per\u00f2, non riesce a trovare un lavoro fisso e dilapida tutti i guadagni nell'alcol e nella droga. Ridotto alla fame, cerca di rubare una borsa ad una vecchia ma viene catturato e finisce in prigione. Qui incontra un gruppo di connazionali che lo convincono a cambiar vita coinvolgendolo nella preghiera e nell'osservanza delle pratiche religiose. A partire da questo momento, Muh si trova sempre pi\u00f9 irretito, quasi senza accorgersene, nelle attivit\u00e0 delle organizzazioni islamiche algerine, dapprima a Parigi e poi, espulso, di nuovo nella madrepatria. \u00c8 quasi in un sogno che Muh si ritrova cos\u00ec tra i monti di Zmenzer, in uno dei gruppi armati che infestano la regione. Il passaggio all'azione armata, avvenuto quasi per caso, gli fa capire quanto questa lotta sanguinaria sia lontana dai puri ideali che lo avevano aiutato a riscattarsi in prigione. Dopo aver fatto conoscenza con una ragazza, Dalila, rapita dal suo villaggio sterminato e sposata a forza all'emiro del gruppo, Muh concepisce l'idea di abbandonare con lei il gruppo armato per cercare di rifarsi all'estero un'esistenza normale.\nCritica.\nIl romanzo, il primo di questo autore, affronta numerosi temi caldi della vita algerina contemporanea: le enormi sperequazioni tra la ristretta classe al potere e la massa dei diseredati; l'aspirazione generalizzata dei giovani all'emigrazione e i problemi dell'integrazione nei paesi di arrivo; il ruolo delle organizzazioni islamiche e la lotta terrorista degli anni Novanta; il ruolo della donna nella societ\u00e0. In particolare, questo romanzo, affrontando tematiche complesse che investono tutta la societ\u00e0 algerina e non solo quella cabila si sottrae alla tentazione di rinchiudersi, come avveniva con i primissimi romanzi, in \"una tematica esclusivamente identitaria e rivendicativa\", aprendosi ad orizzonti a pi\u00f9 ampio respiro. \nAl di l\u00e0 del valore letterario dell'opera (non sempre ugualmente approfondita e talora poco verosimile, per esempio nel lieto fine conclusivo), il romanzo \u00e8 interessante in particolare per gli aspetti linguistici. Non va dimenticato che la letteratura scritta cabila -e in particolare il romanzo- \u00e8 ancora agli inizi, ed ogni nuova pubblicazione pu\u00f2 essere considerato un \"test\" sulla capacit\u00e0 di impiego del cabilo come strumento letterario.\nDa questo punto di vista il romanzo \u00e8 molto incoraggiante: come notano i linguisti Allaoua Rabehi e Zahir Mehsem nell'introduzione, la lingua usata \u00e8 scorrevole e autentica (\"tuzzel, d taqbaylit\"), non \u00e8 la lingua artificiosa e infarcita di neologismi che caratterizzava alcuni dei primi saggi di scrittura del cabilo. Oltretutto, l'autore non rifugge da un uso appropriato, degli altri codici linguistici presenti in Algeria: il francese (soprattutto nelle conversazioni delle persone istruite), l'arabo (soprattutto nei dialoghi tra militanti islamici), e persino un altro dialetto berbero, la tumzabt nell'episodio dell'incontro con un connazionale originario dello Mzab. Come rileva Salhi (2008: 170) questi passaggi in altre lingue presenti nel panorama linguistico dell'Algeria non solo \"contribuiscono alla caratterizzazione dei personaggi\" ma inoltre \"consentono, ad un altro livello, la lettura ideologica del testo\".\nIl cabilo \"scorrevole\" del testo riesce a far convivere numerose espressioni moderne, spesso prestiti dal francese (\"apaspor\" \"passaporto\", \"atrabandist\" \"contrabbandiere\", \"achifur\" \"chauffeur, guidatore\", \"twaturt\" \"\"voiture\", la macchina\", ecc..) insieme a molte espressioni tradizionali, come i proverbi e modi di dire (ad esempio \"ur yeqqers uyeddid, ur nghilen waman\", lett. \"l'otre non \u00e8 bucato, l'acqua non \u00e8 venuta fuori\", nel senso di \"non \u00e8 troppo tardi\", oppure l'espressione misogina \"tamettut n seksu d wusu\" \"una donna da cucina e da letto\"), e non \u00e8 raro che moderno e tradizionale si mescolino in modo particolarmente felice, per esempio quando, descrivendo la bellezza di Dunia dice, con un pizzico di ironia, \"come Julia Roberts a Hollywood, cos\u00ec era lei in Piazza Primo Maggio\", ricalcando in modo evidente l'espressione tipica delle fiabe tradizionali \"come la luna nel cielo, cos\u00ec era l'eroina della storia\".\nI neologismi presenti sono perlopi\u00f9 termini ormai \"collaudati\" e accolti nel parlare di tutti i giorni, come \"tasertit\" \"politica\", \"tasdawit\" \"universit\u00e0\", \"tayri\" \"amore\", ecc. Nel complesso, il romanzo conferma le possibilit\u00e0 di uso letterario del cabilo moderno (Sebbane 2016).\nIl 10 febbraio 2008 il suo autore \u00e8 stato premiato con il \"Prix Apul\u00e9e\" per il romanzo in cabilo (Algeri)."}
{"id": "1317096", "revid": "228587", "url": "https://it.wikipedia.org/wiki?curid=1317096", "title": "Arte drammatica", "text": "L'arte drammatica \u00e8 l'arte del recitare. Diffusa in tutto il mondo, \u00e8 riconducibile alla cultura e al costume dei diversi popoli e delle differenti etnie. L'arte della recitazione si perde nella notte dei tempi.\nOrigini.\nIl primo caso documentato di recitazione da parte di un attore risale al 530 a.C., probabilmente il 23 novembre (sebbene le modifiche nel calendario negli anni rendono difficile determinare la data esatta) quando l'attore greco Tespi sal\u00ec sul palco al Teatro di Atene in occasione delle feste di Dioniso e divenne il primo a parlare come personaggio in una rappresentazione. Gli espedienti della narrazione furono immediatamente rivoluzionati. Prima della invenzione di Tespi, le storie venivano tramandate con poemi, musica e danza ma con narrazione in terza persona: nessuno aveva assunto la parte del personaggio della storia. In omaggio a Tespi, gli attori furono chiamati \"Tespiani\". Un mito del teatro tramanda sino ad oggi che Tespi esista come spirito malevolo e i disastri nel teatro talvolta sono ritenuti conseguenza del suo intervento spiritico.\nInsegnamenti.\nDiversi insegnamenti hanno attraversato il teatro contemporaneo, proposti da maestri differenti con prospettive diverse come Konstantin Sergeevi\u010d, Peter Brook, Giorgio Strehler, Eugenio Barba.\n\u00c8 utile notare come spesso l'improvvisazione renda variabili le costanti sopra descritte, anche se \u00e8 opinione corrente dei maestri di questa disciplina che solamente il rigore di uno schema predefinito renda l'attore libero di variarlo.\nLo studio del tempo \u00e8 parte integrante e fondamentale dello studio dell'attore teatrale: evidente nel caso di una battuta comica, la precisione di tempo e ritmo nella parola e nell'azione determina la riuscita di una scena, e spesso dell'intera rappresentazione. Questo \u00e8 particolarmente determinante in ogni azione performativa che si svolga dal vivo, in cui il riscontro del pubblico \u00e8 immediato: lo spettatore stesso concorre a determinare il tempo comune dell'evento teatrale, di per s\u00e9 irripetibile, anche durante le repliche di uno stesso spettacolo.\nIl lavoro dell'attore.\nL'elemento pi\u00f9 importante nell'apprendimento del mestiere d'attore \u00e8 quello che viene definito la \"presenza scenica\". Tale presenza \u00e8 innanzitutto lo sviluppo di abilit\u00e0 fisiche e fisiologiche, e in particolare:\nGli aspetti interiori del percorso dell'attore si svolgono a diversi livelli: nello studio del personaggio, nell'osservazione che l'attore fa di se stesso come individuo e negli aspetti psicologici ed emotivi dell'attore durante l'esecuzione.\nDurante molti secoli di storia, l'arte drammatica ha cercato di rispondere ai problemi, in gran parte pratici, che pone la rappresentazione di un personaggio, spesso molto lontano dall'emotivit\u00e0 e dalla psicologia dell'esecutore."}
{"id": "1317099", "revid": "599013", "url": "https://it.wikipedia.org/wiki?curid=1317099", "title": "Ale\u0161 Pipan", "text": "Carriera.\n\u00c8 stato il ct della nazionale slovena all'Europeo 2005, al Mondiale 2006 e all'Europeo 2007. Dal 2011 allena la .\nIn passato ha allenato Satex Maribor, Zagorje BZ, Pivovarna La\u0161ko, Krka Novo mesto e Geoplin Slovan."}
{"id": "1317101", "revid": "599013", "url": "https://it.wikipedia.org/wiki?curid=1317101", "title": "Nastro trasportatore", "text": "Il nastro trasportatore \u00e8 un dispositivo adibito al trasporto di oggetti o materiali disponibili in massa (laterizi, sabbia, alimentari, prodotti industriali, pacchi, esseri viventi) e destinati all'elaborazione in scala industriale, come la produzione in una catena di montaggio. \nRispetto ad altre forme di trasporto, i nastri trasportatori possiedono il vantaggio di un basso consumo di energia, basso costo di sorveglianza e possibilit\u00e0 di grandi portate.\nConcetto di base.\nGeneralmente, gli elementi principali che costituiscono un trasportatore a nastro sono:\nIl nastro o \"tappeto\", solitamente in gomma, (o anche plastica ed acciaio) forma una banda chiusa ad anello e quindi senza fine, trainata da rulli o pignoni. Il concetto di base ricorda quindi quello della catena di una bicicletta.\nLa superficie esterna del nastro \u00e8 quella su cui viene posato il carico, mentre quella interna si trova di solito a contatto con un cilindro, il cosiddetto tamburo motore. Si tratta di un corpo che ne garantisce il movimento e che normalmente \u00e8 collocato anteriormente (dunque dalla parte dove il materiale sar\u00e0 scaricato).\nDall'altra parte del tappeto, quella posteriore, si trova un secondo cilindro detto \"di rinvio\", al quale viene trasmesso il movimento generato dal tamburo motore. \u00c8 comunque anche possibile che il cilindro motore venga posizionato posteriormente.\nAffinch\u00e9 il peso del carico e gli inevitabili elementi di disturbo non compromettano la giusta tensione del nastro, il dispositivo \u00e8 dotato, nel corso della sua lunghezza, di altri tamburi detti rulli \"portanti\" e rulli \"di sostegno\"; alternativamente, anche delle lamiere metalliche possono servire allo scopo di stabilizzarne la posizione ed il movimento. Durante il tragitto tra il luogo di carico e quello di scarico, il movimento del materiale da trasportare \u00e8 regolato, esternamente, da sponde laterali che ne impediscono la fuoriuscita, anche se delle uscite laterali provviste di appositi deviatori possono permettere di interrompere il tragitto di alcune delle parti da trasportare.\nNella produzione o nei trasporti di materiale il nastro pu\u00f2 assumere delle configurazioni diverse a seconda del materiale trasporto (configurazione a conca o a nastro piano). Se il materiale da trasportare \u00e8 alla rinfusa viene scelta come configurazione quella a conca.\nTrasmissione del movimento.\nIl movimento del motore viene trasmesso al cilindro e cos\u00ec al nastro tramite una catena di trasmissione, oppure attraverso una cinghia o ancora con un sistema ad ingranaggi. Il cilindro si muover\u00e0 esercitando una trazione sul nastro. La velocit\u00e0 del nastro sar\u00e0 controllata da un riduttore elettrico.\nIl nastro non ha solo la funzione di trasportare il carico, ma anche quella di trasmettere il movimento ad altre componenti che si trovano sparse lungo il cammino. Naturalmente possono essere sistemati in serie tappeti diversi per formare delle installazioni lunghissime. Il trasporto potr\u00e0 in genere poter seguire delle curve o adottare qualsiasi direzione (orizzontale, obliqua o verticale). Normalmente, si avr\u00e0 la possibilit\u00e0 di invertire il senso di rotazione e quindi della marcia del carico.\nStoria.\nPrimitivi nastri trasportatori vennero usati gi\u00e0 a partire dal XIX secolo. Nel 1901, la ditta svedese Sandvik ne perfezion\u00f2 la tecnica arricchendo i modelli di nuovi componenti in acciaio. Nel 1913, il produttore di automobili Henry Ford introdusse il sistema in larga scala alla Ford, mentre una delle ditte italiane che si interess\u00f2 presto alle tecniche del nastro trasportatore fu la FIAT. Nel clima di confronto sociale che si acutizzava a causa delle diverse misure atte ad aumentare la produttivit\u00e0 economica, nacque il termine di fordismo. Questa parola era originariamente intesa come critica alle varie misure di razionalizzazione con le conseguenti ricadute sulla dimensione sociale del lavoro.\nModerni dispositivi imparentati al nastro trasportatore sono la scala mobile ed il marciapiede mobile. Oggi l'impianto di maggior lunghezza (circa 100\u00a0km) parte dai giacimenti di fosfati presso Bou Craa, situata nel Sahara occidentale, paese la cui economia dipende in forte misura da questo tipo di risorsa mineraria. Il nastro trasporta il carico in direzione della citt\u00e0 di El Ayun.\nAltri sistemi di movimentazione merci.\nOltre al nastro trasportatore, vi sono numerosi altri sistemi atti alla movimentazione delle merci, tali sistemi, a volte anche molto differenti tra loro, vengono scelti in base alle caratteristiche del prodotto da trasportare (esempio prodotto sfuso o confezionato), alla posizione del sistema di trasporto (esempio trasporto all'interno o all'esterno di una struttura), alla temperatura di esercizio e ad altri criteri simili.\nTra i sistemi alternativi ci sono:"}
{"id": "1317103", "revid": "94647", "url": "https://it.wikipedia.org/wiki?curid=1317103", "title": "Nastri trasportatori", "text": ""}
{"id": "1317104", "revid": "757396", "url": "https://it.wikipedia.org/wiki?curid=1317104", "title": "Claude Bergeaud", "text": "Carriera.\n\u00c8 stato il coach della nazionale francese dal 2003 al 2007.\nHa allenato il Pau-Orthez e ASVEL Lyon-Villeurbanne (2005-2006).\nCon il Pau-Orthez \u00e8 stato campione di Francia 1998, 1999, 2001 e vincitore della coppa francese 2002. \u00c8 stato anche allenatore dell'anno nel 1999."}
{"id": "1317106", "revid": "28592", "url": "https://it.wikipedia.org/wiki?curid=1317106", "title": "Nikolai Nikolaevich Riumin", "text": ""}
{"id": "1317107", "revid": "599013", "url": "https://it.wikipedia.org/wiki?curid=1317107", "title": "Pape Badiane", "text": "Carriera.\nHa giocato con la Cleveland State University (2000-2004) e con il Chorale Roanne (2004-2008).\nNel 2007 \u00e8 stato convocato per gli Europei in Spagna con la maglia della nazionale della Francia.\n\u00c8 morto il 24 dicembre 2016 a seguito di un incidente automobilistico."}
{"id": "1317109", "revid": "400694", "url": "https://it.wikipedia.org/wiki?curid=1317109", "title": "Brad Dourif", "text": "Biografia.\n\u00c8 nato nel 1950 a Huntington, in Virginia Occidentale, figlio di Joan Felton e Jean Henri Dourif; suo padre mor\u00ec quando aveva 3 anni. Dal 1963 al 1965 frequenta la Aiken Preparatory School nella Carolina del Sud dove segue corsi di recitazione. \u00c8 figlio d'arte, visto che anche la madre, Joan, era un'attrice di teatro. \u00c8 noto per aver recitato in film come \"Qualcuno vol\u00f2 sul nido del cuculo\" (per il quale \u00e8 stato nominato all'Oscar al miglior attore non protagonista), \"Dune\", \"Mississippi Burning - Le radici dell'odio\", per aver interpretato Grima Vermilinguo nel secondo e nel terzo film (versione estesa) de \"Il Signore degli Anelli\": \"Le due torri\" e \"Il ritorno del re\" e per essere stato il doppiatore di Chucky nella celebre saga horror de \"La bambola assassina\".\nDourif comincia a recitare in compagnie amatoriali e contemporaneamente frequenta la Marshall University. A 19 anni decide di lasciare l'universit\u00e0 e si trasferisce a New York dove continua a recitare in spettacoli teatrali. Nel 1975 il regista Milo\u0161 Forman lo sceglie per una parte nel film \"Qualcuno vol\u00f2 sul nido del cuculo\", in cui interpreta il giovane malato Billy. Il film ottiene un enorme successo e Dourif vince un Golden Globe e un British Academy Award; ottiene anche una nomination all'Oscar.\nIn seguito Dourif continua a recitare sia a teatro sia in film per il cinema; affianca Faye Dunaway e Tommy Lee Jones nel thriller \"Occhi di Laura Mars\" ed \u00e8 protagonista di \"La saggezza nel sangue\" di John Huston. David Lynch lo vuole in \"Dune\" e \"Velluto blu\". Nel 1988 presta la voce a Chucky nel film \"La bambola assassina\". Nel 1992 \u00e8 nel quarto capitolo di \"Critters\". Nel 1993 \u00e8 in \"Trauma\" di Dario Argento. Nel 1997 \u00e8 nel quarto capitolo di \"Alien\". Dourif ha anche partecipato in veste di guest star ad alcune serie televisive di successo come \"X-Files\", ', \"La signora in giallo, Babylon 5\" e \"Law &amp; Order - I due volti della giustizia\". Molti ricordano Dourif come Grima Vermilinguo in due dei tre capitoli de \"Il Signore degli Anelli\", diretti da Peter Jackson. Di recente ha preso parte a due remake: \"Halloween - The Beginning\" e \"Il cattivo tenente - Ultima chiamata New Orleans\". Ha inoltre partecipato nel ruolo di Saavedro al videogioco '.\n\u00c8 anche interprete del video musicale della canzone \"Stranger in Town\" dei Toto. Nel 2012 interpreta il diavolo nel video musicale \"Drinking from the Bottle\" di Calvin Harris.\nDoppiatori italiani.\nNelle versioni in italiano delle opere in cui ha recitato, Brad Dourif \u00e8 stato doppiato da:\nDa doppiatore \u00e8 sostituito da:"}
{"id": "1317111", "revid": "599013", "url": "https://it.wikipedia.org/wiki?curid=1317111", "title": "C\u00e9dric Ferchaud", "text": "Carriera.\nHa giocato con il Cholet (1998-99), Priss\u00e9 (NM1 1999-00), Mulhouse (Pro B, 2000-02), Cholet (Pro A, 2002-06), Pau-Orthez (Pro A, 2006-)\nHa vinto la coppa di Francia nel 2007.\nNel 2007 \u00e8 stato convocato per gli Europei in Spagna con la maglia della nazionale della Francia."}
{"id": "1317113", "revid": "99965", "url": "https://it.wikipedia.org/wiki?curid=1317113", "title": "Antonio De Rosas", "text": ""}
{"id": "1317114", "revid": "125930149", "url": "https://it.wikipedia.org/wiki?curid=1317114", "title": "Sacha Giffa", "text": "Carriera.\nNel 2005 e nel 2007 \u00e8 stato convocato per gli Europei rispettivamente in Serbia e Montenegro e Spagna con la maglia della nazionale della Francia."}
{"id": "1317116", "revid": "287204", "url": "https://it.wikipedia.org/wiki?curid=1317116", "title": "Episodi di T. and T. (prima stagione)", "text": ""}
{"id": "1317118", "revid": "120118751", "url": "https://it.wikipedia.org/wiki?curid=1317118", "title": "Episodi di T. and T. (seconda stagione)", "text": ""}
{"id": "1317119", "revid": "121239695", "url": "https://it.wikipedia.org/wiki?curid=1317119", "title": "Episodi di T. and T. (terza stagione)", "text": ""}
{"id": "1317120", "revid": "300067", "url": "https://it.wikipedia.org/wiki?curid=1317120", "title": "Joseph Gomis", "text": "Carriera.\nHa vinto la Coppa Kora\u0107 nel 2002.\nNel 2007 \u00e8 stato convocato per gli Europei in Spagna con la maglia della nazionale della Francia."}
{"id": "1317121", "revid": "104945583", "url": "https://it.wikipedia.org/wiki?curid=1317121", "title": "Principio di Babinet", "text": "Il principio di Babinet afferma che la figura di diffrazione prodotta da un disco opaco di diametro D \u00e8 identica a quella prodotta da un'apertura circolare di diametro D praticata su uno schermo opaco.\nQuesto principio viene usato nella trattazione delle antenne. Grazie a questo principio si pu\u00f2 trovate l'impedenza complementare."}
{"id": "1317126", "revid": "599013", "url": "https://it.wikipedia.org/wiki?curid=1317126", "title": "Tariq Kirksay", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Francia."}
{"id": "1317127", "revid": "599013", "url": "https://it.wikipedia.org/wiki?curid=1317127", "title": "Florent Pi\u00e9trus", "text": "Biografia.\nSuo fratello Micka\u00ebl Pi\u00e9trus, anch'egli cestista, ha giocato in NBA; i due hanno giocato insieme al Nancy nel 2015-2016.\nCarriera.\nA livello di club ha vinto il campionato francese 2001, 2003, 2004, la coppa francese 2002 e 2003 e la Coppa del Re 2005.\n\u00c8 stato uno dei giocatori della Nazionale francese agli Europei 2003, 2005 (medaglia di bronzo) e 2007, 2009, 2011, 2013 e 2015, e ai Mondiale 2006, 2010 e 2014."}
{"id": "1317129", "revid": "599013", "url": "https://it.wikipedia.org/wiki?curid=1317129", "title": "Yohann Sangar\u00e9", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Francia.\nInizi\u00f2 originariamente a praticare il calcio, salvo poi scegliere la pallacanestro. All'et\u00e0 di 15 anni emigr\u00f2 negli Stati Uniti per unire sport e studi, i quali saranno terminati in Senegal presso la Babacar Sy Basketball School di Dakar.\nLe sue prime esperienze da giocatore professionista hanno luogo in Spagna, prima di ritornare in patria all'ASVEL Villeurbanne con cui debutta in Eurolega e con cui vince la Coppa di Francia nel 2008. Nello stesso anno, dopo aver disputato la NBA summer league di Las Vegas con i Cleveland Cavaliers, firma un contratto con l'Armani Jeans Milano sottoscrivendo un contratto biennale: rimarr\u00e0 in squadra solamente un anno, raggiungendo nel frattempo la finale play off e le top 16 di Eurolega. Nel luglio 2009 firma per il Basket Club Ferrara.\nSangare ha inoltre vestito la maglia della Nazionale francese, venendo anche convocato per gli Europei 2007.\nIl padre David \u00e8 originario del Mali, mentre la madre \u00e8 francese. Proprio nella capitale maliana, Bamako, ha fondato la \"Yohann Sangar\u00e8 Basketball School\"."}
{"id": "1317130", "revid": "125627829", "url": "https://it.wikipedia.org/wiki?curid=1317130", "title": "Capitan Harlock SSX - Rotta verso l'infinito", "text": " \u00e8 una serie televisiva anime prodotta nel 1982 dalla Toei Animation, la seconda basata sul manga di Capitan Harlock creato da Leiji Matsumoto. La serie fu trasmessa in Giappone dalla TBS dal 1982 al 1983.\nTrama.\nDopo la capitolazione della Terra, oramai sotto il giogo degli invasori Umanoidi (\"Illumidas\"), l'esiliato Harlock rinuncia alla lotta e decide di partire con il suo piccolo equipaggio alla ricerca di un posto migliore in cui vivere. Per la sua ricerca Harlock pu\u00f2 contare sull'Arcadia, una gigantesca astronave da battaglia con un equipaggio di pirati, tra cui Tochiro, suo grande amico nonch\u00e9 progettista dell'astronave, il giovane Tadashi, una ragazzina, un dottore e infine Yuki, la figlia di un giornalista che cerca di fare una stampa libera contro la censura governativa.\nL'impero degli Umanoidi \u00e8 costituito da creature apparentemente umane con tute attillate e caschi con visiera. La loro politica \u00e8 piuttosto feroce e ottusa, essenzialmente basata sulla potenza delle armi e la sete di conquiste. Il nemico pi\u00f9 inesorabile di Harlock \u00e8 per\u00f2 un terrestre, un giovane e ambizioso ingegnere che nutre un odio particolare contro il pirata spaziale in quanto, qualche anno prima, una sua astronave venne collaudata dall'allora ufficiale Harlock, che la consider\u00f2 poco sicura e questo sconfess\u00f2 l'opera del progettista, che gli giur\u00f2 vendetta. Ora \u00e8 diventato un collaborazionista dell'impero umanoide e progetta astronavi per sconfiggere Harlock, oltre a condurre praticamente tutte le battaglie contro di lui. Nonostante i continui scontri con le astronavi umanoidi l'Arcadia risulta vittoriosa, e Harlock continua la ricerca del pianeta dove poter vivere in pace. Questo, in qualche luogo, sembra davvero esistere. Durante le battaglie si rileva la presenza di oggetti luminosi che possiedono un'enorme potenza, capace di distruggere intere flotte, e talvolta intervengono attivamente negli scontri. Tramite uno speciale sistema di comunicazione una misteriosa voce femminile guida anche l'ingegnere, e alla fine sono entrambi portati sul pianeta ideale, da cui luci e voci provengono (in originale \u00e8 \u201cArcadia, la terra dei morti\u201d e si trova fuori dal cosmo). Nel frattempo, Tochiro ha contratto una malattia causata dall'irradiazione subita mentre viaggiava al centro della Galassia, per portare aiuto a Esmeralda sotto attacco degli umanoidi. La malattia si rivela mortale, ma Tochiro riesce a trasferire la sua mente nel computer centrale dell'Arcadia. Sul pianeta arrivano sia Harlock che il suo mortale nemico, e la Dea Dorata, che regna in questo posto incantato d\u00e0 a ciascuno una piccola porzione della super-energia che la sua civilt\u00e0 possiede: il Fuoco del Cielo, simbolo dell\u2019armonia universale. Questa \u00e8, di fatto, una prova per capire chi dei due contendenti sia di animo degno. Ma mentre Harlock usa l'energia per i motori dell'Arcadia, onde ritornare in fretta sulla Terra, il suo avversario la usa per le armi, cercando di distruggere il Pirata spaziale una volta per tutte. Il suo scopo \u00e8 infatti usare il Fuoco del Cielo per annientare gli Umanoidi e conquistare l\u2019intero universo con l\u2019aiuto dei propri subordinati. Mal gliene incoglie: Harlock lo sconfigge ugualmente, e la Dea Dorata decide definitivamente quale delle due parti \u00e8 degna di essere sostenuta. Cos\u00ec passa all'azione: distrugge direttamente il pianeta umanoide, Illumidus, provocando il crollo dell'Impero, mentre Harlock fa altrettanto con la guarnigione terrestre. Harlock affida a Tadashi il Fuoco del Cielo affinch\u00e9 ricostruisca la Terra devastata e riparte alla ricerca di nuove avventure.\nContinuity e collegamenti con le altre serie.\nLa serie \u00e8 ambientata in un'epoca anteriore a quella della precedente, \"Capitan Harlock\", della quale \u00e8 il prequel e il lungometraggio che ne costituisce l'antefatto \u00e8 intitolato \"Capitan Harlock - L'Arcadia della mia giovinezza\". L'universo narrativo ideato da Matsumoto, noto anche come \"Leijiverse\", presenta per\u00f2 incongruenze e mancanza di coerenza narrativa fra le varie serie e lungometraggi e i personaggi vengono reimpiegati all'interno di nuove opere senza rispettare quanto successo nelle precedenti. Accade quindi che, per esempio, \nDistribuzione.\nLa serie fu trasmessa in Giappone su TBS dal 1982 al 1983, mentre in Italia fu trasmessa su Italia 7 e in seguito su Italia 2 dal 9 febbraio 2022 in versione restaurata. I primi episodi, furono trasmessi anche da MTV negli anni 2000. La serie \u00e8 stata pubblicata in Italia nel 1992 da Yamato Video, dapprima in VHS e successivamente in DVD (2002)."}
{"id": "1317132", "revid": "599013", "url": "https://it.wikipedia.org/wiki?curid=1317132", "title": "Ronny Turiaf", "text": "Carriera.\n\u00c8 cresciuto in Martinica. Parla fluentemente tre lingue: francese, inglese e creolo.\n\u00c8 stato scelto al secondo giro al numero 37 del draft NBA 2005 dai Los Angeles Lakers. Ha giocato per la nazionale francese agli europei 2006 e ai mondiali\nNel 2007 \u00e8 stato convocato per gli Europei in Spagna con la maglia della nazionale della Francia.\nAi Lakers gioca per tre stagioni, dal 2005 (con cui firm\u00f2 nel gennaio 2006) al 2008. Il primo anno gioc\u00f2 solamente 23 partite, di cui una da titolare, a causa di un grave infortunio al cuore che poteva interrompere bruscamente la sua carriera: il 26 luglio 2005, infatti, Turiaf fu costretto a sottoporsi ad un intervento chirurgico a cuore aperto durato ben 6 ore. Le due stagioni successive sono pi\u00f9 fortunate, nella seconda stagione realizza 5,3 punti di media a cui si aggiungono 3,6 rimbalzi in 72 partite, nella terza 6,6 punti e 3,9 rimbalzi in 78 gare.\nIl 19 luglio 2008 firma ufficialmente con i Golden State Warriors. Alla prima stagione alla franchigia di Oakland porta 5.9 punti, 4,6 rimbalzi e 2,1 di media in partita in 79 partite. La seconda stagione fu meno entusiasmante con all'incirca le stesse medie, ma in 42 gare disputate.\nLa stagione 2010-11 la gioca ai New York Knicks, con una media di 4,2 punti, 3,2 rimbalzi, 1,4 assist in 64 partite.\nDopo una stagione nella Grande Mela, passa ai Washington Wizards, con cui gioca solo 4 partite prima di venire ceduto ai Denver Nuggets che lo tagliano immediatamente.\nIl 21 marzo 2012 firma con i Miami Heat dove sceglie il suo tradizionale numero 21. Con gli Heat Turiaf vince il suo primo e unico anello della sua carriera.\nAlla fine della stagione torn\u00f2 a Los Angeles, ma questa volta and\u00f2 a giocare nei Clippers, rivali dei Lakers, con cui firm\u00f2 un annuale da 1.146.337 dollari.\nDopo un anno ai Clippers si trasferisce ai Minnesota Timberwolves, che (dopo un anno e mezzo in cui ha giocato poco) lo cedono ai Philadelphia 76ers nel dicembre 2014, salvo venire tagliato 3 giorni dopo la cessione."}
{"id": "1317133", "revid": "599013", "url": "https://it.wikipedia.org/wiki?curid=1317133", "title": "Fr\u00e9d\u00e9ric Weis", "text": "Carriera.\nConquist\u00f2 giovanissimo la maglia della nazionale francese. Nel draft NBA 1999 i New York Knicks investirono su di lui la loro scelta al primo giro (numero 15), credendo di trovare un sostituto di Patrick Ewing, giunto ormai a fine carriera. L'idea era di lasciar maturare il giocatore un ulteriore anno in Europa, per poi metterlo in rosa nella stagione 2000-2001. La scelta per\u00f2 si rivel\u00f2 infruttuosa: Weis rimase infatti sempre nel vecchio continente, dapprima in Spagna e poi di nuovo in Francia. Ha vinto le Coppe Korac 2000 e 2001, il Campionato francese 2000 e la Coppa di Francia 2000.\nCuriosit\u00e0.\nIn una partita delle Olimpiadi di Sydney contro gli Stati Uniti, Vince Carter (198 centimetri) schiacci\u00f2 scavalcando il giocatore di ruolo centro di altezza 218 centimetri. Questo evento fu nominato dai media francesi \"The Dunk of Death\" (La schiacciata della morte)."}
{"id": "1317134", "revid": "1543377", "url": "https://it.wikipedia.org/wiki?curid=1317134", "title": "Dialetto francese canadese", "text": "Il termine francese canadese, o francese del Canada, \u00e8 un termine generale che si riferisce alle variet\u00e0 di lingua francese parlate nella regione territoriale del Canada denominata Canada francese.\nPoich\u00e9 la provincia del Qu\u00e9bec costituisce il cuore del Nordamerica francofono, e considerato che al quebecchese sono collegate anche le parlate francesi delle comunit\u00e0 francofone dell'Ontario e del Canada occidentale, spesso nell'uso comune il termine francese del Qu\u00e9bec \u00e8 usato come sinonimo di francese canadese.\nAffine a questa parlata \u00e8 anche il francese acadiano.\nIl francese in Canada \u00e8 lingua co-ufficiale accanto all'inglese a livello federale e costituisce la lingua materna del 24% della popolazione: i francofoni canadesi sono concentrati nelle province del Qu\u00e9bec (dove il francese costituisce la sola lingua ufficiale), del Nuovo Brunswick (dove il francese \u00e8 la lingua madre di un terzo della popolazione e riconosciuta co-ufficiale accanto all'inglese) e nell'Ontario orientale, mentre comunit\u00e0 francofone minori sono presenti nelle restanti province del paese.\nIl francese \u00e8 riconosciuto come lingua co-ufficiale, a fianco dell'inglese e di varie lingue locali dei nativi americani, anche in ciascuno dei tre territori del Canada settentrionale (Yukon, Territori del Nord-Ovest e Nunavut).\nLe variet\u00e0 del francese canadese.\nLe variet\u00e0 di francese canadese sono tre:\nIl francese in Canada provincia per provincia.\nQu\u00e9bec.\nNella provincia del Qu\u00e9bec il francese \u00e8 la madrelingua di oltre l'81% della popolazione ed \u00e8 riconosciuta unica lingua ufficiale a livello provinciale.\nGli anglofoni in Qu\u00e9bec costituiscono il 7,9% della popolazione, e sono concentrati nell'area metropolitana di Montr\u00e9al e in lento e costante declino numerico negli ultimi tre decenni, da quando il Qu\u00e9bec ha iniziato a rivendicare la propria identit\u00e0 culturale e linguistica francofona dotandosi della \"Charte de la langue fran\u00e7aise\" e dell\"'Office Qu\u00e9b\u00e9cois de la langue fran\u00e7aise\".\nOggi gli immigranti allofoni in Qu\u00e9bec vengono assimilati in numero sempre maggiore alla comunit\u00e0 di lingua francese e Montr\u00e9al si \u00e8 riappropriata del suo aspetto di citt\u00e0 francofona grazie a provvedimenti che hanno sostituito il francese all'inglese nei cartelli, manifesti, insegne e a una disposizione di legge che prevede che in caso di scritte bilingui il testo francese preceda e sia scritto in caratteri pi\u00f9 grandi rispetto a quello in inglese.\nPer approfondire la storia del francese in Qu\u00e9bec vedi: Francese del Qu\u00e9bec.\nProvince Marittime.\nCon questo termine ci si riferisce alle quattro province canadesi del Nuovo Brunswick, Nuova Scozia, Isola del Principe Edoardo e Terranova.\nIl francese parlato in questi territori appartiene alla variet\u00e0 definita francese acadiano. \nNelle province marittime la popolazione francofona \u00e8 concentrata nel Nuovo Brunswick, dove costituisce il 33% della popolazione provinciale (distribuita lungo tutta la fascia costiera della provincia) ed \u00e8 riconosciuta co-ufficiale assieme all'inglese. Il centro urbano pi\u00f9 importante abitato da francofoni \u00e8 Moncton, francofona al 38%, sede dell'universit\u00e0 di lingua francese del Nuovo Brunswick (Universit\u00e9 de Moncton) e citt\u00e0 ospite dell'ottavo sommet dell'OIF nel 1999. \nIl francese acadiano oltre che in Nuovo Brunswick \u00e8 parlato anche in alcune regioni limitrofe del Qu\u00e9bec, nonch\u00e9 dalle comunit\u00e0 francofone di Nuova Scozia e dell'Isola del Principe Edoardo, dove il francese \u00e8 parlato rispettivamente dal 4,3% e dal 3,8% della popolazione.\nTerranova, in assoluto la provincia canadese meno francofona (solo lo 0,4% della popolazione lo parla come lingua materna) ha, come gi\u00e0 detto, la propria variet\u00e0 dialettale di francese.\nOntario.\nSebbene in Ontario il francese costituisca la lingua materna di solo il 4,4% della popolazione ci\u00f2 rappresenta oltre mezzo milione di locutori, fatto che rende l'Ontario la seconda provincia con il maggior numero di francofoni dopo il Qu\u00e9bec (in percentuale questo posto spetta invece, come gi\u00e0 visto, al Nuovo Brunswick). I Franco-Ontariani (\"Franco-Ontariens\") sono concentrati nella parte orientale della provincia, confinante con il Qu\u00e9bec, mentre comunit\u00e0 pi\u00f9 piccole sono sparpagliate nel resto del territorio.\nOttawa, la capitale federale, \u00e8 ufficialmente bilingue e il 32% dei suoi abitanti \u00e8 di lingua francese. \nSebbene l'Ontario non abbia una lingua ufficiale provinciale definita per legge, si tratta di una provincia sostanzialmente anglofona. La legge prevede invece disposizioni per quanto riguarda l'assemblea legislativa provinciale, prevedendo la possibilit\u00e0 per i membri di esprimersi in inglese o in francese a loro scelta, oltre a imporre che tutti gli statuti e le leggi provinciali vengano rese disponibili in entrambe le lingue. Con il \"French Language Services Act\" \u00e8 stato poi stabilito che ogni cittadino possa utilizzare la lingua francese nella comunicazione con tutti gli uffici pubblici di 25 zone selezionate in base alla percentuale di popolazione francofona presente. Il sito internet ufficiale della provincia dell'Ontario \u00e8 bilingue.\nCanada Occidentale.\nIl Manitoba ha una significativa minoranza francofona (i \"Franco-Manitobains\", 4,1% della popolazione) concentrata nel quartiere di Saint Boniface della citt\u00e0 di Winnipeg ma anche in molti villaggi circostanti. Il governo provinciale del Manitoba \u00e8 l'unico ad avere un sito ufficiale bilingue tra quelli delle tre province delle praterie. \nAnche il Saskatchewan e l'Alberta hanno le loro minoranze francofone, i \"Fransaskois\" (1,9% della popolazione provinciale) e i Franco-Albertains (2% della popolazione).\nAnche la Columbia Britannica ospita una piccola minoranza di francofoni, i Franco-Columbiens, che costituiscono l'1,5% della popolazione.\nCanada Settentrionale.\nIl francese \u00e8 riconosciuto lingua ufficiale, assieme all'inglese e a varie lingue native, in ciascuno dei tre territori del Canada settentrionale. Gli abitanti di lingua francese di queste tre province prendono il nome di Franco-Yukonais (3,1% della popolazione), Franco-T\u00e9nois (dall'acronimo francese per i Territori del Nord-Ovest, T.N-O, 2,6% della popolazione) e Franco-Nunavois (1,5% della popolazione)."}
{"id": "1317141", "revid": "125876327", "url": "https://it.wikipedia.org/wiki?curid=1317141", "title": "Billy Boyd", "text": "Noto per il ruolo dello hobbit Peregrino Tuc nella trilogia de \"Il Signore degli Anelli\".\nBiografia.\n\u00c8 cresciuto con la nonna dopo la morte dei suoi genitori avvenuta quando aveva 12 anni.\nDiplomato in arte drammatica alla Royal Conservatoire of Scotland, lavora per molto tempo per fiction e programmi televisivi delle emittenti scozzesi e inglesi. A 30 anni fa il suo esordio cinematografico comparendo nel cast del film \"Urban Ghost Story\" di Genevieve Joliffe. Nel 2000 viene scelto dal regista Peter Jackson per interpretare il ruolo dello hobbit Peregrino Tuc nella trilogia de \"Il Signore degli Anelli\". Nel 2003 interpreta Barret Bonden nel film di Peter Weir \"Master and Commander - Sfida ai confini del mare\". Due anni dopo, nel 2005 viene diretto da Douglas Mackinnon nel film \"The Flying Scotsman\", il suo ruolo \u00e8 quello di Malky.\nA fine 2006 insieme a John Crawford (ex membro, sostituito da Paul Burke), Billy Johnston e Rick Martin ha fondato la band alternative rock Beecake. Boyd ne \u00e8 il frontman e cantante. Il nome fu scelto dopo che Dominic Monaghan, collega di Boyd sul set de Il Signore degli Anelli e suo grande amico, invi\u00f2 a Boyd la foto di una torta ricoperta da api. Il gruppo vanta un EP, \"Just B\" (2007) e due album: \"Soul Swimming\" (2010) e \"Blue Sky Paradise\" (2012).\nNel 2014 incide la canzone \"The Last Goodbye\", utilizzata nei titoli di coda del film \"Lo Hobbit - La battaglia delle cinque armate\" di Peter Jackson.\nVita privata.\nSi \u00e8 sposato nel dicembre 2010 con Ali McKinnon, da cui ha avuto un figlio, Jack William, nato nel 2006; come testimoni di nozze ha scelto gli attori Elijah Wood (Frodo), Sean Astin (Sam) e Dominic Monaghan (Merry), compagni di lavoro sul set della trilogia \"Il Signore degli Anelli\".\nDoppiatori italiani.\nDa doppiatore \u00e8 sostituito da:"}
{"id": "1317144", "revid": "762989", "url": "https://it.wikipedia.org/wiki?curid=1317144", "title": "Diffrazione di Fraunhofer", "text": "La diffrazione di Fraunhofer corrisponde al caso in cui la luce diffratta da uno schermo sul quale incide un fascio di raggi luminosi paralleli \u00e8 osservata a grande distanza dallo schermo stesso.\nDiffrazione da una fenditura.\nNel caso di una fenditura di lunghezza infinita e di larghezza formula_1 l'intensit\u00e0 formula_2 della luce diffratta varia con l'angolo di diffrazione formula_3 secondo la relazione:\ndove \u03bb \u00e8 la lunghezza d'onda della radiazione incidente. La funzione I(\u03b8) ha una serie di massimi di altezza rapidamente decrescente. I massimi successivi sono separati da minimi, che corrispondono agli angoli per i quali formula_5, dove \"n\" \u00e8 un numero intero. In questi punti l'intensit\u00e0 si annulla.\nReticolo di diffrazione.\nNel caso di un reticolo di diffrazione\nformato da \"N\" fenditure di ampiezza \"a\" e parallele a una distanza \"d\" l'una dall'altra:\nI punti in cui formula_7 corrispondono ai massimi principali di interferenza, che diventano infinitamente alti e stretti per formula_8, mentre i punti dove formula_9 corrispondono ai massimi secondari di interferenza.\nDiffrazione da un'apertura circolare.\nNel caso di un'apertura circolare di diametro \"d\" si forma un disco di Airy, in cui l'intensit\u00e0 in funzione dell'angolo di diffrazione \u00e8 data da:\ndove \"J\"1 \u00e8 la funzione di Bessel di ordine 1. Il primo minimo si realizza per formula_11."}
{"id": "1317145", "revid": "16953", "url": "https://it.wikipedia.org/wiki?curid=1317145", "title": "Sousa (zoologia)", "text": "Sousa \u00e8 un genere di Cetacei Odontoceti della famiglia dei Delfinidi. Questi delfini sono caratterizzati dalle evidenti pinne dorsali gibbose e allungate situate sul dorso dei membri adulti delle specie. Vivono nei pressi delle coste dell'Africa occidentale (specie o variet\u00e0 atlantica) e lungo le coste dell'oceano Indiano dal Sudafrica all'Australia (specie o variet\u00e0 indo-pacifiche).\nTassonomia.\nLa tassonomia del genere \"Sousa\" \u00e8 complicata e discussa. Sono state proposte qualcosa come cinque specie:\nDalla met\u00e0 degli anni '90 molti autori hanno accettato solamente due specie \u2013 l'atlantica e l'indo-pacifica.\nRice, comunque, nel suo ampiamente usato lavoro sistematico del 1998 identific\u00f2 tre specie, considerando quella indo-pacifica come due specie, chiamate semplicemente indiana e pacifica. La linea divisoria tra le due (sotto)specie passa per Sumatra, una delle isole indonesiane, sebbene si pensi che accoppiamenti tra esse siano inevitabili.\nComunque, il cetologo australiano Graham Ross scrive \"Comunque, recenti studi morfologici, supportati in modo alquanto equivoco da analisi genetiche, indicano che esista una sola specie molto variabile, cui spetta di diritto il nome \"S. chinensis\"\".\nI susa che vivono nelle acque cinesi sono conosciuti localmente come delfini bianchi cinesi.\nDescrizione fisica.\nI susa presentano un profilo unico \u2013 il dorso infatti forma un angolo di 30-45 gradi.\nLe due specie indo-pacifiche (fino al 2014 considerate sottospecie di una stessa specie) differiscono nel colore e nelle dimensioni della loro pinna dorsale. Quella che vive in Asia sudorientale (\"S. chinensis\") ha la pelle bianco rosacea e la pinna dorsale pi\u00f9 grande, ma \u00e8 priva della gobba di grasso delle sue controparti sudafricana (\"S. plumbea\") e australiana (\"S. sahulensis\").\nGli adulti possono essere lunghi 2-3 m."}
{"id": "1317163", "revid": "913245", "url": "https://it.wikipedia.org/wiki?curid=1317163", "title": "Rui Silva (atleta)", "text": "Biografia.\nCome corridore di distanza, \u00e8 specializzato nei 1500 metri e 3000 metri anche se a volte ha corso anche gli 800 metri. \u00c8 il campione nazionale dei 1500 ed ha vinto una medaglia di bronzo ad Atene. Recenti ferite gli hanno impedito di partecipare a varie competizioni internazionali, inclusi i Campionati Mondiali di Helsinki nel 2005 e quelli di Osaka nel 2007."}
{"id": "1317165", "revid": "35813", "url": "https://it.wikipedia.org/wiki?curid=1317165", "title": "Georges du Mesnil de La Tour", "text": ""}
{"id": "1317166", "revid": "1543377", "url": "https://it.wikipedia.org/wiki?curid=1317166", "title": "Fortezze legionarie romane", "text": "Per elenco delle fortezze legionarie romane si intende una lista di tutti \"castra\" militari permanenti (\"hiberna\" o \"castra stativa\") dove soggiornarono le legioni da Augusto a Diocleziano."}
{"id": "1317169", "revid": "287204", "url": "https://it.wikipedia.org/wiki?curid=1317169", "title": "Ion Tiriac", "text": ""}
{"id": "1317170", "revid": "54253", "url": "https://it.wikipedia.org/wiki?curid=1317170", "title": "Loegria", "text": "Loegria (anche Logris o Logres) \u00e8 il nome del regno di re Art\u00f9 nella Materia di Britannia. Deriva probabilmente da Lloegyr, antico nome gallese per una regione che corrispondeva grosso modo all'area dell'odierna Inghilterra situata a sudest degli estuari dell'Humber e del Severn.\nLoegria pu\u00f2 essere interpretato come riferimento all'intera Inghilterra, dato che questo toponimo \u00e8 successivo e deriva da \"Angle-land\", parola emersa solo dopo le invasioni anglosassoni.\nNella sua \"Historia Regum Britanniae\", Goffredo di Monmouth utilizza la parola \"Loegria\" per descrivere una provincia che conteneva gran parte dell'Inghilterra, ad eccezione della Cornovaglia. Secondo Goffredo, il regno di Loegria prese il nome dal leggendario re Locrino, il maggiore dei figli di Bruto di Troia, mentre gli altri due figli Kamber e Albanatto diedero rispettivamente il nome ai regni di Cambria e di Alba (odierni Galles e Scozia).\nNelle leggende arturiane, \"logres\" era un codice cavalleresco di Camelot."}
{"id": "1317174", "revid": "6923", "url": "https://it.wikipedia.org/wiki?curid=1317174", "title": "Mitsubishi Lancer", "text": "La Mitsubishi Lancer \u00e8 un'autovettura prodotta dall'azienda nipponica Mitsubishi Motors Corporation fin dal 1973 in versioni berlina e coup\u00e9. Viene venduta anche con altre denominazioni: Colt Lancer, Dodge/Plymouth Colt, Chrysler Valiant Lancer, Chrysler Lancer, Eagle Summit, Hindustan Lancer, Soueast Lioncel, Mitsubishi Carisma, Plymouth Arrow e Mitsubishi Mirage in vari Paesi e diversi tempi. \u00c8 venduta come Galant Fortis nel mercato giapponese dal 2007.\nDalla sua introduzione nel febbraio 1973, fino al 2005 ne sono state vendute oltre sei milioni di esemplari.\nIl contesto.\nViene di norma divisa in nove serie:\nDella Lancer vennero costruite pi\u00f9 versioni corsaiole che hanno partecipato al mondiale Rally e ad altre competizioni: la Lancer 2000 Turbo che gareggi\u00f2 nel massimo campionato nella prima met\u00e0 degli anni 80 e la pi\u00f9 nota e vittoriosa Lancer Evolution la quale si aggiudic\u00f2 quattro titoli piloti consecutivi con Tommi M\u00e4kinen dal 1996 al 1999.\nIl nome deriva dall'inglese \"lancer\", ovvero lanciere.\nLa settima serie della Lancer \u00e8 stata sottoposta, nel 1998 al crash test dell'EuroNCAP con il risultato di 1.5 stelle.\nNona serie.\nNel 2005 la Mitsubishi rivela la concept-car \"Concept-X\" al Salone dell'automobile di Tokyo e il suo \"Concept-Sportback\" a Francoforte.\nLa nuova Lancer che si ispira a questi due modelli \u00e8 stata presentata ufficialmente nel gennaio 2007 al Salone dell'automobile di Detroit.\nLa vettura \u00e8 basata sulla piattaforma Mitsubishi GS.\nIn Nord America \u00e8 venduta dal marzo 2007 e sar\u00e0 chiamata Galant Fortis sul mercato giapponese."}
{"id": "1317180", "revid": "1641995", "url": "https://it.wikipedia.org/wiki?curid=1317180", "title": "Ruggero di Canne", "text": "Biografia.\nRuggiero fu eletto vescovo della citt\u00e0 di Canne, dove era sorta una piccola diocesi gi\u00e0 dal X secolo. Si trov\u00f2 cos\u00ec a reggere le sorti della sua citt\u00e0 natale, reduce della dolorosa distruzione voluta nel 1083 dai Normanni, ad opera di Roberto il Guiscardo. Ruggiero contribu\u00ec alla ricostruzione morale e materiale dell'antica citt\u00e0 pugliese, sostenendo i suoi concittadini con i conforti della fede e con l'aiuto materiale.\nSan Ruggiero si colloca in quella lista di santi che hanno segnato il rinnovamento della Chiesa tra XI e XII secolo. L'esigenza di riforma fu l'indirizzo del pontificato di san Gregorio VII: ritornare alla vita evangelica delle origini e riottenere l'indipendenza della Chiesa dal potere temporale. Ruggiero concepisce l'episcopato come servizio e non come uno strumento per arrivare al prestigio.\nL\"'Anonimo Cannese\", antica fonte biografica locale del XIV secolo ci rivela alcuni aspetti della personalit\u00e0 di Ruggiero: \u00abEra assai pietoso et fervoroso per la salute delle anime [...] il suo episcopio era un puro hospitio che sempre stava aperto de nocte et de giorno ad alloggiare le viandanti et le pellegrini, et le viude et li pupilli dove trovavano le loro conforto et le loro consolazioni [\u2026] Andava scalzo con lo pede nudo per quelle campagne cercanno le limosine per li poveri.\u00bb\nDai documenti dell'epoca risulta che il santo vescovo fu pi\u00f9 volte interpellato dai pontefici Pasquale II e Gelasio II per dirimere alcune questioni di diritto, per comporre liti e placare rivalit\u00e0 tra ecclesiastici e comunit\u00e0: questo ci attesta la stima che godeva tra i contemporanei.\nNel settembre 1101 fu presente alla consacrazione della cattedrale di san Sabino a Canosa.\nMor\u00ec il 30 dicembre 1129.\nCulto.\nFu acclamato subito santo e il suo corpo fu adagiato presso l'altare maggiore della cattedrale di Canne.\nGi\u00e0 da un documento del 1192 risulta a Canne una localit\u00e0 detta \"Locus Sancti Rogerii\": si tratta, con molta probabilit\u00e0 del luogo in cui \u00e8 sita una fonte (ancora oggi esistente) fatta scaturire in un duro momento di siccit\u00e0 - secondo la tradizione locale - da san Ruggiero, che percosse la roccia con il bastone pastorale.\nA motivo della repentina decadenza di Canne, il popolo e il vescovo si rifugiarono nella vicina Barletta. Anche le venerate spoglie di san Ruggiero furono traslate a Barletta il giorno 27 aprile 1276, dapprima nella cattedrale di Santa Maria Maggiore e pi\u00f9 tardi presso la chiesa del monastero delle benedettine celestine di Santo Stefano (che poi si chiamer\u00e0 \"di San Ruggiero\").\nLe reliquie, dapprima custodite sotto l'altare maggiore della chiesa monastica, furono collocate in una nuova urna d'argento fatta realizzare nel 1929. Nel 1996 fu eseguita la ricognizione canonica sulle reliquie; esse poi, unitamente al cranio (precedentemente conservato nel busto-reliquiario), furono disposte in una pi\u00f9 ampia e confortevole teca, che trova la sua collocazione attuale sotto la nuova mensa della chiesa.\nIl primo documento che attesta la fama di santit\u00e0 di Ruggiero \u00e8 da una pergamena del 1327 recante il sigillo del vescovo cannese Pascalis: esso riproduce l'immagine di san Ruggiero (con la scritta \"S.TUS ROG.US\") con il capo circondato da una aureola.\nLa sua memoria liturgica cade il 30 dicembre, cos\u00ec come riportato dal Martirologio Romano.\nIconografia.\nSan Ruggiero \u00e8 sempre rappresentato in abiti pontificali da vescovo, con mitria e pastorale. \u00c8 sempre sormontato da un'aquila in volo che - secondo un'antica leggenda - lo avrebbe adombrato con le sue ali in una caldissima giornata estiva, mentre era in pellegrinaggio al Gargano verso la Basilica dell'Arcangelo San Michele.\nProblema del nome.\nEsiste la doppia possibilit\u00e0 di \"Ruggero\" o \"Ruggiero\". Per una pi\u00f9 esatta corrispondenza linguistica si dovrebbe adoperare la versione \"Ruggero\", pi\u00f9 fedele al latino \"Rogerius\". La particolare impostazione del vernacolo barlettano, tuttavia, ha fatto in modo che si creasse la forma pi\u00f9 diffusa \"Ruggiero\".\nI testi liturgici ed ecclesiastici usano la forma \"Ruggero\".\nPatronato.\nSan Ruggiero di Canne \u00e8 patrono:"}
{"id": "1317181", "revid": "709565", "url": "https://it.wikipedia.org/wiki?curid=1317181", "title": "Phineas Horton", "text": "Phineas Thomas Horton \u00e8 un personaggio dei fumetti creato da Carl Burgos (testi e disegni), pubblicato dalla Timely Comics (poi diventata Marvel Comics). La sua prima apparizione risale a \"Marvel Comics\" n. 1 (ottobre 1939).\nBiografia del personaggio.\nNel 1939 il professor Phineas Thomas Horton era un ambizioso scienziato, che per primo al mondo riusc\u00ec a costruire un androide. Sfortunatamente l'androide si ricopr\u00ec di fiamme proprio durante la presentazione ufficiale ad un convegno di scienziati e il professore fu deriso dai colleghi. L'androide, che col tempo aveva imparato a controllare il proprio potere, abbandon\u00f2 il suo creatore ed assunse il nome di Torcia Umana.\nIl professor Horton decise comunque di non rinunciare ai suoi piani e di costruire un secondo androide, Adam II, il quale per\u00f2 si rivel\u00f2 malvagio e, ribellatosi ad Horton, cerc\u00f2 di conquistare il mondo. Fu la All-Winners Squad ad intervenire salvando il professore e mandando all'aria i piani dell'androide.\nSuccessivamente, per qualche anno Horton, sotto lo pseudonimo di Thomas Raye, riusc\u00ec a condurre una vita tranquilla: si spos\u00f2 e, dopo la morte prematura della consorte, si dedic\u00f2 interamente a crescere la piccola Frankie, la figlia della moglie. Infine, per\u00f2, cedette di nuovo all'ambizione e cominci\u00f2 ad assemblare un terzo androide, anche questa volta con esito infausto: mentre stava trasportando alcuni agenti chimici nel laboratorio del padre, Frankie inciamp\u00f2 su alcuni cavi e caus\u00f2 un'esplosione che le fece acquisire il potere di controllare il fuoco. Il professore ritenne comunque pi\u00f9 prudente ipnotizzarla per indurla a dimenticare tutto. Solo anni pi\u00f9 tardi Frankie riacquist\u00f2 la memoria, anche grazie all'incontro con Johnny Storm dei Fantastici Quattro, e cominci\u00f2 a vestire i panni di Nova.\nIl professor Horton non riusc\u00ec per\u00f2, suo malgrado, a restare a lungo nell'ombra: un malvagio robot di nome Ultron lo rap\u00ec per costringerlo a costruire un terzo androide, chiamato Seconda Visione, utilizzando il corpo del primo androide (Torcia Umana), che era stato recuperato dal Pensatore Pazzo. La Seconda Visione, a cui Horton aveva lasciato alcuni ricordi del primo androide, cerc\u00f2 di ribellarsi ad Ultron: quest'ultimo pun\u00ec con la morte il professore per essersi rifiutato di distruggere la sua creatura, e riprogramm\u00f2 la mente della Seconda Visione.\nIn seguito i Vendicatori liberarono la Seconda Visione dal controllo di Ultron e rintracciarono anche il professor Horton, il quale spieg\u00f2 che la Seconda Visione in realt\u00e0 non era stato assemblato da lui e che non era costituito da parti della Torcia Umana. I resti del primo androide furono infatti ritrovati altrove. Questa misteriosa vicenda fu chiarita da un essere chiamato Space Phantom: mentre Ultron stava prendendo il corpo della Torcia, un viaggiatore del tempo di nome Immortus aveva sdoppiato la linea del tempo, creandone una alternativa. In una linea temporale, Horton aveva utilizzato la Torcia Umana per assemblare la Seconda Visione ed era stato ucciso da Ultron; nella linea alternativa invece tutto questo non era accaduto. Infine, il professor Horton che era stato rintracciato dai Vendicatori era in verit\u00e0 un alieno mutante."}
{"id": "1317182", "revid": "1745361", "url": "https://it.wikipedia.org/wiki?curid=1317182", "title": "Prydain", "text": "Prydain o Prydein \u00e8 il nome gallese con cui si indica la Gran Bretagna.\nNei testi medievali (come il \"Mabinogion\"), il termine si riferisce spesso alla parte pi\u00f9 settentrionale dell'isola, quella oltre i fiumi Forth e Clyde."}
{"id": "1317184", "revid": "264902", "url": "https://it.wikipedia.org/wiki?curid=1317184", "title": "Lazzaro Hrebeljanovi\u010d", "text": ""}
{"id": "1317187", "revid": "3115", "url": "https://it.wikipedia.org/wiki?curid=1317187", "title": "Gallaratese (Milano)", "text": "Il quartiere Gallaratese (\"Gallarates\" in dialetto milanese, : ) \u00e8 un quartiere di Milano facente parte del Municipio 8, situato a poco pi\u00f9 di 7\u00a0km a nord-ovest del duomo. Idealmente esso comprende tutto l'ampio territorio compreso tra il comune di Pero a nord, via Gallarate a est, Trenno a ovest e Lampugnano a sud. Esse sono unite dal centro commerciale Bonola, punto nevralgico del quartiere con numerosi servizi pubblici e negozi.\nCaratteristiche.\nIl quartiere Gallaratese \u00e8 uno dei quartieri pi\u00f9 grandi costruiti ex novo in Italia. \u00c8 stato costruito sopra un'area agricola solcata dal fiume Olona (il cui corso \u00e8 ora interrato) tra gli anni sessanta e ottanta, attraverso una serie di interventi edilizi per la costruzione di ampi isolati di condomini popolari. In tempi pi\u00f9 recenti, costruzioni pi\u00f9 piccole e di tipologia abitativa differente stanno gradualmente riempiendo anche i pochi spazi rimasti inedificati. La popolazione residente sfiora le 80.000 unit\u00e0.\nStoria.\nNel 1955 inizi\u00f2 la revisione del piano regolatore di Milano relativa ad aree specifiche: l'architetto Piero Bottoni assunse il compito di progettare un piano particolareggiato in accordo con gli uffici tecnici comunali. Il 13 marzo 1956 Bottoni consegn\u00f2 il progetto urbanistico \u00abredatto in forma di proposta di piano particolareggiato dopo l'approvazione delle varie Commissioni urbanistiche\u00bb. Il progetto prevedeva un solo quartiere di 80 000 abitanti in un'area di 275 ettari.\nLa pianificazione del quartiere nasce come progetto sperimentale, sulla base della scelta dell'Ottava Triennale di Milano, che si dava come obiettivo la ricerca di soluzioni di edilizia economica alle spalle del quartiere QT8.\nA partire dal 1957 il Comune sceglie di accantonare il piano presentato da Piero Bottoni per autorizzare quello del C.E.P. Quest'ultimo, di matrice profondamente antecedente rispetto a quello approvato, prevede ancora la divisione in due quartieri distinti G1 e G2. Si inizia a costruire il nuovo quartiere Gallaratese G1 che sorge sull'area su cui si sarebbe dovuto realizzare una delle quattro citt\u00e0 satelliti, il quartiere Costanzo Ciano e vede la collaborazione di ben 68 progettisti coordinati da Gianluigi Reggio.\nIl quartiere cresce con una certa \"casualit\u00e0\", senza un disegno ponderato degli spazi e delle funzioni. Dal 1964 al 1974 il quartiere viene completato da Gallaratese G2 e San Leonardo.\nIl progetto originale viene disatteso soprattutto per quanto riguarda i servizi collettivi e la sistemazione urbanistica, nonch\u00e9 per la distribuzione del verde. Il risultato definitivo \u00e8 la costruzione di insediamenti che assolvono a una sola funzione, quella residenziale, costringendo gli abitanti a lunghi trasferimenti per raggiungere le attivit\u00e0 produttive, le strutture commerciali.\nAnche la maggior parte degli edifici parrocchiali del quartiere sono rimasti per decenni dei piccoli prefabbricati dove la comunit\u00e0 si riuniva e che, solo alla fine del ventesimo secolo, sono stati ricostruite in muratura.\nGli anni a cavallo del 1970 videro la costruzione delle Torri, che caratterizzano ancora oggi lo skyline del quartiere.\nDal 1980 il quartiere \u00e8 raggiungibile dal centro della citt\u00e0 tramite la Metropolitana di Milano con le stazioni Uruguay, Bonola, San Leonardo e Molino Dorino.\nNei decenni successivi il quartiere \u00e8 cresciuto fino ad occupare tutto il territorio disponibile fino al confine con il territorio comunale di Pero ed ha visto numerose attivit\u00e0 commerciali trovare insediamento. \u00c8 importante ricordare la costruzione del centro civico e municipale all'inizio degli anni ottanta, laddove il papa fece visita nel 1983. A fianco di questo comprensorio venne poi costruito il centro commerciale Bonola (aperto nel 1988), che riunisce una sede decentrata del servizio anagrafe del Comune, la sede del consiglio del Municipio 8, una biblioteca, la Azienda sanitaria locale e un ipermercato.\nI progetti di Aymonino e Rossi.\nIl Monte Amiata fa parte di un intervento urbanistico realizzato su progetto di Carlo Aymonino al quale si affianc\u00f2 Aldo Rossi. Il complesso \u00e8 costituito da 5 edifici: 4 progettati dallo stesso Aymonino e uno, costituito da un edificio in linea lungo 180 metri, da Aldo Rossi. Il complesso fu realizzato per ospitare circa 2 500 abitanti. Iniziato nel 1967 i lavori di completamento si conclusero nel 1974.\nInfrastrutture e trasporti.\nIl quartiere \u00e8 adiacente alla Tangenziale Ovest e alla statale del Sempione.\nQuesta copertura, piuttosto estesa per un quartiere periferico, \u00e8 ragione dell'elevato numero di residenti e della presenza di alcuni edifici di pubblica utilit\u00e0, tra i quali il Centro Bonola, la Motorizzazione Civile e alcuni centri educativi nelle vie Alex Visconti e Quarenghi. All'interno del quartiere \u00e8 presente anche uno studentato di propriet\u00e0 del Politecnico di Milano, il collegio San Leonardo / Newton.\nBibliografia.\nUlteriori approfondimenti:"}
{"id": "1317188", "revid": "339392", "url": "https://it.wikipedia.org/wiki?curid=1317188", "title": "Lazzaro Hrebeljanovic", "text": ""}
{"id": "1317189", "revid": "35813", "url": "https://it.wikipedia.org/wiki?curid=1317189", "title": "Georges du Mesnil", "text": ""}
{"id": "1317190", "revid": "219110", "url": "https://it.wikipedia.org/wiki?curid=1317190", "title": "Marciapiede mobile", "text": "Il marciapiede mobile, noto anche come tappeto mobile, \u00e8 un dispositivo che permette il trasporto di persone.\nCaratteristiche.\nA differenza della scala mobile, il marciapiede mobile \u00e8 dotato di una superficie piana. Si tratta di un'applicazione del principio di nastro trasportatore. Utilizzato come mezzo di trasporto pubblico urbano \u00e8 definito sistema ettometrico.\nSecondo la norma europea EN 115, il marciapiede mobile \u00e8 l'\u00abinstallazione azionata da motore, con superficie in movimento senza fine (es. segmenti, tappeto) per il trasporto di passeggeri fra due punti allo stesso o a diverso livello\u00bb.\n\u00c8 usato diffusamente negli aeroporti e nelle stazioni delle grandi metropolitane. \u00c8 molto funzionale nei casi in cui \u00e8 necessario far defluire molte persone in spazi ristretti, visto che in questo caso la velocit\u00e0 delle persone stesse risulta ridotta a causa della folla. Per non urtarsi, i singoli pedoni in marcia devono infatti mantenere una distanza minima e perci\u00f2 tendono a rallentare sensibilmente il passo, causando un rallentamento a catena di chi li segue. Invece la velocit\u00e0 costante del marciapiede mobile, anche se modesta, risolve questo problema.\nUna commissione europea si occupa, dal 2005, di stabilirne gli standard tecnici a livello continentale: si tratta di un'iniziativa del Comitato europeo di normazione. Viene inoltre usato, in alcuni impianti di sci, come piccolo ski-lift per bambini e principianti."}
{"id": "1317192", "revid": "71433", "url": "https://it.wikipedia.org/wiki?curid=1317192", "title": "Larry e Andy Wachowski", "text": ""}
{"id": "1317193", "revid": "773636", "url": "https://it.wikipedia.org/wiki?curid=1317193", "title": "Chiesa di San Giovanni Battista (o della Beata)", "text": "La chiesa di San Giovanni Battista (o della Beata ) si trova nel comune di Signa, in provincia di Firenze, arcidiocesi della medesima citt\u00e0.\nStoria e descrizione.\nEdificata fra il VII secolo e il IX secolo, conserva il corpo della beata Giovanna, patrona di Signa, nella cappella a destra dell'altar maggiore, corredata di due tele ottocentesche di Giovanni Gagliardi: \"Un miracolo\" e \"Il transito della Beata\".\nNegli affreschi (XV secolo) delle pareti absidali, eseguiti da artisti della cerchia di Bicci di Lorenzo (in particolare il Maestro del 1441, e il Maestro di Signa, entrambi eponimi con questa opera), episodi della vita di Giovanna e una serie di miracoli da lei operati. La cappella eretta nel 1348 venne inglobata all'inizio del Cinquecento nella chiesa, nella quale fra Ottocento e Novecento venne innalzata la navata centrale e costruita l'attuale navata sinistra.\nFra le opere, il fonte battesimale marmoreo del 1480, della scuola dei da Maiano, e lo stemma del Capitolo Fiorentino, di Andrea della Robbia (1498-1503)."}
{"id": "1317196", "revid": "1543377", "url": "https://it.wikipedia.org/wiki?curid=1317196", "title": "Eusko Gudariak", "text": "\"Eusko gudariak\" (originariamente \"Euzko gudariak\", che in Italiano si traduce come \u00abCombattenti Baschi\u00bb) \u00e8 una canzone tradizionale dei Paesi Baschi.\nStoria.\nFu scritta nel 1932 da Jos\u00e9 Mar\u00eda de Garate, all'epoca presidente del Partito Nazionalista Basco, basandosi su la melodia di \u00ab\"Atzo Bilbon nengoen\"\u00bb (Ayer estaba en Bilbao), una canzone tradizionale basca. Il testo fu modificato durante la Guerra civile spagnola da Alejandro Lizaso Eizmendi che aggiunse la strofa finale per rendere la canzone pi\u00f9 trionfante e combattiva.\nNel 1983, quando vennero istituite la bandiera e l'inno ufficiale della comunit\u00e0 autonoma di Euskadi, Eusko Gudariak fu una delle canzoni che vennero nominate per diventare l'inno, insieme ad altre come \"Gernikako arbola\" e \"Eusko Abendaren Ereserkia\" (canzone \"Gora ta gora\", che poi fu scelta come inno. Di tutte le forme di \"Eusko gudariak\" la seguente \u00e8 quella che rappresenta di pi\u00f9 la sinistra indipendentista basca izquierda abertzale."}
{"id": "1317204", "revid": "155613", "url": "https://it.wikipedia.org/wiki?curid=1317204", "title": "Sala Nervi", "text": ""}
{"id": "1317207", "revid": "6923", "url": "https://it.wikipedia.org/wiki?curid=1317207", "title": "Mitsubishi Lancer Evolution", "text": "La Mitsubishi Lancer Evolution, nota anche come \"Lancer Evo\" o semplicemente \"Evo\", \u00e8 la versione sportiva della Mitsubishi Lancer prodotta dal 1992 al 2016 dalla Mitsubishi Motors Corporation. Ne sono state prodotte ben dieci versioni, e la designazione numerica \u00e8 data da un numero romano. I modelli Evolution fino al V erano la base della vettura da rally con la quale Mitsubishi correva nel Gruppo A del mondiale rally vinto 4 volte dal 1996 al 1999. Proprio per adattarsi ai regolamenti vigenti, la versione da rally preparata dalla Ralliart, era basata sulla stradale, anche se in realt\u00e0 la scocca era l'unica cosa che le accomunava.\nIl contesto.\nOriginalmente, la Lancer Evolution doveva essere venduta solo per il mercato interno giapponese, solo successivamente (a partire dalle versioni V e VI) venne esportata nei mercati esteri europei,con denominazione rs2 anzich\u00e9 gsr nelle guida a sinistra, dato anche il buon numero di vetture che venivano importate da questi mercati. Con la Evo VIII il mercato della Lancer si espanse anche negli USA, dove poco tempo prima era giunta la rivale Impreza con la versione WRX STi.\nLe Lancer Evolution furono decisamente competitive nel mondiale Rally, tanto da vincere 1 titolo Costruttori (1998) e 4 titoli piloti (1996-1999) pur schierando vetture totalmente di gruppo A e grazie anche alla destrezza al volante di Tommi M\u00e4kinen. Dal 2001 sono state sostituite nel mondiale dalle versioni WRC chiamate rispettivamente \"WRC\", \"WRC04\" e \"WRC05\", senza peraltro ottenere successi di rilievo. Tuttavia, la Lancer Evo gareggia ancora nei campionati Gruppo N nazionali e internazionali.\nLe serie.\nEvolution I.\nLa Lancer Evolution nacque nel 1992 per competere nel Mondiale Rally. Era dotata di un motore 4 cilindri in linea, con una cilindrata 2,0 litri, dotato di distribuzione a doppio albero a camme in testa, sovralimentato tramite turbocompressore, ed utilizzava la trazione 4x4 della Galant adattata al telaio della Lancer. Le versioni disponibili erano due: la GSR e la RS, che era la \"prontocorsa\", privata di ogni comfort per limitare al massimo il peso (inferiore di 70\u00a0kg rispetto alla pi\u00f9 equipaggiata GSR). Il motore, denominato dalla Mitsubishi 4G63, esprimeva 250 CV e 309 N\u00b7m di coppia motrice. Assieme alla trazione 4x4, diventer\u00e0 uno dei marchi di fabbrica del modello Evolution.\nLa prima Evolution fu venduta in circa 5.000 esemplari.\nEvolution II.\nNel dicembre del 1993 venne presentata il modello successivo della Evolution, la II. Presentava decisi miglioramenti rispetto al precedente modello, come un minor peso e una maggior gestibilit\u00e0 della vettura. Anche il motore venne potenziato e portato a 260\u00a0CV, mentre la coppia di 309 N\u00b7m rimase invariata per entrambi i modelli GSR e RS.\nEvolution III.\nPoco pi\u00f9 di un anno dopo, nel gennaio del 1995 venne presentata la terza generazione di Evolution. L'estetica era stata cambiata per un generale miglioramento dell'aerodinamica e per favorire il raffreddamento del motore turbo. Difatti, la presa d'aria dell'intercooler era stata aumentata di dimensioni, cos\u00ec come lo sfogo d'aria sul cofano per il raffreddamento del motore. Furono ridisegnate le minigonne laterali e posteriori, cos\u00ec come l'alettone posteriore che aument\u00f2 decisamente di dimensioni. Diversi miglioramenti al motore, nonch\u00e9 l'adozione di un diverso impianto di scarico permisero alla Evolution III di aumentare la potenza fino a 270\u00a0CV, mentre la coppia rimase ancora una volta invariata. Il cambio a 5 marce (presente sia nella GSR che nella RS) contava su un rapporto finale leggermente pi\u00f9 lungo. Gli interni rimasero sostanzialmente invariati, solo la versione GSR presentava un nuovo volante disegnato dalla MOMO Design.\nIl motore turbo garantiva alla Lancer Evolution III rilevanti prestazioni: 240\u00a0km/h di velocit\u00e0 massima e solo 4,9\u00a0s nell'accelerazione da 0\u2013100\u00a0km/h.\nEvolution IV.\nLa piattaforma Lancer fu completamente rivista nel 1996, e insieme fu cambiata anche quella della Evolution, che intanto era diventata estremamente popolare in tutto il mondo delle corse. Il motore e il cambio furono ruotati di 180\u00b0 per meglio bilanciare i pesi ed eliminare il ritorno di coppia al volante. Come al solito, vi erano due versioni, la GSR e la RS. La RS (come per le versioni precedenti) era la pi\u00f9 portata per le corse, con un differenziale a scorrimento limitato all'anteriore e un differenziale a scorrimento limitato al posteriore. Gli stessi sedili e le ruote in lega d'acciaio da 16\" erano strumenti che venivano rimpiazzati immediatamente da chi comprava la Evo per le corse. Naturalmente, sulla versione RS non era presente neanche l'aria condizionata. Invece, per migliorare le prestazioni, veniva fornita di barre di rinforzo interne per il telaio, una anteriore e una posteriore. Inoltre, come opzione, era possibile sostituire alcuni pannelli della scocca e i vetri con materiale pi\u00f9 sottile e leggero.\nSia la GSR che la RS possedevano un motore turbo con compressione di tipo twinscroll: questa modifica ha permesso alle due Evolution di aumentare la potenza fino a 280\u00a0CV a 6.500 giri/min, con una coppia di 352 N\u00b7m a 3.000 giri/min. Era presente, solo sulla GSR e come optional, il nuovo AYC (Active Yaw Control, Controllo Attivo dell'Imbardata), che permette, grazie a dei sensori posti sulle ruote, di migliorare la risposta della coppia e, di conseguenza, l'angolo di sterzo. Grazie a tutti questi affinamenti, non fu una sorpresa che le Evo prodotte, circa 10.000, vennero rapidamente vendute.\nLa Evo IV era riconoscibile per i grandi fendinebbia posti sul paraurti anteriore, nonch\u00e9 per un diverso disegno dei fari posteriori, disegno che rimarr\u00e0 invariato fino all'arrivo della Evolution VII.\nA causa dell'aumento di dimensioni, il peso della vettura aument\u00f2 di poco, soprattutto nella versione GSR, dato che era la pi\u00f9 equipaggiata. La RS arriv\u00f2 a pesare 1.260\u00a0kg, la GSR 1.340\u00a0kg.\nNel 1997 la Evolution IV partecip\u00f2 al WRC pilotata da Richard Burns e Tommy Makinen. Si classificarono rispettivamente 7\u00b0 e 1\u00b0 alla fine del campionato.\nEvolution V.\nNel 1997, la FIA cre\u00f2 un nuovo regolamento per le vetture del Gruppo A, creando le World Rally Car, che avevano molto meno in comune con le vetture di serie rispetto alle precedenti. Mitsubishi ridisegn\u00f2 la Lancer con in mente questo nuovo regolamento e present\u00f2 la Evolution V nel gennaio del 1998.\nMolti aspetti furono cambiati: nella versione GSR, i sedili Recaro furono ristilizzati, mentre all'esterno la scocca prevedeva un nuovo alettone posteriore in alluminio che favoriva il contenimento dei pesi. L'alettone era inoltre modificabile e adattabile alle diverse condizioni in cui la macchina si sarebbe trovata a gareggiare. Furono rivisti anche i cerchi delle ruote, che aumentarono di dimensioni (da 16 a 17\") per poter contenere i nuovi freni della Brembo pi\u00f9 potenti e con un diametro maggiore (disponevano inoltre di cilindretti maggiorati di 0,3\u00a0mm). Il motore fu rinforzato in precise aree, anche la durata della camme fu aumentata.\nLa pressione del turbo fu ancora aumentata, ma questa volta ad aumentare fu la coppia, che pass\u00f2 a 373 N\u00b7m allo stesso regime precedente di 3.000 giri/min. La potenza rimase ufficialmente invariata in virt\u00f9 dell'accordo siglato tra le case giapponesi che prevedeva il limite massimo di potenza a 280\u00a0CV (276\u00a0hp), limite a cui si attenevano vetture come la Subaru Impreza o la Nissan Skyline GT-R.\nLa versione rs vantava il classico allestimento atto a contenere la massa complessiva.\nEvolution VI.\nNella Evo VI, i maggiori cambiamenti furono focalizzati sul raffreddamento e la durata del motore. Ricevette un intercooler di maggiori dimensioni, un dispositivo di raffreddamento dell'olio pi\u00f9 grande e dei nuovi pistoni. Nella RS per la prima volta in una macchina di grande serie, il turbocompressore era costituito di una lega di titanio e alluminio. Anche l'estetica esterna fu variata leggermente: i grandi fendinebbia della Evo V furono ridotti di dimensioni e spostati pi\u00f9 all'esterno per aumentare la bocca dell'intercooler. Ai due gi\u00e0 esistenti, fu affiancato un nuovo modello, l'RS2, che altro non era un RS con qualche optional della GSR.\nCon la Evo VI vi furono diverse edizioni limitate: la RS Sprint, che era potenziata da Ralliart per il mercato Inglese, che si caratterizzava per un minor peso e una maggiore potenza (salita da 280 a 330\u00a0CV) e la conosciuta Lancer Evo VI Tommi Makinen Edition (T.M.E), che fu costruita nel 1999 in onore del pilota finlandese Tommi Makinen, e per festeggiare l'avvenuta conquista del quarto titolo piloti rally consecutivo. Era caratterizzata da un diverso paraurti anteriori, sedili Recaro neri e rossi con il logo Tommi Makinen impresso, cerchi da 17\" bianchi dedicati da Enkei, un volante della Momo in pelle, un turbocompressore in titanio che permetteva una salita di giri pi\u00f9 veloce. Diverse erano anche la taratura delle sospensioni e il materiale in cui erano costruite, queste erano definite \"Tarmac\". Cambiava anche il gruppo differenziali che erano pi\u00f9 simili a quelli presenti sulla Evo 7. Il colore era il rosso con diverse livree che percorrevano la fiancata, ma si trovano anche Evo 6 T.M.E. di altri colori come nero o grigio. A causa delle diverse specifiche tecniche, questa Evo era anche chiamata Evo 6.5.\nDisponibile anch'essa in versione rs solo in colore scothia white w83 presentava un differente spessore delle Lamiere, un diverso allestimento degli interni come sedili recaro poco avvolgenti niente air bags o climatizzatore,volante dedicato, no chiusura centralizzata, maniglie porte esterne in plastica non in tinta carrozzeria, abbassandone cos\u00ec la massa complessiva rispondendo al motto del Flyer pubblicitario 'minimum frills maximum thrills' ovvero pochi fronzoli Massime emozioni.Importata in europa in un numero limitato di esemplari \u00e8 Oggetto oggi di desiderio tra i collezionisti.\nEvolution VII.\nPer poter continuare a gareggiare nel WRC, la Mitsubishi nel 2001 fu costretta a seguire le regole di omologazione WRC e non pi\u00f9 del Gruppo A. MMC decise di utilizzare il pianale della Lancer Cedia, pi\u00f9 grande rispetto al precedente. Questo caus\u00f2 ovviamente un aumento di peso e una maggior rigidit\u00e0 del telaio. Il pi\u00f9 grande cambiamento fu per\u00f2 l'adozione di un differenziale centrale attivo elettronico (ACD) selezionabile dal cruscotto nelle modalit\u00e0 tarmac, gravel, snow (asfalto, sterrato, neve) e un pi\u00f9 efficiente differenziale a scorrimento limitato, mentre all'anteriore fu adottato un differenziale elicoidale. Era presente l'AYC al differenziale posteriore in alcune versioni (Active Yaw Control, controllo attivo dell'imbardata). La coppia fu incrementata nuovamente fino a raggiungere il ragguardevole valore di 385 N\u00b7m, mentre la potenza rimase ufficialmente invariata a 280\u00a0CV. Su determinate prove su strada, la Evo VII era in grado di tener testa a diverse supercar, soprattutto in condizioni stradali favorevoli come strade di montagna o le cosiddette \"tutte curve\".\nLa Evo VII vide per la prima volta l'introduzione di un cambio automatizzato nella versione denominata GT-A che era caratterizzata anche da diverse modifiche estetiche, la pi\u00f9 evidente delle quali era l'adozione di un alettone posteriore di dimensioni ben pi\u00f9 piccole rispetto alla GSR e che verr\u00e0 ripreso anche nella Evo VIII da 265\u00a0CV (la versione Europea). Anche la presa d'aria anteriore sul cofano era sparita, e i fanali anteriori furono leggermente modificati.\nGli interni prevedevano diversi optional di valore, come i sedili Recaro in pelle o maniglie cromate alle porte (di serie), un differente pannello degli strumenti che permetteva anche di vedere la marcia selezionata. La GT-A aveva anche diversi pannelli fonoassorbenti installati dalla Mitsubishi per un maggiore comfort acustico. Il cambio automatico a 5 marce, denominato dalla Mitsubishi \"fuzzy logic\" si adattava, secondo la casa, allo stile di guida del pilota, variando la scalata e la salita delle marce di volta in volta. Era comunque possibile selezionare le marce manualmente tramite dei paddles dietro al volante o alla leva tradizionale. La potenza di questa versione era diminuita, a causa dell'adozione dell'automatico, di circa 5\u00a0CV.\nEvolution VIII.\nLa Evolution fu cambiata nuovamente nel 2003: stavolta gli aggiornamenti maggiori furono l'adozione del Super AYC (Active Yaw Control, Controllo Attivo dell'Imbardata) e l'adozione, per la prima volta, di un cambio manuale a 6 marce. Era disponibile con un motore da 280\u00a0CV (206\u00a0kW) in tre allestimenti: GSR, RS, MR. La RS prevedeva l'adozione di un nuovo differenziale anteriore a scorrimento limitato.\nLa vera novit\u00e0 fu indubbiamente la nascita della versione MR (Mitsubishi Racing). Essa era nata in risposta alla Impreza Spec C, che i vertici stessi della Mitsubishi definirono \"un'ottima vettura da rally\". Con la MR, la casa dei tre diamanti decise di tornare avanti in termini di prestazioni corsaiole. Era dotata di sospensioni Bilstein che permettevano un maggiore feeling di guida e tenuta stradale. Molte componenti, tra le quali il tetto e il cofano, furono realizzati in alluminio, per un maggiore contenimento dei pesi e, nel caso del tetto, per abbassare il centro di gravit\u00e0, una mossa necessaria a diminuire il naturale rollio della vettura. Dettagliati miglioramenti furono compiuti anche sull'elettronica che gestisce la trazione integrale della Mitsubishi, ovvero l'ACD (Active Central Differential, Differenziale centrale attivo), il Super AYC e l'ABS (definito dalla Mitsubishi \"Sport\"). La versione MR fu utilizzata per la preparazione di macchine da corsa temibili, come la serie FQ creata dalla Ralliart inglese (dalla 320 alla 400, in base alla potenza). . In effetti, in una prova sostenuta dalla popolare trasmissione inglese Top Gear, una di queste Lancer riesce a mettere in difficolt\u00e0 una Lamborghini Murci\u00e9lago.\nLa FQ400 preparata da UK Ralliart era in grado di esprimere, dal solito motore 2.0 L turbo 4G63, una potenza di 402\u00a0CV, per una potenza specifica di 201\u00a0CV/l, il che ne fa uno dei pi\u00f9 alti valori di sempre per un motore stradale.\nLa Lancer VIII fu anche la prima Evo ad essere venduta negli Stati Uniti. I vertici Mitsubishi decisero di importarla solo in seguito al grande successo che ottenne negli anni precedenti l'acerrima rivale Impreza. Comunque, la versione statunitense era ben differente dalla GSR giapponese: cambiavano decisamente gli interni, molto pi\u00f9 minimalisti, e soprattutto non era presenta alcun controllo dell'imbardata. Solo la versione 2004 RS montava un differenziale anteriore elicoidale e il cambio manuale a 6 marce.\nAnche la versione importata in Italia e in Europa (Gran Bretagna esclusa) era decisamente differente rispetto alla versione giapponese: cambiava la potenza del motore, che si riduceva a 265\u00a0CV, l'alettone posteriore non era alto ma di dimensioni ben minori, anche se l'ACD era sempre presente cos\u00ec come il Super AYC.\nCome di consuetudine, la versione GSR era la pluriaccessoriata, mentre la RS era la prontocorsa del lotto.\nEvolution IX.\nMMC present\u00f2 la Lancer Evolution IX nel marzo del 2005 in Giappone. Lo stesso giorno, il 3, la esib\u00ec anche nel salone di Ginevra per il mercato europeo. Il mercato Nordamericano dovette aspettare un mese prima di ammirarla al salone di New York.\nIl motore 2.0 litri subiva, con l'ingresso della nuova versione, l'adozione del sistema MIVEC (Mitsubishi Innovative Valve timing Electronic Control system, Sistema elettronico dell'alzata della valvole Mitsubishi) e garantiva la potenza ufficiale di 280\u00a0CV, e una coppia di 392 N\u00b7m (355 per il mercato europeo a causa dell'adozione delle prerogative per rispettare le norme Euro 4). In Europa, la Lancer era disponibile in tre versioni, la GSR, la RS e la GT.\nLa GSR era, al solito, la pi\u00f9 accessoriata, tanto da \"permettersi\" la presenza di un climatizzatore automatico, il cambio manuale a 6 marce, il sistema Super AYC (migliorato ancora una volta rispetto alla Evo VIII), il tetto in alluminio. La RS, come la GT, aveva un cambio manuale a 5 marce con rapporti ravvicinati, il tetto in alluminio, interni decisamente minimalisti, la turbina in titanio per le corse (garantisce una maggiore risposta anche a bassi giri e una ripresa migliorata). Con la differenza che la GT aveva interni ispirati alla GSR.\nLa Lancer Evolution IX fu costruita anche in versione station wagon: aveva lo stesso frontale della Evo, mentre dietro era ispirata alle Lancer di serie pi\u00f9 tranquille, con il taglio netto della coda. Di questo modello furono introdotte due versioni: la GT, con cambio manuale a 6 marce, e la GT-A, che riprendeva il cambio automatico della Evo VII GT-A con 5 marce.\nUn importante prototipo su base Evolution IX fu la Evolution MIEV che, basata sul pianale della tradizionale Evo, aveva 4 motori elettrici collegati uno per ruota. I motori della MIEV presentavano una innovazione rispetto al classico motore elettrico adottato anche da altre vetture: era basato su un sistema che posizionasse il rotore all'esterno dello statore, cio\u00e8 esattamente il contrario della posizione classica. In totale, i motori della MIEV garantivano la potenza di 275\u00a0CV, pi\u00f9 o meno l'equivalente della versione a benzina classica. Da notare che partecip\u00f2 anche allo Shikoku EV (Electric Vehicle) Rally 2005.\nNel 2006 \u00e8 stata realizzata la versione MR. Essa presenta un assetto pi\u00f9 rigido, un nuovo propulsore 2.0 turbo da 280\u00a0cv, nuovi cerchi in lega, nuove rifiniture interne e una presa d'aria anteriore maggiorata. La vettura, assemblata anche in versione station wagon, \u00e8 costruita in due versioni: GSR ed RS. La prima \u00e8 dotata di cambio manuale a sei marce e coppia di 400\u00a0Nm, la seconda di cambio manuale a cinque rapporti e coppia di 407 Nm.\nEvolution X.\nAl Tokyo Motor Show del 2005 Mitsubishi present\u00f2 la Concept X, che anticipava le linee della Evo X, rimarcate al salone NAIAS (North American International Auto Show) nel 2007 con la concept Prototype X.\nLa Lancer Evolution X, basata sul pianale Mitsubishi GS \u00e8 dotata di un motore 2.0 L del tutto nuovo denominato 4B11 T (che sta per turbo). La vettura \u00e8 dotata anche di una nuova versione del sistema AWC, chiamato Super AWC che garantisce la giusta quantit\u00e0 di coppia ad ogni ruota per adattarla alla condizione di rotolamento.\nUn'altra importante novit\u00e0 della Evo X \u00e8 la presenza, sulla versione GSR, di un cambio semiautomatico con tanto di cambio al volante (palette in magnesio). La versione RS avr\u00e0, in ogni caso, il classico manuale a 5 marce.\nLa commercializzazione della Evo X \u00e8 iniziata il 1\u00ba ottobre 2007 per il Giappone (novembre per la versione Twin Clutch, cio\u00e8 doppia frizione), a gennaio 2008 per il mercato statunitense, febbraio per il canadese (prima assoluta per la Evolution), marzo per il mercato europeo.\nLe versioni previste sono 3:\nUn esemplare della X \u00e8 stato trasformato in autopattuglia ad alte prestazioni della polizia della contea del South Yorkshire, nel Regno Unito.\nNel 2015 l'auto esce definitivamente dai listini globali con la versione Final Edition, realizzata in soli 1600 esemplari.\nProton Pert.\nLa Lancer Evolution, sia in versione stradale che sportiva, \u00e8 stata prodotta in Malesia su licenza dall'azienda Proton, che l'ha denominata Pert."}
{"id": "1317208", "revid": "72396", "url": "https://it.wikipedia.org/wiki?curid=1317208", "title": "Tato Russo", "text": "Biografia.\nLaureato in giurisprudenza con lode all'universit\u00e0 Federico II di Napoli, fin dall'et\u00e0 adolescenziale rivela una predisposizione per la recitazione e la scrittura.\nA vent'anni scrive il romanzo \"Samba di un coniglio uomo\" e mette in scena con piccole compagnie amatoriali alcuni suoi lavori in napoletano, come \"Fatti di famiglia\", \"Quindici luglio, Sant'Errico\", \"Meglio la morte\", \"La ncunia e lu martiello\", \"Operetta napoletana\", \"M\u00f2 vene Natale\". Allievo dell'attrice Wanda Capodaglio, inizia la sua carriera nel mondo del teatro ufficiale entrando prima in piccole compagnie di sperimentazione (Mario e Maria Luisa Santella) poi nelle compagnie di Mico Galdieri, Pupella Maggio e Nino Taranto Nel 1972 fonda con l'attore Nello Mascia la cooperativa teatrale \"Gli Ipocriti\". In quegli anni fonda il Teatro delle Arti di Napoli e rappresenta le sue commedie \"L'uovo di carnevale\", \"Una partita a poker\", \"Cappuccetto blu\". Il connubio artistico per\u00f2 dura poco, abbandona la cooperativa \"Gli Ipocriti\", e fonda nel 1974 una sua compagnia che chiama \"Nuova Commedia\", con l'idea di rappresentare soltanto i suoi testi teatrali. Sono di quegli anni le messinscene di \"La tazza d'argento\", \"I vecchi\", \"La commedia della fame\", \"Cimiteriol\", \"Il sessantotto\", \"La parolaccia\", \"Il matrimonio\", \"Pulcinella capitano del popolo\", \"Il sole\", in collaborazione con Luigi Compagnone. Attratto dal teatro comico napoletano rappresenta le sue commedie \"Forse una farsa\", \"Mi faccio una cooperativa\", \"La farsa sciocca\" ed inizia le sue prime riscritture di commedie del teatro classico con \"Pulcinella medico per forza\" da Moli\u00e8re, e \"Sogno di una notte di mezza estate\" da Shakespeare.Le musiche per i suoi spettacoli sono spesso composte dallo stesso Russo, sotto lo pseudonimo di \"Zeno Craig\".\nNel 1980 e negli anni successivi stabilisce la sua attivit\u00e0 al teatro Diana di Napoli, dove mette in scena \"La bella e la brutta epoque\", \"Caf\u00e8 Chantant\", \"So' muorto e m'hanno fatto turn\u00e0 a nascere\", \"Flik e Flok\". Terminato il rapporto con il teatro Diana mette in scena \"Socrate immaginario\", \"Due gemelli napoletani\", \"Avanvariet\u00e0\", \"La bisbetica domata\", \"La villeggiatura\", \"Week end\", \"Irma la dolce\", \"Le stanze del castello\".\nNel 1986, insieme a Luciano Rondinella, Mario Crasto De Stefano e Stefano Tosi acquisisce il Teatro Bellini di Napoli. Dopo alcuni anni impiegati nella ristrutturazione dello storico teatro napoletano (a Napoli si diceva: 'O San Carlo p'\u2019a grandezza,'o Bellini p'\u2019a bellezza) il Bellini riapre nel 1988 con \"L'opera da tre soldi\" di Brecht. Seguono le rappresentazioni delle sue riscritture di \"Napoli Hotel Excelsior\", \"Palummella zompa e vola\", \"Il candelaio\" da Giordano Bruno, \"Sogno di una notte di messa estate\", \"La tempesta\", \"La commedia degli equivoci\" ed Amleto da Shakespeare, \"Tre calzoni fortunati\", \"Scugnizza\", \"La vedova allegra\" da Leh\u00e1r, \"Munaciello\", \"A che servono questi quattrini\", \"La signora Coda\", \"Troppi santi in paradiso\", \"Il paese degli idioti\", \"Il fu Mattia Pascal\", \"La ragione degli altri\" e delle opere musicali \"Masaniello\", \"Viva Diego\", \"I promessi sposi\", \"Il ritratto di Dorian Gray\", \"The elephant man\", \"Biancaneve\" di alcuni dei quali firma regia, libretti e musiche, queste ultime con la collaborazione dei maestri Mario Ciervo, Patrizio Marrone, Giovanni Giannini, Demo Morselli. Nello stesso tempo Tato organizza Festival di teatro come \"Le Dyonisie di Pompei\", il \"Magnagreciafestival\" di Taranto, \"IschiaPlayisland\" a Ischia, \"PianetaSpettacolo\" a Napoli, \"il testival di Volterra\" e assume per undici anni la direzione del Teatro dell'Unione di Viterbo. Per cinque anni \u00e8 membro del CDA del Teatro Stabile di Roma.\nNegli stessi anni scrive un secondo romanzo, \"La stanza dei sentimenti perduti\", e quindici libri di poesie: \"Cient'e una notte dint'a una notte\", \"Momenti e Maledizioni\", \"Sotto e ncoppa\", \"Mater dolorosa\", \"Scarrafunnera\", \"Teste di croci\", \"Mmescafrangesca\", \"Scippe e scarte\", \"Ancora mi innamorano gli sguardi\", \"La felicit\u00e0 nella coda dei cani\", \"Seminando il grano\", \"C'\u00e8 vita sulla terra?\", \" \"Esercizi Spirituali\"\", \" \"Antichi Segni\"\", \"Il nuovo Mondo\"\nNel 2019 ha festeggiato i suoi 25 anni di convivenza con la moglie, l'attrice Katia Terlizzi, sposata nel dicembre del 2004, dalla quale ha avuto nel 2012 i figli Tato Russo jr. e Benedetta Russo. \nCon la sua compagnia \u00e8 stato ospitato in Russia, in Francia, in Tunisia, in Grecia, in Svizzera, a Cuba, partecipando a molti festival internazionali. Al Globe Theatre di Londra \u00e8 l'unico attore italiano citato tra i maggiori interpreti internazionali del teatro di Shakespeare.\nNel 2004 \u00e8 stato nominato Cavaliere al merito della Repubblica Italiana."}
{"id": "1317210", "revid": "496707", "url": "https://it.wikipedia.org/wiki?curid=1317210", "title": "Beauty and the Beat (The Go-Go's)", "text": "Beauty and the Beat \u00e8 il primo album in studio del gruppo musicale statunitense Go-Go's, pubblicato nel 1981 dalla I.R.S. Records."}
{"id": "1317212", "revid": "155613", "url": "https://it.wikipedia.org/wiki?curid=1317212", "title": "Sala Paolo VI", "text": ""}
{"id": "1317218", "revid": "1543377", "url": "https://it.wikipedia.org/wiki?curid=1317218", "title": "Lista delle truppe ausiliarie dell'esercito romano", "text": "L'elenco delle truppe ausiliarie dell'esercito romano costituisce un sommario di tutte le unit\u00e0 di cavalleria (\"leggera\", di \"cataphracti\" o di arcieri) e fanteria ausiliaria (comprese le unit\u00e0 miste e di arcieri orientali o frombolieri), da Augusto alla riforma di Diocleziano, ordinata per tipologia (\"cohors peditatae\" ed \"equitatae\" oltre alle \"Alae\" di cavalleria), grandezza (\"quingenarie\" e \"milliarie\") e numerazione (da \"I\" a \"XXX\"), disposte lungo l'intero tracciato del \"Limes\".\nTipologia di unit\u00e0.\nRicordiamo brevemente che le truppe ausiliarie, come le legioni, avevano i loro nomi e numeri. Erano composte fin dall'inizio del principato di Augusto, fino a Nerone-Vespasiano, da circa 500 uomini (\"quingenarie\"). Solo in seguito queste unit\u00e0 cominciarono ad raddoppiare il numero degli effettivi fino ai 1.000 armati (\"milliarie\").\nLe coorti di fanteria avevano una struttura molto similare a quelle delle coorti legionarie. Erano inizialmente sottoposte ad un \"praefecti cohortis\" quando erano ancora \"quingenariae\" e formate da \"peregrini\", in seguito ad un \"tribunus militum\" se \"milliariae\" o se costituite da \"cives Romanorum\". Le coorti quingenarie erano composte da 6 centurie di 80 uomini ciascuna, oltre a 6 centurioni (tra cui un centurione \"princeps\") per un totale di 480 fanti, in alcuni casi muniti di armi da lancio (arcieri, frombolieri e lanciatori di giavellotto) per completarsi con la fanteria pesante legionaria.\nLe \"alae\" di cavalleria inizialmente furono solo \"quingenarie\" (composte cio\u00e8 da 500 armati circa). Erano sottoposte ad un \"praefectus equitum\" (almeno fino a Tiberio) poi ad un \"praefectus alae\". Erano divise in 16 \"turmae\" da 32 uomini (comandate ciascuna da 16 decurioni, tra cui un decurione \"princeps\"), per un totale di 512 cavalieri. Fornivano alle legioni truppe di ricognizione e di inseguimento, oltre a costituire elemento d'urto sui fianchi dello schieramento nemico.\nLe coorti miste o \"equitatae\", erano anch'esse inizialmente solo \"quingenarie\". Di loro abbiamo notizia fin dal principato di Augusto, da un'iscrizione rinvenuta a Venafro nel Sannio. Si caratterizzavano dalle normali coorti ausiliarie per essere unit\u00e0 militari miste. Erano formate da 6 centurie di 80 fanti ciascuna (secondo Giuseppe Flavio da 6 centurie di 100 fanti) e 4 \"turmae\" di cavalleria di 32 cavalieri ciascuna, per un totale di 480 fanti e 120 cavalieri. L'origine, come abbiamo visto sopra, risalirebbe al tipico modo di combattere dei Germani, descritto da Cesare nel suo De bello Gallico.\nOrigini etniche e titoli onorifici.\nFin dalla riforma augustea dell'esercito romano troviamo unit\u00e0 ausiliarie che presero il nome dalle singole trib\u00f9 appartenenti ad una provincia, come ad esempio \"Trevirorum\" o \"Bessorum\". Pi\u00f9 tardi, le unit\u00e0 furono arruolate per pi\u00f9 ampi gruppi di appartenenza, prendendo il loro nome dalle singole provincie come ad esempio \"Hispanorum\", \"Gallorum\" e \"Thracum\".\nIn seguito il nome di un'unit\u00e0 ausiliaria fu trasformato con un nome identificativo non pi\u00f9 dell'etnia originaria, bens\u00ec ad uno strettamente collegato a dove questa unit\u00e0 serv\u00ec militarmente lungo il \"limes\" romano. Un reggimento schierato nella stessa provincia per un lungo periodo, in tal modo, acquisiva il carattere etnico della popolazione ospitante e poteva modificarne il nome iniziale. Raramente troviamo unit\u00e0 ausiliarie fisse nella loro terra d'origine dopo la fine del I secolo: un esempio \u00e8 la \"cohors I Delmatarum\", ancora attestato in Dalmazia ancora nel 130. Vale la pena sottolineare che alcuni reggimenti specializzati (ad esempio, gli arcieri siriani, o l'\u00e9lite dei Batavi) continuarono ad essere reclutati nella loro provincia d'origine, sebbene ormai fossero dislocati a molte migliaia di miglia.\nRicordiamo, inoltre, che un reggimento poteva portare il nome di una persona, diverso da quello del proprio imperatore (ad esempio \"ala Sulpicia\"), che normalmente rappresentava il suo fondatore o primo comandante dell'unit\u00e0, in qualit\u00e0 di \"praefectus\" (es. \"Ala Gallorum Atectorigiana\", comandata da un capo trib\u00f9 gallico di nome \"Atectorix\"). A partire da Claudio fu limitato il comando di queste unit\u00e0 a soli \"praefecti\" romani, non pi\u00f9 di \"re\" alleati.\nPotevano essere poi soprannominate:"}
{"id": "1317220", "revid": "599013", "url": "https://it.wikipedia.org/wiki?curid=1317220", "title": "Andr\u00e9 Gumprecht", "text": "Carriera.\nCresce calcisticamente nel settore giovanile del , la squadra della sua citt\u00e0. Nel 1991 passa nel vivaio del , con cui non trova l'esordio in prima squadra.\nRappresentando la propria nazione nei tornei giovanili, si reca in Italia per il Torneo di Viareggio. Pur non scendendo in campo nel torneo, nel novembre del 1993 \u00e8 ingaggiato dal , con cui, all'et\u00e0 di 18 anni, esordisce in Serie A nella stagione 1993-1994, subentrando a G\u00e9rson all'81\u00ba minuto della partita -Lecce 3-0 del 28 novembre 1993, valida per la 13\u00aa giornata della massima serie. Alla fine le sue presenze in campionato, deludenti, saranno solo 7, in un'annata segnata da una brutta retrocessione in Serie B. Dopo aver giocato solo venti minuti in due partite della Serie B 1994-1995 e il secondo tempo della sfida di Coppa Italia contro la , lascia la squadra salentina nel 1995.\nTrascorre i successivi sette anni giocando con club Wattenscheid, , Hallescher e Zwickau.\nAbbandona poi nuovamente la Germania per fare il suo debutto nella A-League (prima divisione australiana) con i Perth Glory, vincendo, oltre al campionato 2002-2003, il riconoscimento assegnato dai giornalisti, il \"Mel Moffat Award\", come miglior giocatore della stagione.\nDopo una breve esperienza nel campionato di Singapore con i Singapore Armed Forces FC, torna nella A-League con i Mariners, vincendo la Pre-Season Challenge Cup nel 2005.\nDopo il ritiro.\nGestisce in Australia un'accademia per giovani calciatori, in cui ricopre inoltre il ruolo di capo-allenatore.\nControversie.\nNel febbraio 2008, durante una festa in maschera organizzata dalla sua squadra per la fine del campionato, indossa un costume da Adolf Hitler, suscitando forti polemiche in Australia."}
{"id": "1317226", "revid": "729019", "url": "https://it.wikipedia.org/wiki?curid=1317226", "title": "Muscolo temporoparietale", "text": "Il muscolo temporoparietale \u00e8 un muscolo distinto al di sopra del muscolo auricolare superiore."}
{"id": "1317233", "revid": "599013", "url": "https://it.wikipedia.org/wiki?curid=1317233", "title": "Ricardo Ver\u00f3n", "text": "Carriera.\nCresciuto nelle giovanili del San Lorenzo, viene aggregato alla prima squadra durante la stagione 1999-2000, e in due stagioni nella Primera Division Argentina gioca 22 partite.\nNell'ottobre del 2000 viene acquistato dalla insieme a Mozart e viene impiegato dal tecnico Franco Colomba in 16 occasioni. La stagione si conclude con la retrocessione in Serie B, e l'argentino resta alla Reggina dando il suo contributo all'immediata risalita in Serie A della squadra calabrese. Nella stagione 2002-2003 Ver\u00f3n gioca 3 partite, e l'anno successivo viene girato in prestito alla , dove riesce a vedere il campo in cinque occasioni.\nRientrato dal prestito, la Reggina lo manda, ancora in prestito, in Argentina, al Lan\u00fas, che a sua volta, nel gennaio 2005, lo gira al San Lorenzo.\nRientra nuovamente in Italia, e la Reggina ancora proprietaria del suo cartellino lo cede in prestito al Crotone, dove disputa 25 presenze ed a segnare 2 reti in campionato. Finita la stagione 2006-2007, rientra ancora alla Reggina, per essere ceduto, nella sessione estiva del calciomercato, in compartecipazione al insieme ad Alessandro Lucarelli (a titolo definitivo) in cambio di Francesco Cozza \nNel gennaio del 2008 \u00e8 passato in prestito alla squadra greca del . Il 25 giugno 2008 all'aperutura delle buste, non \u00e8 stato oggetto di offerte da parte di nessuna delle due societ\u00e0 comproprietarie del cartellino (Reggina e Siena) e come da regolamento se lo \u00e8 aggiudicato la societ\u00e0 che per ultima gli ha fatto firmare un contratto, il Siena. Nel mercato estivo il PAOK Salonicco lo ha prelevato a titolo definitivo, proponendo al giocatore un contratto triennale.\nNel 2010 passa all'.\nStatistiche.\nPresenze e reti nei club.\n\"Statistiche aggiornate al 15 settembre 2013.\""}
{"id": "1317234", "revid": "42179", "url": "https://it.wikipedia.org/wiki?curid=1317234", "title": "John W. Campbell, Jr.", "text": ""}
{"id": "1317235", "revid": "287204", "url": "https://it.wikipedia.org/wiki?curid=1317235", "title": "Nikola Pilic", "text": ""}
{"id": "1317236", "revid": "43530", "url": "https://it.wikipedia.org/wiki?curid=1317236", "title": "Miami-Dade", "text": ""}
{"id": "1317239", "revid": "125716728", "url": "https://it.wikipedia.org/wiki?curid=1317239", "title": "Frediano di Lucca", "text": "Fu vescovo di Lucca dal 566 (data congetturale) alla sua morte. Nella successione dei vescovi di Lucca si colloca dopo Ossequenzio e prima di Valeriano.\nLe fonti agiografiche lo descrivono come un monaco irlandese, figlio del re dell'Ulster Ultach (\"Ultonius\").\nBiografia.\nEducato nei monasteri irlandesi, ordinato presbitero decise di recarsi a Roma in pellegrinaggio. Sulla via del ritorno decise di ritirarsi in eremitaggio in un anfratto nel Monte Pisano. La sua fama di santit\u00e0 spinse i cittadini di Lucca ad eleggerlo vescovo tra il 560 e il 566. Alcune fonti riferiscono di una lettera di papa Giovanni II che lo spingeva ad accettare la carica. La notizia non \u00e8 attendibile poich\u00e9 papa Giovanni II era morto nel 533; forse si tratta di papa Giovanni III.\nPapa Gregorio I riferisce di un miracolo narratogli dal vescovo di Luni (diocesi allora contigua a Lucca): mentre i lucchesi si affaticavano invano per deviare il corso del Serchio, che correva troppo vicino alla citt\u00e0 e con le inondazioni causava danni continui, Frediano, dopo che era stato richiesto il suo aiuto, si avvi\u00f2 sul percorso che il fiume avrebbe dovuto seguire tracciando un solco con un rastrello e le acque lo seguirono docilmente. Nella realt\u00e0 San Frediano nel 575 fece aprire una nuova bocca del Serchio a Migliarino. Forse l'allusione al rastrello nasconde uno strumento usato per tracciare il nuovo corso delle acque del Serchio.\n\u00c8 anche stato suggerito che Frediano nei suoi viaggi e nei suoi studi avesse acquisito una certa esperienza in fatto di bonifiche idrauliche. In ogni caso nel terreno liberato dalla minaccia del fiume, a nord della cinta romana della citt\u00e0, Frediano fond\u00f2 un monastero dedicato ai santi leviti Vincenzo, Stefano e Lorenzo. Successivamente il tempio fu dedicato alla Vergine, poi allo stesso San Frediano.\nIn quello stesso edificio furono infine tumulate le spoglie del santo, in una cripta costruita alla fine dell'VIII secolo e poi distrutta in osservanza della riforma liturgica gregoriana, probabilmente sotto il vescovo Rangerio, che smantell\u00f2 anche la cripta di San Martino in cui si custodivano le reliquie di San Regolo nel 1109.\nLa Chiesa cattolica ricorda Frediano come santo il 18 marzo, come riporta il Martirologio Romano:\nLocalmente \u00e8 ricordato anche il 18 novembre, anniversario del ritrovamento delle sue reliquie.\nSecondo alcune fonti il nome irlandese di Frediano sarebbe stato \"Finnian\". In latino il nome era Fridianus e da qui pass\u00f2 nel dialetto lucchese; a Lucca, infatti, fino alla met\u00e0 del XX secolo San Frediano era designato come San Fridi\u00e0n, San Fri\u00e0n o San Fri\u00e0no."}
{"id": "1317247", "revid": "287204", "url": "https://it.wikipedia.org/wiki?curid=1317247", "title": "Pizza tonda", "text": ""}
{"id": "1317248", "revid": "287204", "url": "https://it.wikipedia.org/wiki?curid=1317248", "title": "Andre Gumprecht", "text": ""}
{"id": "1317251", "revid": "729019", "url": "https://it.wikipedia.org/wiki?curid=1317251", "title": "Muscolo auricolare anteriore", "text": "Il muscolo auricolare anteriore (\"Attrahens aurem\") \u00e8 il pi\u00f9 piccolo dei tre muscoli auricolari.\nEsso \u00e8 sottile e di forma a ventaglio e le sue fibre sono pallide e indistinte.\nOrigine.\nL'auricolare anteriore origina dal bordo laterale della galea aponeurotica.\nInserzione.\nLe fibre dell'auricolare anteriore convergono, dopo la loro origine, su una proiezione del bordo superiore del padiglione auricolare.\nAzione.\nNegli altri animali questi muscoli servono per puntare le orecchie nella direzione del suono che attrae l'attenzione; nell'uomo invece, tutto quel che possono fare \u00e8 al massimo di spostare leggermente l'orecchio."}
{"id": "1317252", "revid": "128346", "url": "https://it.wikipedia.org/wiki?curid=1317252", "title": "Pizza a taglio", "text": ""}
{"id": "1317253", "revid": "128346", "url": "https://it.wikipedia.org/wiki?curid=1317253", "title": "Pizza in teglia", "text": ""}
{"id": "1317254", "revid": "729019", "url": "https://it.wikipedia.org/wiki?curid=1317254", "title": "Muscolo auricolare superiore", "text": "Il muscolo auricolare superiore (\"Attolens aurem\") \u00e8 il pi\u00f9 largo dei tre muscoli auricolari.\nEsso \u00e8, come l'anteriore, sottile e a forma di ventaglio.\nOrigine.\nLe fibre del muscolo auricolare superiore originano dalla galea aponeurotica.\nInserzione.\nDalla loro origine, le fibre dell'auricolare superiore convergono tra loro e si inseriscono su un sottile e piatto tendine sulla parte superiore della superficie craniale del padiglione auricolare.\nAzione.\nNegli altri animali questi muscoli servono per puntare le orecchie nella direzione del suono che attrae l'attenzione; nell'uomo invece, tutto quel che possono fare \u00e8 al massimo di spostare leggermente l'orecchio."}
{"id": "1317255", "revid": "729019", "url": "https://it.wikipedia.org/wiki?curid=1317255", "title": "Muscolo auricolare posteriore", "text": "Il muscolo auricolare posteriore (\"Retrahens aurem\") consiste in due o tre fascicoli carnosi che originano dalla porzione mastoidea dell'osso temporale attraverso corte fibre aponeurotiche. esse si vanno ad inserire nella parte inferiore della superficie craniale del padiglione auricolare.\nAzione.\nNegli altri animali questi muscoli servono per puntare le orecchie nella direzione del suono che attrae l'attenzione; nell'uomo invece, tutto quel che possono fare \u00e8 al massimo di spostare leggermente l'orecchio."}
{"id": "1317256", "revid": "701660", "url": "https://it.wikipedia.org/wiki?curid=1317256", "title": "Muscoli auricolari", "text": "I muscoli \"auricolari\" sono tre muscoli che circondano il padiglione auricolare dell'orecchio.\nEssi sono:\nAzione.\nNegli altri animali questi muscoli servono per puntare le orecchie nella direzione del suono che attrae l'attenzione; nell'uomo invece, tutto quel che possono fare \u00e8 al massimo di spostare leggermente l'orecchio."}
{"id": "1317270", "revid": "33597", "url": "https://it.wikipedia.org/wiki?curid=1317270", "title": "T.A.T.u", "text": ""}
{"id": "1317272", "revid": "1543377", "url": "https://it.wikipedia.org/wiki?curid=1317272", "title": "Corriere di Catania", "text": "Il Corriere di Catania \u00e8 stato un giornale quotidiano fondato nel dicembre del 1950 dal giornalista siciliano Giuseppe Longhitano, fino a pochi mesi prima condirettore del quotidiano Corriere di Sicilia, e diretto fino al 18 dicembre 1951 da Francesco Privitera e quindi dallo stesso Longhitano.\nIl giornale, che nel nome si collega a un omonimo foglio locale nato nel 1878 di tendenza democratica, ebbe vita piuttosto breve, cessando le pubblicazioni il 14 dicembre 1953."}
{"id": "1317273", "revid": "767487", "url": "https://it.wikipedia.org/wiki?curid=1317273", "title": "Sammy e Rosie vanno a letto", "text": "Sammy e Rosie vanno a letto (\"Sammy &amp; Rosie Get Laid\") \u00e8 un film del 1988 diretto da Stephen Frears. Si tratta di una pellicola incentrata sull'incapacit\u00e0 di vivere (i vecchi non riescono ad abitare un mondo che non riconoscono pi\u00f9, i giovani non riescono e basta) molto ben condotta da uno specialista in\u00a0divertissement\u00a0dal tragico finale.\nTrama.\n Un maturo ind\u00f9, gi\u00e0 uomo politico importante in patria, se ne viene in Europa, a cercare un po' di pace a Londra, dove vivono il figlio e la nuora. Ma nella citt\u00e0 che ha mitizzato da ragazzo trova troppe tensioni, troppi odi razziali (il quartiere \u00e8 pieno di immigrati) e il matrimonio del figlio \u00e8 un vero disastro. L'ind\u00f9 finir\u00e0 per impiccarsi."}
{"id": "1317275", "revid": "1305772", "url": "https://it.wikipedia.org/wiki?curid=1317275", "title": "Unlimited SaGa", "text": " \u00e8 un videogioco di ruolo sviluppato e pubblicato dalla Square Enix. \u00c8 stato pubblicato il 19 dicembre 2002 in Giappone, il 17 giugno 2003 nel Nord America ed il 31 ottobre 2003 in Europa.\nModalit\u00e0 di gioco.\nQuesto gioco \u00e8 conosciuto per il suo \"reel system\": consiste in un sistema, utilizzato in battaglia, per attaccare i nemici premendo una sfera in una slot-machine simile ad una ruota (\"reel\") che gira a grande velocit\u00e0. Il \"reel system\" \u00e8 inoltre usato per altre cose, come disinnescare o evitare una trappola, disinnescare o scassinare una cassa del tesoro, e occasionalmente schiudere porte.\nI \"dungeon\" (i vari posti del gioco dove si incontrano le bestie) sono realizzati in 2D, molto simili a quelli di un gioco da tavolo (il personaggio si muove infatti come una pedina). Ogni passo corrisponde a un turno di gioco come anche tutte le altre azioni. Anche i mostri si muovono nel \"dungeon\". Quando un mostro attacca non si pu\u00f2 scappare dai nemici, tuttavia li si pu\u00f2 evitare prima del combattimento.\nColonna sonora.\nLa colonna sonora per il videogioco \u00e8 stata composta da Masashi Hamauzu."}
{"id": "1317282", "revid": "923674", "url": "https://it.wikipedia.org/wiki?curid=1317282", "title": "Corriere di Sicilia", "text": "Il Corriere di Sicilia fu un giornale quotidiano fondato a Catania nel 1943 dal giornalista antifascista Giuseppe Longhitano e da Carlo Ardizzoni, ex sindaco della citt\u00e0. Il primo numero usc\u00ec il 28 agosto del 1943, con questa dichiarazione di intenti in prima pagina: \"Il Corriere si batter\u00e0 per tutte le libert\u00e0, di stampa, di pensiero, di azione perch\u00e9 la Sicilia ritrovi alfine dopo tanto colpevole abbandono, la via nella sua auspicata e piena libert\u00e0\".\nIl giornale, in origine pubblicato con il sostegno delle autorit\u00e0 militari alleate, venne messo all'asta il 5 ottobre del 1950 e fu acquistato da un gruppo di capitalisti locali tra cui il deputato democristiano Fortunato Calcagno che presiedeva l'Editoriale Siciliana e funse per alcuni mesi anche da direttore.\nL'acquisto del quotidiano da parte di Calcagno ne determin\u00f2 l'entrata nell'orbita politica democristiana e, per reazione, quasi tutta la redazione che fino ad allora aveva sostenuto una linea editoriale di sinistra moderata, abbandon\u00f2 la testata che il 31 dicembre 1950 annunci\u00f2: \"Da oggi l'intera formazione redazionale che ha dato vita al \"Corriere di Sicilia\" si trasferisce al rinato \"Corriere di Catania\"\".\nNel 1953 Longhitano ritorn\u00f2 ad essere direttore del giornale, che nel frattempo era stato rilevato dal gruppo Cei (Centro editoriale italiano) costituito da Ottorino Fragola sotto l'orbita democristiana e il cui precedente direttore Riccardo Forte (1\u00ba dicembre 1951 - 15 dicembre 1952) aveva guidato nel 1946-47 Il Gazzettino di Venezia, e fu in seguito direttore di numerosi quotidiani di area democristiana come la Gazzetta del Popolo di Torino nel 1958, e la Gazzetta del Mezzogiorno di Bari nel 1961.\nDa Fragola il Corriere nel 1953 pass\u00f2 alla SAET (Societ\u00e0 anonima editrice poligrafica) amministrata da Umberto Guadagno (proprietario del Corriere dello Sport di Roma) con direttore Marcello Vettori e infine dal 1\u00ba maggio 1954 ritorn\u00f2 in propriet\u00e0 al Longhitano che lo edit\u00f2 con la Societ\u00e0 tipografica editrice Trinacria (Stet) e che assunse la carica prima di direttore politico e dal 1957 anche quella di responsabile.\nIl quotidiano raggiunse una tiratura di 12\u00a0000 copie e pubblic\u00f2 edizioni per le province di Ragusa, Enna, e Caltanissetta. Il suo ultimo numero apparve in edicola il 18 novembre del 1967 e la testata e la tipografia vennero cedute per 55 milioni di lire alla famiglia Ciancio-Sanfilippo, proprietaria dell'altro quotidiano catanese La Sicilia."}
{"id": "1317286", "revid": "767487", "url": "https://it.wikipedia.org/wiki?curid=1317286", "title": "Ashanti (film)", "text": "Ashanti \u00e8 un film diretto nel 1979 da Richard Fleischer.\nTrama.\nLa bella moglie di un funzionario delle Nazioni Unite, di etnia Ashanti, viene rapita in Africa da un gruppo di schiavisti che intendono venderla a un ricco principe arabo.\nIl marito si mette alla sua ricerca attraverso tutto il continente e, con l'aiuto di vari personaggi incontrati lungo il suo percorso, riesce, anche se a caro prezzo, a ritrovarla.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1317293", "revid": "287204", "url": "https://it.wikipedia.org/wiki?curid=1317293", "title": "Frank Wild", "text": "Membro poco noto dell\"epoca eroica\" del continente Antartico, ha partecipato a cinque missioni organizzate dal Regno Unito e dagli altri paesi del Commonwealth. \u00c8 fratello di Ernest Wild.\nBiografia.\nNato nel 1873 nel villaggio di Skelton, North Yorkshire, all'et\u00e0 di 16 anni entra a far parte della marina mercantile per arruolarsi poi nel 1900 nella Royal Navy. Le numerose spedizioni cui ha partecipato lo hanno portato ed essere, sino a tempi recenti, la persona che ha trascorso pi\u00f9 tempo in Antartide. Vista la sua vasta conoscenza delle regioni polari e l'esperienza accumulata \u00e8 stato definito come \"la mano destra\" o il \"luogotenente\" di Ernest Henry Shackleton.\nSpedizione Discovery.\nNel 1901 si unisce come volontario alla spedizione comandata da Robert Falcon Scott. Sino al 1904 resta a bordo della \"Discovery\" occupandosi della manutenzione delle slitte.\nSpedizione Nimrod.\nFa parte del \"team\" che tenta di raggiungere il Polo Sud. Il gruppo non riesce nell'impresa poich\u00e9 dopo aver superato il ghiacciaio Beardmore, ormai a soli 180 chilometri dall'obiettivo stanchi ed a corto di provviste gli uomini decidono di tornare alla base. Stabiliscono comunque un record, avendo raggiunto 88\u00ba 23' sud.\nSpedizione Aurora.\nTra il 1911 ed il 1913 partecipa come esperto di slitte alla spedizione Aurora sotto il comando di Douglas Mawson. Prende parte anche ad una spedizione nella sino ad allora inesplorata terra della regina Mary.\nSpedizione Endurance.\nShackleton sceglie Wild come suo secondo per la spedizione Endurance che ha come obiettivo la traversata del continente antartico. Wild si fa apprezzare per le sue doti di organizzatore e di trascinatore dopo che la nave \"Endurance\", rimasta intrappolata nella banchisa, viene stritolata dalla pressione del ghiaccio costringendo i 28 membri dell'equipaggio ad una pericolosa traversata del mare congelato sino all'isola Elephant. \nWild resta sull'isola con 22 uomini mentre 6 (tra cui Ernest Shackleton, Frank Worsley e Tom Crean) salpano a bordo di una della \"James Caird\", una delle scialuppe della \"Endurance\", verso la Georgia del Sud, dove sperano di ricevere aiuto da una base baleniera.\nWild e gli altri rimasti sull'isola attendono dal 24 aprile al 30 agosto 1916 nutrendosi di alghe, foche e pinguini prima di essere soccorsi dallo stesso Shackleton a bordo della nave cilena \"Yelcho\". Dopo il ritorno in Inghilterra, in piena prima guerra mondiale, Wild si arruola nel Royal Naval Volunteer Reserve, prestando servizio in Russia. Alla fine del conflitto si trasferisce in Sudafrica dove diventa contadino.\nSpedizione Quest.\nNel 1921 Shackleton chiama ancora Wild per la missione che sta organizzando in Antartide con la nave \"Quest\". Nel 1922 mentre la nave si trovava all'ancora in Georgia del Sud, prima di raggiungere il continente antartico Shackleton muore improvvisamente per un attacco di cuore, e Wild assume il comando della nave.\nTornato nella sua fattoria in Sudafrica, Wild muore il 19 agosto 1939, e le sue ceneri vengono seppellite a Grytviken, nella Georgia del Sud, accanto alla tomba di Shackleton.\nRiconoscimenti.\nFrank Wild ha ricevuto numerosi premi per la sua attivit\u00e0 di ricerca geografica e scientifica. \u00c8 stato inoltre nominato cittadino onorario della citt\u00e0 di Londra.\nDiversi luoghi antartici portano il suo nome, tra cui Wild point (o \"Cabo Wild\", in spagnolo) nell'isola Elephant, dove si trova anche un monumento dedicato a Luis Pardo, capitano della \"Yelcho\"."}
{"id": "1317295", "revid": "118316096", "url": "https://it.wikipedia.org/wiki?curid=1317295", "title": "Episodi di T.J. Hooker (seconda stagione)", "text": "La seconda stagione della serie tv T.J. Hooker \u00e8 stata trasmessa negli Stati Uniti d'America sul canale ABC dal 25 settembre 1982 al 7 maggio 1983. Invece in Italia viene trasmessa su Canale 5 tra il 1983 e il 1984. \nIl ritorno dell'assassino.\nTrama.\nViene uccisa una ballerina; secondo la polizia l'assassino sarebbe un assassino con una serie di omicidi alle spalle, tutti commessi contro donne.\nIl re della collina.\nTrama.\nHooker e Romano sono impegnati nell'inseguimento di due rapinatori che per\u00f2 riescono a sfuggire alla polizia.\nLa pistola scarica.\nTrama.\nRomano si lascia sfuggire Minetti, l'assassino di un poliziotto. I colleghi sono convinti che l'agente avrebbe dovuto usare la pistola per fermare il ragazzo.\nRapina al botteghino.\nTrama.\nUna ragazza non vedente assiste ad una rapina. Hooker si rende conto che la donna, pur non avendo visto nulla, \u00e8 in grado di riconoscere i rapinatori.\nCaccia al maniaco.\nTrama.\nHooker e Romano devono indagare sullo stupro di una studentessa. Il criminale per\u00f2 ha lasciato diverse tracce, che sembrano agevolare la polizia.\nTerrore all'accademia.\nTrama.\nUn cecchino spara su Hooker e Romano, intervenuti per aiutare i colleghi. L'identit\u00e0 del tiratore sar\u00e0 una sorpresa per tutti.\nSindrome da sopravvivenza.\nTrama.\nUn intoppo nel traffico porta, per caso, Romano ad individuare una macchina rubata. Quando l'uomo si avvicina, qualcuno apre il fuoco e lo ferisce.\nAmbizione sfrenata.\nTrama.\nDurante la rapina a una gioielleria la guardia viene ferita, ma riesce lo stesso a dare l'allarme. Il detective Holland insiste per occuparsi del caso.\nUn grido d'aiuto.\nTrama.\nUn ragazzino con problemi di udito viene accusato di omicidio. Hooker, convinto della sua innocenza, cerca di scoprire il colpevole.\nLadri della strada.\nTrama.\nUna gang mafiosa costringe i camionisti a pagare una tangente sui carichi che trasportano. Zack, un auto-trasportatore, rifiuta di cedere al ricatto.\nLo spacciatore.\nTrama.\nPer sgominare una pericolosa banda di spacciatori di droga, la squadra narcotici incarica un allievo poliziotto di prendere contatti con i trafficanti.\nLa sbornia mortale.\nTrama.\nIl giovane Matt King, per aiutare economicamente la madre vedova, accetta di entrare a far parte di una gang che smercia alcolici ai minorenni.\nTroppo tardi per amare.\nTrama.\nHooker sospetta che Amy, la fidanzata di Romano, abbia contatti con una gang di ladri. Proprio lei gli permetter\u00e0 di risolvere l'intricata vicenda.\nL'esca umana.\nTrama.\nRichard Britten, un maestro di tennis, scopre che la moglie lo tradisce. Incapace di reagire, sfoga la propria ira con una furia omicida.\nL'attaccabrighe.\nTrama.\nHooker e Romano esaminano la scena di una rapina a un blindato che trasportava valori: trovano una fascetta di quelle usate per i piccioni viaggiatori.\nLa vendetta.\nTrama.\nLa figlia del tenente McGuire, vittima di uno stupro, conosce il suo aggressore. Hooker cerca di inchiodare l'assalitore.\nDolce sedicenne.\nTrama.\nDopo l'assassinio di una giovane prostituta, Hooker e Romano scoprono una rete di corruzione che coinvolge funzionari della citt\u00e0.\nPatti chiari.\nTrama.\nHooker e Romano trovano uno spacciatore che \u00e8 un incensurato con famiglia. Ma indagando scoprono anche giochi truccati, molti debiti e consegne obbligate di droga.\nRequiem per un poliziotto.\nTrama.\nUn investigatore, vecchio amico di Hooker, viene ucciso poco prima di incastrare un piromane. Hooker e Romano vogliono terminare il suo lavoro.\nGli ostaggi.\nTrama.\nI due figli di un rapinatore bloccano l'ala dell'ospedale in cui \u00e8 ricoverato il padre. Tra gli ostaggi ci sono Fran, Stacy e una bambina.\nLadri di buste paga.\nTrama.\nMentre Corrigan, che non apprezza le donne poliziotto, deve accettare Stacy come partner, Hooker viene a sapere che l'ex moglie \u00e8 stata gravemente ferita.\nDonna in blu.\nTrama.\nUna poliziotta \u00e8 ferita durante una rapina in un negozio di armi. Hooker e Romano, che si sentono in colpa, indagano con Stacy e Corrigan per trovare i colpevoli."}
{"id": "1317296", "revid": "287204", "url": "https://it.wikipedia.org/wiki?curid=1317296", "title": "Episodi di T.J. Hooker (prima stagione)", "text": "La prima stagione di T.J. Hooker, composta da soli 5 episodi, \u00e8 stata trasmessa negli Stati Uniti d'America sul canale ABC dal 13 marzo al 10 aprile 1982 per un totale di soli cinque episodi. Invece in Italia viene trasmessa su Canale 5 dal 23 settembre al 6 ottobre 1983.\nEpisodio pilota.\nTrama.\nIl sergente Thomas Jefferson \"T.J.\" Hooker dopo l'uccisione del suo partner, decide di dare le sue dimissioni come detective e di cominciare ad allenare le nuove reclute. L'agente insegner\u00e0 loro come reagire nel caso di un furto o di un omicidio, e di non farsi mai prendere dal panico.\nIl rapinatore solitario.\nTrama.\nHooker e la recluta Romano devono dare la caccia ad uno psicopatico, che dopo aver sequestrato le sue vittime, generalmente donne, le aggredisce brutalmente.\nRingrazia Dio che sono un poliziotto.\nTrama.\nUna giovane infermiera viene trovata morta per overdose. Il sergente Hooker e l'agente Romano indagano sul passato della ragazza.\nContrabbando d'armi.\nTrama.\nHooker e Romano, durante un giro di pattugliamento, individuano un furgone sospetto ed intimano al conducente di fermarsi.\nLa testimone.\nTrama.\nUna ragazza assiste a un delitto. Hooker tenta di convincerla a testimoniare, ma deve vedersela con l'assassino che cerca in tutti i modi di impedirlo."}
{"id": "1317297", "revid": "118400267", "url": "https://it.wikipedia.org/wiki?curid=1317297", "title": "Episodi di T.J. Hooker (terza stagione)", "text": "La terza stagione di T.J. Hooker, composta da 22 episodi, \u00e8 stata trasmessa negli Stati Uniti d'America sul canale ABC dal 1\u00ba ottobre 1983 fino al 12 maggio 1984. In Italia viene trasmessa su Canale 5 tra il 1984 e il 1985.\nUna tecnica inconfondibile.\nTrama.\nHooker d\u00e0 la caccia a una banda di rapinatori che ha lo stesso stile di quella che, anni prima, aveva ucciso il suo compagno.\nStrani rapimenti.\nTrama.\nBonnie McCall, una cantante di night amica di Hooker, viene misteriosamente rapita. Il sergente, indagando, scopre l'esistenza di un'organizzazione criminale per la tratta delle bianche.\nChinatown.\nTrama.\nChinatown \u00e8 il luogo principe del mercato nero delle armi, un posto dove i ricordi riportano Hooker nel passato.\nLe minorenni.\nTrama.\nLa morte di una cheerleader porta Hooker a indagare su una clinica dove si praticano aborti illegali e su un giro di film pornografici.\nPrima pagina.\nTrama.\nHooker \u00e8 in un ristorante con la compagna quando una persona viene uccisa. Ma forse l'assassino ha sbagliato obiettivo.\nUn indizio in fumo.\nTrama.\nIl problema di alcolismo di un poliziotto causa il ferimento del suo compagno di pattuglia. Anche se combattuto, Hooker si rende conto di doverlo denunciare.\nFuga a tre.\nTrama.\nBrian, un ragazzino di sette anni, viene rapito mentre torna a casa a piedi da scuola da Paula, una spogliarellista che lo convince a salire sull'auto guidata da Dave, il suo vero padre divorziato dalla madre. I due nascondono il bambino nel locale Popeye's dove lavora la donna. \nDave si allontana per compiere una rapina in una gioielleria con due complici; dopo un inseguimento con la polizia i tre si separano e i due complici vengono catturati da Hooker e Romano, mentre Dave fugge in Messico con la refurtiva, Paula ed il ragazzino. Hooker, dopo aver ricevuto informazioni da una collega della spogliarellista, si reca a sua volta in Messico dove si rivolge all'eccentrico detective Miguel (Henry Darrow) che lo aiuter\u00e0 nelle indagini. Riescono ad individuare Dave mentre cerca di vendere i gioielli rubati ad un ricettatore, il boss Madera. Dopo un inseguimento in auto Hooker e Miguel raggiungono il malvivente nella casa dove si nascondono Brian e Paula, che intanto si \u00e8 pentita del rapimento. Dopo uno scontro a fuoco Dave viene ferito e catturato ed il ragazzino liberato. Infine Hooker e Romano riconducono a casa Brian, che dichiara che da grande vorr\u00e0 fare il poliziotto.\nCuriosit\u00e0.\nQuesto \u00e8 l'unico episodio della serie ad essere musicato da Alan Silvestri.\nIl processo.\nTrama.\nRomano si sente tradito: Hooker ha preso le difese di un ufficiale di polizia accusato di codardia durante un'azione in cui lo stesso Vince era stato ferito.\nIndirizzi misteriosi.\nTrama.\nFacendo jogging sulla spiaggia, Hooker trova il cadavere di una ragazza. Le indagini lo conducono a un giro di spacciatori e di riciclaggio di denaro.\nI giustizieri.\nTrama.\nHooker odia dover dare la caccia a criminali liberati per vizi procedurali. Soprattutto quando i probabili assassini sono due poliziotti.\nInchieste parallele.\nTrama.\nHooker viene sospeso dal servizio quando le sue indagini su alcuni spacciatori di eroina intralciano quelle dei federali, a caccia di grossi trafficanti.\nTriste natale.\nTrama.\nStacy si affeziona a un neonato che una coppia di rapinatori ha abbandonato davanti a una chiesa. Ma la madre, pentita, lo rivuole con se.\nIl rossetto dell'assassino.\nTrama.\nAnalizzando il modus operandi di un serial killer di infermiere, Hooker capisce di aver meno di due giorni prima che l'assassino colpisca ancora.\nThe Snow Game.\nTrama.\nHooker e Corrigan lavorano sotto copertura. Si fingono trafficanti di droga per riuscire a inchiodare i capi di un giro di cocaina.\nUna danza di errori.\nTrama.\nLa caccia a una banda di ladri di diamanti porta Corrigan a una storia d'amore, e Hooker a una tragedia. Il sergente, infatti, spara per sbaglio a un bambino.\nLa talpa.\nTrama.\nL'ex fidanzata di un assassino \u00e8 l'unico testimone in grado di mandarlo in prigione. Hooker, per\u00f2, deve fare in modo che la ragazza rimanga in vita fino al processo.\nUn amore sbagliato.\nTrama.\nMackanzie, ex fidanzato di Stacy, riappare improvvisamente. Proprio quando a Stacy vengono affidati due chili di eroina recuperati durante l'ultimo caso.\nTranello da un milione di dollari.\nTrama.\nIl colpevole di una serie di stupri e furti viene ucciso in uno scontro con Hooker e Romano. Ma TJ non \u00e8 convinto che il caso sia chiuso.\nFoto ricordo.\nTrama.\nRomano lavora sotto copertura in un night club in cui, sia il proprietario sia gli \u201cimpiegati\u201d, sono sospettati di far parte di un traffico di droga.\nTerrore mediatico.\nTrama.\nHooker non \u00e8 contento di dover collaborare con una sensitiva per ritrovare una ragazza rapita. Tra l'altro, la donna continua a sognare la sua morte e Hooker fa di tutto per ritrovarla.\nGuerra tra bande.\nTrama.\nUn'amica di Hooker viene aggredita e ferita. Sembra ormai prossimo lo scoppio di una guerra fra bande, ma Hooker scopre cosa c'\u00e8 dietro questa nuova violenza.\nLa trappola.\nTrama.\nRomano e Hooker si trovano in un magazzino di armi mentre \u00e8 in atto una rapina. Durante la sparatoria Vince viene ferito e TJ si rifugia nell'ascensore. Ma non ha pi\u00f9 munizioni."}
{"id": "1317298", "revid": "287204", "url": "https://it.wikipedia.org/wiki?curid=1317298", "title": "Episodi di T.J. Hooker (quarta stagione)", "text": "La quarta stagione della serie tv T.J. Hooker \u00e8 stata trasmessa dall'ottobre 1984 al maggio dell'anno seguente.\nProiettili A Doppio Effetto.\nTrama.\nDurante un normale giro di perlustrazione, gli agenti Corrigan e Stacy vengono coinvolti in una sparatoria. La figlia del capitano Sheridan rimane gravemente ferita.\nFaccia A Faccia Con L'assassino.\nTrama.\nHooker e Romano accorrono in aiuto di Betsy, una giovane prostituta, che viene aggredita da un maniaco. Agli agenti tocca scoprire cosa si nasconde dietro questo fatto.\nIl Confine Del Rischio.\nTrama.\nDue criminali prendono in ostaggio una donna incinta. Hooker e Romano si lanciano all'inseguimento dei rapinatori, che provocano un terribile incidente.\nIntrigo A Luci Rosse.\nTrama.\nDaniels, un poliziotto della buoncostume, viene trovato morto nella stanza di un motel. Unica testimone del suo assassinio \u00e8 una prostituta. Hooker indaga.\nCuore Di Padre.\nTrama.\nHooker, nel tentativo di smascherare i fratelli Powell, due spacciatori di droga, scopre che Lisa, la figlia di Cody, un agente di polizia, fa uso di eroina.\nLe Fiamme Dell'odio.\nTrama.\nIl sergente Hooker e Romano sono coinvolti in un attentato, ma mentre TJ rimane illeso, Romano viene gravemente ferito e rischia di perdere la vista.\nL'atelier Dell'omicidio.\nTrama.\nIl cadavere di una donna, testimone chiave di Corrigan e Stacy, su un caso di omicidio, viene ritrovato nei pressi del porto. La polizia indaga sull'accaduto.\nUna Rabbia Speciale.\nTrama.\nHooker e la sua squadra stanno dando la caccia ad un maniaco che strangola i vagabondi della citt\u00e0. Intanto, Corrigan viene ferito gravemente.\nLa Confessione.\nTrama.\nBeth Harrison, una suora, viene aggredita e violentata da un maniaco. Poi, nel segreto del confessionale l'uomo rivela alla sua vittima la propria colpevolezza.\nIl Re Degli Zingari.\nTrama.\nUna banda di criminali che opera nel campo dei furti d'auto uccide uno zingaro che \u00e8 stato testimone dei loro traffici illeciti. La nipote medita vendetta.\nDue Gocce... Di Sangue.\nTrama.\nTre donne, che lavorano presso un centro commerciale, vengono misteriosamente assassinate. Stacy si offre di fare da esca per catturare l'assassino.\nAssassino Al Microfono.\nTrama.\nHooker indaga su alcuni casi di omicidio molto simili. Le vittime, tutte donne, prima di morire avevano contattato una terapeuta di coppia in radio.\nL'ultima Traccia.\nTrama.\nI sospetti del responsabile di un parcheggio portano a scoprire il cadavere di una donna nel bagagliaio di una macchina. Hooker avvia subito le indagini.\nSfida D'oriente.\nTrama.\nL'uccisione di una giovane massaggiatrice, a Chinatown, porta il sergente Hooker ad avviare delle indagini. Stacy e Romano si ritrovano a lavorare in incognito.\nTutti Hanno Un Prezzo.\nTrama.\nIl sergente Hooker si ritrova coinvolto in un losco traffico di droga. Nel frattempo, Corrigan si rivolge a Romano affinch\u00e9 questi aiuti una donna incinta.\nUna Difficile Storia D'amore.\nTrama.\nHooker si innamora di una donna molto attraente, Teri, che lo aiuta a sgominare una violenta gang. Ma la loro relazione precipita improvvisamente.\nIntrigo Ad Hollywood.\nTrama.\nHooker \u2018perde\u2019 un indiziato per l'omicidio di un produttore di Hollywood. La detective Starr va su tutte le furie con lui.\nOstaggi.\nTrama.\nCorrigan e Stacy si ritrovano a fermare una macchina per eccesso di velocit\u00e0, ma la situazione precipita e durante uno scontro a fuoco Corrigan viene ferito.\nIl Senso Del Dovere.\nTrama.\nIl sergente Hooker decide prendere due settimane di vacanza per stare un po' con i figli, ma presto i suoi doveri di padre e poliziotto entrano in conflitto.\nOmicidi A Catena.\nTrama.\nDue psicopatici commettono una serie di omicidi. Hooker viene affiancato dal sergente Leigh, una donna dal carattere deciso, ma che non convince Stacy.\nTempo Di Reazione.\nTrama.\nHooker si ritrova a dover indagare su Jack Lewis, criminale specializzato in rapine a mano armata. Intanto Stacy, \u00e8 ancora scossa per la perdita di un amico.\nRitorno Nel Passato.\nTrama.\nUna vecchia questione, rimasta insoluta, fra Corrigan e il criminale Willie Donovan, rischia di compromettere la carriera dell'agente.\nMissione A Chicago.\nTrama.\nHooker \u00e8 diretto a Chicago per prendere un criminale esperto in furti, ma finisce per ritrovarsi fianco a fianco con il Detective Sidney P. Stover."}
{"id": "1317299", "revid": "31269", "url": "https://it.wikipedia.org/wiki?curid=1317299", "title": "Episodi di T.J. Hooker (quinta stagione)", "text": "La quinta stagione della serie tv statunitense T.J. Hooker \u00e8 stata trasmessa in prima TV sulla CBS dal settembre 1985 al giugno 1986.\nUna Figlia Per Riscatto.\nTrama.\nLa figlia di Hooker viene rapita e tenuta in ostaggio: il colpevole \u00e8 un ex poliziotto accusato di corruzione per aver avuto contatti con la mafia.\nL'ultimo Dinosauro.\nTrama.\nHooker deve smascherare una gang che rapina i supermercati. Nel frattempo il sergente riceve la visita di suo padre John, poliziotto a riposo da dieci anni.\nCaccia Al Poliziotto.\nTrama.\nUn rapinatore appena uscito dal carcere uccide per vendetta l'agente Phil. In passato, il partner di questi lo aveva incastrato con una falsa testimonianza.\nMorte In Diretta.\nTrama.\nMax, un poliziotto amico di Hooker, rimane sconvolto dall'assassinio della nipote. Hooker indaga e scopre che la ragazza prendeva parte a film pornografici.\nL'attentato.\nTrama.\nIn attesa dell'arrivo di una delegazione di politici russi, Hooker viene convocato dall'F.B.I. e dalla C.I.A. perch\u00e9 si teme un attentato.\nInchiesta Per Due.\nTrama.\nUn agente di polizia viene ucciso da Castro, un pericoloso trafficante di droga. Hooker cerca di smascherare Castro, ma viene ostacolato da un agente federale.\nIl Falsario.\nTrama.\nMentre sta dando la caccia ad una banda di falsari, Corrigan viene coinvolto in un conflitto a fuoco, uccidendo a breve distanza l'uno dall'altro due uomini.\nUna Lama Nel Buio.\nTrama.\nUna ragazza viene uccisa e orrendamente mutilata con un coltello. Hooker chiede che il caso venga affidato alla sua squadra.\nOssessione.\nTrama.\nNel tentativo di sventare una rapina, Stacy viene presa in ostaggio da tre rapinatori. Hooker e Corrigan si rendono conto che l'impresa \u00e8 pi\u00f9 ardua del previsto.\nSpionaggio Industriale.\nTrama.\nKaren, poliziotta ed ex fidanzata di Hooker, viene uccisa. Il sergente non si da pace e nonostante il divieto dei superiori indaga sull'omicidio.\nIncubo Ad Occhi Aperti.\nTrama.\nStacy rimane coinvolta in un incidente d'auto e viene soccorsa da un giovane dottore che la porta a casa sua, dove la cura con amore e dedizione.\nColpo Finale.\nTrama.\nNel corso di un'azione per bloccare una banda di rapinatori, un agente viene ferito e muore tra le braccia di Stacy.\nUccise Per Legge.\nTrama.\nAlcune giovani donne, di professione avvocato, vengono misteriosamente uccise. Hooker indaga e scopre che le vittime frequentavano la stessa universit\u00e0.\nUn Bacio Pericoloso.\nTrama.\nDurante una missione, Corrigan salva Stacy. Tra i due nasce un profondo legame affettivo, tale da fargli trascurare il lavoro.\nUna Guerra Per La Pace.\nTrama.\nUn ex gangster viene ferito da uno sconosciuto. Ricoverato in ospedale, l'uomo subisce un altro attentato, ma riesce a salvarsi. Hooker decide di indagare.\nBlood Sport: Part I.\nTrama.\nHooker rivede dopo molto tempo un vecchio amico, il Senatore Grayle, ma qualcuno sembra intenzionato ad ucciderlo e il sergente decide di proteggerlo.\nBlood Sport: Part II.\nTrama.\nDopo l'assassinio di Howie Kalanuma, Hooker sembra sempre pi\u00f9 intenzionato a capire chi si nasconde dietro alle minacce rivolte al Senatore Grayle e a sua moglie.\nBuio Come La Notte.\nTrama.\nNel corso di una rapina, un amico di Hooker viene ucciso. Il caso \u00e8 affidato agli agenti federali, ma Hooker \u00e8 intenzionato a smascherare gli assassini.\nLa Luce Che Uccide.\nTrama.\nDurante una rapina in una gioielleria viene ferita mortalmente la nipote del tenente O'Brien. Hooker e la sua squadra danno la caccia ai rapinatori"}
{"id": "1317300", "revid": "547034", "url": "https://it.wikipedia.org/wiki?curid=1317300", "title": "T.J. Hooker", "text": "T. J. Hooker \u00e8 una serie televisiva statunitense con William Shatner nel ruolo del protagonista, un veterano di 15 anni come sergente di polizia. La serie ha esordito come una sostituzione per met\u00e0 stagione il 13 marzo 1982 dalla ABC fino al 4 maggio 1985. Il programma \u00e8 stato rinnovato inizialmente per una seconda stagione dalla ABC, anche se alla fine ne produsse altre tre (per un totale di cinque stagioni).\nIl cast \"di supporto\" comprende Adrian Zmed nel ruolo dell'Ufficiale Vincent Romano, Heather Locklear in quello dell'Ufficiale Stacy Sheridan (dalla seconda in poi), e Richard Herd, che interpreta il capitano Dennis Sheridan della \"LCPD\" (Lake City Police Department). Verso la fine della seconda stagione, James Darren \u00e8 diventato un membro del cast come caporale Jim Corrigan.\nLa serie \u00e8 stata creata da Rick Husky, che in seguito ha continuato a svolgere il ruolo di produttore esecutivo in \"Walker Texas Ranger,\" e prodotta da Aaron Spelling e Leonard Goldberg.\nTrama.\nIl sergente Thomas Jefferson \"T.J.\" Hooker inizialmente era un detective sergente in \"borghese\" del dipartimento di polizia della citt\u00e0 immaginaria di Lake City, il cui partner \u00e8 stato ucciso durante un tentativo di sventare una rapina a una banca. A quel punto un T.J. Hooker arrabbiato trova la motivazione per liberare le strade da criminali come quelli che uccisero il suo collega. Decide allora che l'unico modo per fare ci\u00f2 \u00e8 quello di dare le dimissioni da detective per tornare a svolgere un ruolo di ufficiale di polizia in divisa.\nIn \"The Protectors\", il film pilota della serie, Hooker allena un gruppo di reclute dell'accademia di polizia, compresi quelli interpretati da Richard Lawson, Brian Patrick Clarke, Kelly Harmon, e Adrian Zmed, i personaggi della serie che aiuteranno T.J. nei suoi casi di omicidio. Hal Williams interpreta un ufficiale superiore, e Richard Herd fa una breve apparizione come il capitano Dennis Sheridan, il duro ma comprensivo superiore di Hooker. Durante la maggior parte degli episodi della serie, Hooker \u00e8 affiancato allo sfacciato, giovane e a volte testa calda Vincent Romano (interpretato da Zmed). Dopo gli iniziali battibecchi, i due sono diventati subito buoni amici.\nNella vita privata Hooker \u00e8 divorziato poich\u00e9 il lavoro ha minato la stabilit\u00e0 del suo matrimonio ma ha mantenuto un rapporto amichevole con la ex moglie Fran, un'infermiera. Fran \u00e8 interpretata inizialmente da Lee Bryant, pi\u00f9 avanti sostituita da Leigh Christian.\nIl comportamento sopra le righe e fuori dagli schemi di Hooker \u00e8 spesso motivo di attrito con il suo superiore, il capitano Sheridan. Ma siccome dopo tutto Hooker porta sempre a termine con successo i suoi compiti, viene trattato sempre con molto rispetto. Vicki Taylor (April Clough) \u00e8 un'agente che lavora dietro una scrivania del distretto e schiva di continuo i tentativi di approccio di Vince Romano. All'inizio della seconda stagione \u00e8 stato introdotto il personaggio della giovane e attraente agente di polizia Stacy Sheridan (Heather Locklear), la figlia del capitano Sheridan, che ha frequentato l'accademia di polizia. Inizialmente \u00e8 stata introdotta per sostituire il personaggio di Vicki; verso la fine della stagione diviene compagna di pattuglia di Jimm Corrigan (James Darren) un altro veterano di polizia sullo stile di Hooker.\nDalla terza stagione in poi, Hooker e Romano (Unit\u00e0 4 - Adam 30) e Stacy e Corrigan (Unit\u00e0 4 - Adam 16) lavorano abitualmente insieme per portare a termine i casi. L'aggiunta della coppia Corrigan - Sheridan ha dato allo show tutta un'altra dimensione con trame che spesso riguardano uno solo di loro o entrambi.\nPer la stagione finale, la serie \u00e8 stata spostata dalla ABC a una fascia oraria notturna sulla CBS. A causa di tale spostamento, Adrian Zmed ha deciso di lasciare la serie per dedicarsi ad altri progetti lasciando Hooker a lavorare da solo o come terzo elemento in una sorta di trio con Stacy e Jim spesso in operazioni sotto copertura.\nCon questa combinazione di humour e crudezza \"della strada\" lo show ha ottenuto un buon successo. La prima stagione ha raggiunto il ventottesimo posto nella classifica Nielsen ma le stagioni successive non sono riuscite ad andare altrettanto bene. La terza stagione ha visto una ripresa (anche a seguito di un riarrangiamento della sigla introduttiva in una versione pi\u00f9 pop) con Corrigan introdotto quale partner di Stacy, il capitano Sheridan messo pi\u00f9 sullo sfondo (appare come \"special guest star\" in pochi episodi della terza e quarta stagione) e le storie strutturate perlopi\u00f9 come scontri diretti tra poliziotti e rapinatori.\nAmbientazione.\nIl codice di trasmissione di Hooker e Romano per la loro pattuglia \u00e8 \"4-Adam-30\" e le trasmissioni radio sono molto simili a quelle del dipartimento di polizia di Los Angeles poich\u00e9 usano essere precedute da tre impulsi di un suono a 900 Hz, utilizzano gli stessi codici radio e gli ufficiali danno il \"ricevuto\" col termine \"roger\".\nLa serie \u00e8 stata quasi interamente prodotta e girata nell'area della citt\u00e0 di Los Angeles, tuttavia, il nome della localit\u00e0 di ambientazione non viene mai menzionato durante lo show. Le lettere che formano l'acronimo L.C.P.D. ricorda molto quello della polizia di Los Angeles (L.A.P.D.). Secondo alcuni LCPD \u00e8 il distintivo della Los Angeles County Police Department mentre secondo altre fonti \u00e8 pi\u00f9 attendibile che si riferisca a Lake City, una citt\u00e0 immaginaria sebbene del tutto identica a Los Angeles. La scelta di immaginare una citt\u00e0 in realt\u00e0 inesistente si deve probabilmente alla volont\u00e0 di non stigmatizzare una vera metropoli come Los Angeles ritraendola come violenta e pericolosa per cittadini e turisti. Una scelta analoga a quanto precedentemente fatto dagli autori della D.C. Comics che hanno scelto di ambientare le storie di Batman nella citt\u00e0 immaginaria di Gotham City per non ritrarre come eccessivamente violenta la citt\u00e0 di New York.\nProduzione.\nLa serie \u00e8 stata creata da Rick Husky, che aveva anche lavorato nella serie \"The Rookies\" insieme con Aaron Spelling e Leonard Goldberg. La serie era originariamente prevista per essere una rielaborazione di un'altra serie televisiva poliziesca, il primo episodio rielaborato fu \"The Protectors\"; dopo l'episodio pilota, si decise di concentrare la serie sul personaggio di William Shatner, e di reintitolarla \"T.J. Hooker\".\nHooker \u00e8 stato annullato dalla ABC nell'estate del 1985, ma la serie \u00e8 sopravvissuta quando la CBS decise di acquistare la serie e di creare degli episodi pi\u00f9 lunghi: 17 episodi da novanta minuti e un film TV di due ore dal titolo \"Blood Sport\". Gli episodi da un'ora e mezzo sono stati mostrati in seguito, durante la notte, come parte della vetrina della CBS \"Crime Time After Prime-Time\", tra la fine degli anni 1980 e i primi anni 1990. Nelle repliche e trasmissioni internazionali gli episodi da 90 minuti sono di solito tagliati a un'ora, e \"Blood Sport\" \u00e8 mostrato in due parti, quindi diviso in due. Il film TV e il penultimo episodio sono stati entrambi mandati in onda dalla CBS il 21 maggio 1986, mentre l'ultima puntata fu trasmessa una settimana dopo. La quinta stagione, ovvero l'unica creata dalla CBS, fu prodotta con un budget molto minore rispetto a quello delle quattro stagioni precedenti, e le riprese furono girate a Chicago.\nWilliam Shatner \u00e8 l'unico attore ad apparire in ogni episodio della serie. Dopo Shatner, l'interprete col maggior numero di presenze nella serie \u00e8 Heather Locklear, apparsa in 84 episodi su 91 dopo essere entrata nella seconda stagione.\nColonna sonora.\nLe colonne sonore degli episodi furono composte da Mark Snow, che realizz\u00f2 il tema principale di tutta la serie, John Davis, Frank Denson, Jeff Sturges e Alan Silvestri (solo nell'episodio Fuga A Tre, della terza stagione).\nTrasmissione internazionale.\nA partire dal 2005, l'A&amp;E Network ritrasmise l'intera serie, dove veniva mandato in onda un episodio i giorni feriali alle 04:00. Inoltre su The Minisode Network venivano trasmessi gli episodi in versione ridotta, mentre su Crackle si potevano vedere gli episodi completi. L'HD Universal Channel ha iniziato a trasmettere gli episodi a settembre 2010. Il 9 ottobre 2010, la rete Sleuth ha iniziato una maratona a 24 ore di T. J. Hooker.\nNel Regno Unito, la serie \u00e8 stata originariamente trasmessa dalla ITV a partire dal mese di aprile 1983. La maggior parte degli episodi venivano mandati in onda alle 19:45 il sabato, poi passato al venerd\u00ec sera. Questo per alcune regioni, mentre in altre non era cos\u00ec: ad esempio nelle regioni meridionali veniva trasmesso il marted\u00ec (sempre di sera), mentre altre trasmisero solo alcune stagioni della serie, fino alla terza, massimo quarta. Nel 2009, il canale digitale Questa manda in onda la serie quotidianamente, anche se hanno potuto trasmettere la serie fino alla terza stagione, per problemi legati al diritto d'autore.\nIn Italia la trasmissione della serie \u00e8 cominciata nel 1983 su Canale 5. Dopo la sua prima messa in onda, \u00e8 stata spesso ripetuta negli anni: prima su Italia Uno (nel tardo pomeriggio o di mattina) e poi su Rete 4 (di mattina); \u00e8 stata inoltre replicata negli ultimi anni sulla piattaforma Sky, prima sul canale FX, e poi sul canale riservato alle serie TV del passato Fox Retro.\nIn Australia, la serie \u00e8 stata mandata in onda sul canale 7mate nel 2012. Nella Nuova Zelanda, il programma viene trasmesso per la prima volta a partire dal 13 maggio 2013 sul canale di Sky Television, Jones!. Nel mese di settembre 2014, il canale via cavo FamilyNet ha cominciato a mostrare la serie.\n\u00c8 stato trasmesso in diversi paesi, con vari titoli:\nEdizioni home video.\nLa Sony Pictures Home Entertainment ha pubblicato le prime due stagioni in DVD nelle regioni 1 e 2. A causa delle scarse vendite, le stagioni seguenti non sono state pubblicate.\nIl 27 agosto 2013 \u00e8 stato annunciato che la Mill Creek Entertainment ha acquistato i diritti per diverse serie televisive dall'archivio della Sony Pictures, compreso T.J. Hooker. Essi hanno poi ripubblicato le prime due stagioni in DVD il 1\u00ba aprile 2014.\nIl 5 aprile 2017 viene annunciato che Shout! Factory ha acquistato i diritti della serie, che successivamente ha rilasciato con il titolo \"T.J. Hooker - The Complete Series\" su DVD il 18 luglio 2017. \nAlta definizione.\nA partire dal 1\u00ba ottobre 2010, la serie \u00e8 stata trasmessa su Universal HD, che ha raggiunto un successo travolgente, diventando rapidamente una delle serie di maggior successo sul canale. A causa delle alte valutazioni, gli elementi originali degli episodi sono stati ri-masterizzati per l'alta definizione, e il programma \u00e8 stato ritagliato a un rapporto di 1,78:1, per riempire gli schermi dei televisori moderni."}
{"id": "1317302", "revid": "287204", "url": "https://it.wikipedia.org/wiki?curid=1317302", "title": "Fumie Suguri", "text": "Risiede a Yokohama."}
{"id": "1317321", "revid": "287204", "url": "https://it.wikipedia.org/wiki?curid=1317321", "title": "Saga degli Ynglingar", "text": "La Saga degli Ynglingar () \u00e8 un'opera scritta in antico nordico intorno al 1225 dal poeta islandese Snorri Sturluson. Egli per la stesura si bas\u00f2 su un'altra opera precedente, l'Ynglingatal, attribuito al poeta norvegese scaldo del IX secolo \u00dej\u00f3\u00f0\u00f3lfr da Hvinir e comparso anche nella \"Historia Norvegi\u00e6\".\nLa saga.\nLa \"Saga degli Ynglingar\" \u00e8 la prima parte dell'opera di Snorri sugli antichi re norvegesi, l'Heimskringla. Narra della storia pi\u00f9 antica degli Ynglingar (gli \"Scylfings\" del Beowulf); fu tradotta per la prima volta in inglese e pubblicata nel 1844.\nLa saga narra dell'arrivo degli dei norreni in Scandinavia e di come Freyr fond\u00f2 la dinastia degli Ynglingar a Uppsala. Poi la saga segue la linea dei re svedesi fino a Ingjald, dopo cui i suoi discendenti si stanziarono in Norvegia e divennero gli antenati del re norvegese Harald il Chiaro."}
{"id": "1317326", "revid": "254059", "url": "https://it.wikipedia.org/wiki?curid=1317326", "title": "Anko", "text": "L'anko \u00e8 una sorta di confettura giapponese preparata con i semi di \"azuki\" (\"Vigna angularis\"), una leguminosa estensivamente coltivata nell'Asia orientale.\nCaratteristiche.\nGli azuki presentano un sapore dolciastro che si presta alla preparazione di marmellate e altri dolci.\nL\"'anko\" \u00e8 ampiamente utilizzata nella cucina giapponese come ripieno di alcuni dolci, come ad esempio i \"daifuku\", i \"taiyaki\" o i \"dorayaki\", talvolta anche come condimento per il gelato. Esiste nelle varianti Tsubuan, in cui i fagioli nella confettura vengono lasciati interi e Koshian, dove i fagioli vengono frullati e resi a crema.\nEsistono due confetture simili: il mamean, a base di mungo verdi, e lo shiroan, a base di cannellini."}
{"id": "1317330", "revid": "1573940", "url": "https://it.wikipedia.org/wiki?curid=1317330", "title": "Aldisa cooperi", "text": "Aldisa cooperi \u00e8 un mollusco nudibranchio della famiglia Cadlinidae.\nDescrizione.\nCorpo di colore giallo-arancio, con piccoli tubercoli; alcune macchie nere lungo la linea dorsale. Rinofori e ciuffo branchiale dello stesso colore del corpo. Fino a 25 millimetri.\nBiologia.\nSi nutre della spugna \"Anthoarcuata graceae\".\nDistribuzione e habitat.\nOceano Pacifico, dall'Alaska alla California, Giappone, Corea del Sud."}
{"id": "1317331", "revid": "709908", "url": "https://it.wikipedia.org/wiki?curid=1317331", "title": "Gigi Sabani", "text": "Biografia.\nFiglio di Fernando, cameriere e di Liliana Bruni, una casalinga, gi\u00e0 all'et\u00e0 di 5 anni dimostra le sue qualit\u00e0 di imitatore, riproducendo il rumore della circolare rossa Prenestina, un tram che all'epoca faceva il giro della capitale. Successivamente inizia a imitare compagni e professori di scuola.\nGli esordi.\nProprio per queste qualit\u00e0, nel 1973 partecipa a \"La corrida\", trasmissione radiofonica di Corrado, dove si esibisce nelle imitazioni di Gianni Morandi, Mino Reitano e Claudio Baglioni. Successivamente inizia la sua carriera in televisione alla fine degli anni settanta, sempre come imitatore.\nI successi televisivi.\nNel 1980 partecipa a \"Domenica in\", variet\u00e0 condotto da Pippo Baudo, mentre tra il 1981 e il 1982 partecipa a due edizioni di \"Fantastico\" e conduce \"Premiatissima\". Proprio in quest'ultimo programma esibisce anche le sue qualit\u00e0 canore, interpretando \"A me mi torna in mente una canzone\" che verr\u00e0 incisa nel 1983. Nel triennio 1983-1986 presenta in prima serata su Italia 1 uno storico quiz delle reti Mediaset, \"Ok, il prezzo \u00e8 giusto!\", con il quale si aggiudica due Telegatti, mentre nella stagione 1985-1986 \u00e8 nel cast di \"Buona Domenica\".\nNella stagione 1986-1987 torna a lavorare in Rai dove gli viene affidata la conduzione, insieme a Valerio Merola e Ramona Dell'Abate, di \"Chi tiriamo in ballo?\", programma della domenica pomeriggio di Rai 2 che proseguir\u00e0 anche in quella successiva. Nel 1989 torna nel campo della musica partecipando al Festival di Sanremo con la canzone \"La fine del mondo\", scritta per lui da Toto Cutugno. Arriver\u00e0 penultimo ma diverte il pubblico cantando l'ultima sera imitando una ventina di personaggi. L'anno successivo conduce \"Stasera mi butto\", programma estivo della seconda rete Rai. Dopo una brevissima assenza dagli schermi torna alla conduzione nel gennaio del 1991, venendo scelto per sostituire il cast di \"Domenica in\" che aveva ottenuto ascolti molto bassi nei primi mesi della stagione.\nNella stagione 1991-1992 conduce il programma del mezzogiorno \"Piacere Raiuno\" insieme con Toto Cutugno e le giornaliste Danila Bonito ed Elisabetta Gardini: in questa trasmissione compaiono le Gige di Gigi e le Tate di Toto. L'estate del 1992 lo vede nuovamente protagonista con la conduzione di \"Un biglietto per... la canzone del secolo\", concorso canoro legato alla lotteria Italia. Successivamente conduce altri programmi, come \"Ci siamo!?!\" su Rai Uno, e \"Il grande gioco dell'oca\" su Rai 2. Nel 1994 partecipa come ospite in tre brani nell'ultimo disco di inediti del gruppo degli Squallor, dal titolo \"Cambiamento\". Tornato nello stesso anno in Fininvest, condurr\u00e0 \"Re per una notte\" su Italia 1, antesignano dei \"Momenti di gloria\" di Mike Bongiorno.\nVicende giudiziarie e declino professionale.\nNell'estate del 1996 Sabani viene coinvolto, con Valerio Merola, nella vicenda giudiziaria legata alla corruzione nel mondo dello spettacolo, simile alla pi\u00f9 recente Vallettopoli, nata dalle dichiarazioni di alcune soubrette. Sabani \u00e8 accusato di induzione alla prostituzione ma viene scagionato e risarcito per i 13 giorni di detenzione trascorsi agli arresti domiciliari: ci\u00f2 nonostante, questa vicenda sembra averlo pesantemente danneggiato umanamente e artisticamente, e negli anni successivi Sabani fatica a tornare, specie in televisione, ai suoi livelli abituali, tanto da ricordare quell'esperienza negli anni successivi con la frase \"\u00e8 come morire ad occhi aperti\".\nIl 1997 \u00e8 comunque per lui un anno particolarmente impegnativo, poich\u00e9 \u00e8 alla conduzione di \"Ballo, amore e... fantasia\" con Iva Zanicchi ed esordisce nel cinema con il film \"Gli inaffidabili\" di Jerry Cal\u00e0, che per\u00f2 ha scarso successo nonostante il cast di personaggi famosi: questa rimane la sua unica esperienza come attore cinematografico. Nelle estati 1999 e 2000 conduce su Rai 1 \"Sette per uno\" e, sempre nel 1999, presenta sull'emittente regionale siciliana Telecolor il programma \"La grande sfida\", insieme a Francesca Rettondini.\nNel 2000 e nel 2001 conduce \"La sai l'ultima?\" insieme a Natalia Estrada su Canale 5, dove sempre nell'estate del 2001 \u00e8 al timone di un nuovo programma, \"Facce da quiz\", insieme a Ellen Hidding e Alessia Mancini, mentre nella stagione 2002-2003 \u00e8 nel cast di \"I fatti vostri\" su Rai 2. In seguito \u00e8 ospite fisso di Maurizio Costanzo a \"Buona Domenica\" per due stagioni, per poi essere invitato a partecipare a singole puntate di altri programmi televisivi Rai e Mediaset, ultimo dei quali - nell'estate 2007 - \"Matin\u00e9e\" su Rai 2, dove parla del programma definendolo uno dei pochi nel quale si pu\u00f2 parlare senza il rischio di essere censurati: questa \u00e8 stata infatti la sua ultima apparizione televisiva.\nLa morte.\nMuore improvvisamente all'et\u00e0 di 54 anni la sera del 4 settembre 2007, stroncato da un infarto, mentre si trovava a Roma a cena a casa della sorella Isabella: il medico di famiglia della stessa, che lo aveva visitato un'ora prima poich\u00e9 aveva accusato un malore (dolore al petto e formicolio al collo), gli aveva diagnosticato solo uno stato di stress prescrivendo un antidolorifico. La sorella Isabella non ha mai rivelato il nome del medico, n\u00e9 lo ha denunciato. Raffaella Ponzo, ultima compagna di Sabani, sostiene che la sorella evit\u00f2 di prendere iniziative contro il medico perch\u00e9 da questi minacciata.\nI funerali si tennero a Roma il 6 settembre nella chiesa degli Artisti in piazza del Popolo. Pochi mesi prima della sua morte era scomparsa sua madre, la signora Liliana Bruni. Le ceneri sono tumulate nel cimitero di Prima Porta, insieme a quelle della madre, nel colombario del padre Fernando.\nVita privata.\nHa avuto due figli: il primo, Simone, dall'ex moglie Rita Imperi; il secondo, Gabriele, dall'ultima compagna Raffaella Ponzo; quest'ultimo nacque il 19 maggio 2008, successivamente alla sua morte."}
{"id": "1317332", "revid": "232", "url": "https://it.wikipedia.org/wiki?curid=1317332", "title": "Vrlika", "text": ""}
{"id": "1317338", "revid": "729019", "url": "https://it.wikipedia.org/wiki?curid=1317338", "title": "Manuel Belgrano", "text": "Partecip\u00f2 alla difesa di Buenos Aires durante le invasioni britanniche, alla Rivoluzione di maggio, alla guerra d'indipendenza argentina e, solo marginalmente, alle guerre civili argentine. Fu il creatore della bandiera dell'Argentina.\nBelgrano fu un illustre rappresentante della popolazione creola di Buenos Aires e uno dei protagonisti dell'emancipazione dalla Corona di Spagna del territorio che in seguito si sarebbe chiamato Argentina. Figlio di Domenico Belgrano, commerciante originario di Oneglia (Regno di Sardegna), entr\u00f2 in contatto con le idee dell'illuminismo durante i suoi studi in Spagna all'epoca della Rivoluzione francese. Al ritorno in America cerc\u00f2 di introdurvi nuovi ideali politici ed economici, ma trov\u00f2 numerose resistenze da parte dell'amministrazione coloniale; questa situazione lo spinse a desiderare una maggiore autonomia del suo territorio d'appartenenza rispetto alla monarchia spagnola. Dopo avere inizialmente promosso senza successo le aspirazioni di Carlotta Gioacchina sul Vicereame durante la prigionia di Ferdinando VII, fu protagonista della Rivoluzione di Maggio, che rimosse dal potere il vicer\u00e9 Baltasar Hidalgo de Cisneros il 25 maggio 1810. Fu in seguito eletto membro del governo che si instaur\u00f2 a Buenos Aires dopo la rivoluzione, la Prima Giunta.\nCome delegato della Giunta condusse la campagna militare dell'esercito rivoluzionario in Paraguay, dove fu sconfitto dal governatore Bernardo de Velasco, ma dove tuttavia diede il via alla catena di eventi che portarono all'indipendenza del Paese. Nel 1812 cre\u00f2 la bandiera dell'Argentina nell'attuale citt\u00e0 di Rosario e comand\u00f2 l'esercito che sconfisse gli spagnoli nelle battaglie di Tucum\u00e1n e di Salta. La sua spedizione militare in Alto Per\u00f9 fall\u00ec in seguito alle sconfitte di Vilcapugio e di Ayohuma, che portarono il Secondo Triumvirato a sostituirlo con Jos\u00e9 de San Mart\u00edn.\nBelgrano part\u00ec in seguito per l'Europa in missione diplomatica con Bernardino Rivadavia, allo scopo di trovare appoggi alla causa rivoluzionaria. Riusc\u00ec a tornare in tempo per prendere parte al Congresso di Tucum\u00e1n, che nel 1816 dichiar\u00f2 l'indipendenza delle Province Unite del R\u00edo de la Plata. Fu in seguito nuovamente nominato al comando dell'Esercito del Nord, ma la sua missione si limit\u00f2 a difendere San Miguel de Tucum\u00e1n dalle incursioni realiste, mentre San Mart\u00edn si apprestava a scavalcare la Ande con un nuovo esercito. Belgrano mor\u00ec di edema a Buenos Aires il 20 giugno 1820. Alla sua morte il poeta argentino Juan Cruz Varela gli dedic\u00f2 un'elegia.\nBiografia.\nNascita e studi.\nManuel Belgrano nacque a Buenos Aires il 3 giugno 1770 nella casa paterna, in quella che in seguito \u00e8 stata chiamata Avenida Belgrano, a poca distanza dal convento domenicano della citt\u00e0, e fu battezzato il giorno successivo nella cattedrale metropolitana. Il padre, Domenico, era di origine italiana, nativo di Oneglia, dalla famiglia originaria del paese limitrofo Costa d'Oneglia e aveva ispanizzato il suo secondo cognome, Peri, in P\u00e9rez; era un commerciante autorizzato dal re di Spagna a trasferirsi in America ed era arrivato a Buenos Aires nel 1754. La madre di Belgrano era Mar\u00eda Josefa Gonz\u00e1lez Casero, nata a Buenos Aires da una famiglia proveniente da Santiago del Estero.\nIl successo negli affari permise a Domingo Belgrano y Peri di mandare i figli Francisco e Manuel a studiare in Europa. Manuel, che aveva precedentemente frequentato il \"Real Colegio de San Carlos\", studi\u00f2 diritto tra il 1786 e il 1793 nelle universit\u00e0 spagnole di Salamanca e di Valladolid, laureandosi a 18 anni e specializzandosi in particolar modo nel campo dell'economia politica. Il prestigio guadagnato nei suoi studi permise a Belgrano di ottenere dal papa Pio VI un'autorizzazione alla lettura di opere messe all'indice; in questo modo pot\u00e9 conoscere le idee di Montesquieu, Rousseau e Filangieri, oltre che le tesi fisiocratiche di Quesnay. Lesse inoltre gli scrittori illuministi spagnoli Jovellanos e Campomanes.\nPi\u00f9 tardi, dopo il suo ritorno in America, forse attraverso suo cugino Juan Jos\u00e9 Castelli si interess\u00f2 al pensiero di Francisco Su\u00e1rez, secondo il quale il potere dei governi \u00e8 conferito da Dio per mezzo della popolazione. Gli avvenimenti della Rivoluzione francese del 1789 influirono su di lui a tal punto da fargli adottare gli ideali liberali della fine del XVIII secolo.\nBelgrano frequent\u00f2 l'\u00e9lite intellettuale spagnola, all'interno della quale le discussioni riguardanti il diritto divino dei re, il principio di uguaglianza di fronte alla legge e l'applicazione universale della Dichiarazione dei diritti dell'uomo e del cittadino erano all'ordine del giorno. In questi circoli si considerava necessario rifondare la nazione su tali principi e si consideravano tiranni e retrogradi coloro che non la pensavano allo stesso modo. Si dedic\u00f2 anche allo studio delle lingue, dell'economia e del diritto pubblico, focalizzando il suo interesse sui temi dei beni pubblici e della ricerca del progresso.\nIl Consolato di Commercio.\nBelgrano fu nominato Segretario \u201cPerpetuo\u201d del Consolato di Commercio di Buenos Aires il 2 giugno 1794, e pochi mesi dopo torn\u00f2 a Buenos Aires; svolse questo ruolo fino a poco prima della Rivoluzione di Maggio del 1810. In questa funzione si occup\u00f2 dell'amministrazione della giustizia nelle dispute commerciali e dello sviluppo di agricoltura, industria e commercio. Non avendo libert\u00e0 per attuare grandi riforme in altre aree dell'economia concentr\u00f2 gran parte dei suoi sforzi nel promuovere l'educazione. In Europa, il suo maestro Campomanes gli aveva insegnato che la vera ricchezza di un popolo \u00e8 la sua intelligenza, e che lo sviluppo dell'educazione era la base per l'industrializzazione di un territorio.\nDurante la sua gestione si trov\u00f2 in conflitto quasi perenne con gli altri membri del Consolato, tutti grandi commercianti con interessi negli scambi in regime di monopolio con la Casa di Contrattazione delle Indie di Cadice. Nel corso degli anni present\u00f2 numerosi rapporti con proposte legate al libero scambio che, in generale, furono respinte dai consiglieri. Belgrano sosteneva allora che \u201cil commerciante deve avere la libert\u00e0 di comprare dove pi\u00f9 gli convenga, ed \u00e8 naturale che lo faccia dove gli si proponga il costo pi\u00f9 basso per poter ricavare pi\u00f9 utili\u201d.\nOttenne tuttavia importanti successi, come la fondazione della Scuola Nautica (\"Escuela de N\u00e1utica\") e dell'Accademia di Geometria e Disegno (\"Academia de Geometr\u00eda y Dibujo\"). Belgrano, attraverso il Consolato, si spese anche per la fondazione della Scuola di Commercio (\"Escuela de Comercio\"). L'impulso alla fondazione della scuola di commercio derivava dalla sua convinzione del fatto che la formazione fosse necessaria affinch\u00e9 i commercianti operassero in funzione della crescita dell'intero territorio. La scuola nautica e quella di disegno erano state create per offrire ai giovani l'opportunit\u00e0 di intraprendere una professione onorevole e lucrativa; queste ultime erano ubicate in uno stesso edificio contiguo al Consolato, in modo da permettere a Belgrano di seguirne e ispezionarne lo sviluppo. Queste scuole furono chiuse tre anni dopo per ordine della Corona spagnola, che le considerava un lusso eccessivo per una colonia.\nLa sua iniziativa aiut\u00f2 la pubblicazione del primo periodico di Buenos Aires, il \"Tel\u00e9grafo Mercantil\", diretto da Francisco Cabello y Mesa, al quale collabor\u00f2 lui stesso; il periodico cess\u00f2 le sue pubblicazioni nell'ottobre del 1802, dopo aver raggiunto una tiratura di duecento copie, a seguito di vari problemi insorti con le autorit\u00e0 coloniali, che vedevano in modo sfavorevole le timide critiche l\u00ec espresse e lo stile disinvolto delle satire e delle critiche di costume. Collabor\u00f2 anche al \"Semanario de Agricultura, Industria y Comercio\", diretto da Hip\u00f3lito Vieytes. In questo giornale spieg\u00f2 le sue idee economiche: promuovere l'industria per esportare manufatti, importare materie prime per la loro lavorazione evitando di introdurre ci\u00f2 che poteva essere prodotto nel Paese e beni di lusso, importare solo beni imprescindibili e possedere una marina mercantile.\nGi\u00e0 in quel periodo Belgrano era afflitto da una malattia contratta in Europa, che lo obblig\u00f2 a prendere licenze per alcuni mesi dal Consolato, raccomandando come suo sostituto alla Corte il cugino Juan Jos\u00e9 Castelli, che possedeva idee simili alle sue.\nLe invasioni britanniche.\nBelgrano fu nominato capitano delle milizie urbane di Buenos Aires nel 1797 dal vicer\u00e9 Pedro Melo. Lavorava allora per il Consolato, e non aveva un genuino interesse ad intraprendere la carriera militare; nella sua autobiografia disse di aver accettato l'incarico solo per avere un abito in pi\u00f9 da indossare.\nIl vicer\u00e9 Sobremonte lo incaric\u00f2 di formare una milizia in previsione di un attacco britannico, ma non prese seriamente l'incarico. Ci\u00f2 port\u00f2 alla sua prima partecipazione ad un conflitto armato, quando il 25 giugno 1806 sbarc\u00f2 una spedizione di 1600 soldati britannici al comando di William Carr Beresford, che diede inizio alle invasioni britanniche. Appena fu lanciato l'allarme generale Belgrano marci\u00f2 verso il Forte di Buenos Aires, dove radun\u00f2 numerosi uomini per affrontare gli invasori; totalmente privo di rudimenti militari, si incammin\u00f2 in seguito verso il R\u00edo Matanza. Dopo un solo colpo di cannone inglese dovette obbedire al suo diretto superiore e ordinare la ritirata. Dopo aver occupato la citt\u00e0, i britannici pretesero che tutte le autorit\u00e0 prestassero giuramento di lealt\u00e0. L'intero Consolato si pieg\u00f2 alle richieste inglesi, ad eccezione di Belgrano, che dichiar\u00f2 di volere \u201cl'antico padrone o nessuno\u201d. Si esili\u00f2 da Buenos Aires e ripar\u00f2 nella \"Banda Oriental\".\nI britannici furono espulsi da una spedizione guidata da Santiago de Liniers, anche se si continu\u00f2 ad aspettarsi un nuovo attacco contro la citt\u00e0. Belgrano torn\u00f2 dopo la riconquista per unirsi alle forze di Liniers; fu nominato ufficiale del \"Regimiento de Patricios\", sotto gli ordini di Cornelio Saavedra, e approfond\u00ec i suoi studi di tattica militare. Dopo una serie di diverbi con altri ufficiali Belgrano rinunci\u00f2 all'incarico e si pose agli ordini diretti di Liniers; durante il combattimento che ebbe luogo poco dopo serv\u00ec come aiutante di campo in una delle divisioni dell'esercito a capo del colonnello Balviani. In seguito alla vittoriosa resistenza di Buenos Aires torn\u00f2 a farsi carico del Consolato ed abbandon\u00f2 nuovamente gli studi militari.\nIl carlottismo.\nBelgrano fu il fondatore nel R\u00edo de la Plata del movimento politico chiamato \u201ccarlottismo\u201d. All'arrivo delle notizie dell'occupazione della Spagna da parte dell'esercito francese e della prigionia del re Ferdinando VII sper\u00f2 di poter sostituire il monarca, almeno per il Vicereame del R\u00edo de la Plata, con Carlotta Gioacchina, sorella del re deposto, residente all'epoca a Rio de Janeiro. La sua idea era quella di ottenere maggiore autonomia, e magari l'indipendenza, attraverso la figura del\u013e\"infanta\". Belgrano mantenne con lei frequente corrispondenza e convinse ad unirsi al suo movimento numerosi indipendentisti, tra i quali Castelli, Vieytes, Nicol\u00e1s Rodr\u00edguez Pe\u00f1a, Juan Jos\u00e9 Paso, Miguel Mariano de Villegas e, per un breve periodo, lo stesso Saavedra.\nIl movimento politico per\u00f2 dovette scontrarsi con la realt\u00e0: la \"infanta\" era la sposa del reggente e principe ereditario del Portogallo, che in tal modo avrebbe esteso le sue colonie, inglobando il Vicereame. Inoltre le idee politiche di Carlotta erano assolutiste e non avrebbe mai permesso che sotto la sua corona si installasse qualche forma di autonomia. Il partito \u201ccarlottista\u201d riusc\u00ec ad ottenere molta influenza, ma non arriv\u00f2 mai a creare pericolo per le istituzioni del Vicereame; all'inizio del 1810 il movimento politico era fallito, anche se il circolo di Belgrano continu\u00f2 a funzionare come centro di cospirazioni indipendentiste.\nConvinse il nuovo vicer\u00e9, Baltasar Hidalgo de Cisneros, a dare il permesso all'edizione di un altro periodico, il \"Correo de Comercio\", e con la scusa di discuterne la redazione promosse riunioni nelle quali si pianificavano le azioni del suo gruppo politico. Appoggi\u00f2 l'apertura al commercio internazionale del porto di Buenos Aires, accordata da Cisneros, pressato anche dalla pubblicazione della \"Representaci\u00f3n de los Hacendados\", rapporto scritto da Mariano Moreno ma ispirato dalle idee dello stesso Belgrano. Belgrano diede le sue dimissioni dal Consolato il 14 aprile 1810, un mese prima della rivoluzione.\nLa Prima Giunta di governo.\nAll'inizio di maggio del 1810 fu uno dei protagonisti dell'insurrezione che si trasform\u00f2 nella Rivoluzione di Maggio. Con Castelli riusc\u00ec ad intercettare, il 17 maggio, uno dei giornali portati da una fregata britannica che riportavano la notizia della dissoluzione, in Spagna, della \u201cGiunta di Siviglia\u201d, che aveva preso la reggenza dell'Impero a seguito della cattura di Ferdinando VII; quattro giorni dopo, il suo rifiuto a collaborare con il cabildo cittadino fece sollevare la piazza contro quest'ultimo. Durante lo svolgimento dell'assemblea (\"cabildo abierto\") che vot\u00f2 la deposizione del vicer\u00e9, Belgrano rimase in piedi accanto alla finestra, pronto ad agitare un panno bianco per chiamare all'azione la folla nel caso che la riunione avesse preso un corso contrario alla rivoluzione.\nIl 25 maggio fu eletto membro della Prima Giunta, organo di governo che aveva sostituito l'autorit\u00e0 del vicer\u00e9, insieme ad altri due \u201ccarlottisti\u201d, Castelli e Paso. All'interno di questa nuova istituzione Mariano Moreno, eletto segretario su indicazione di Belgrano, divenne presto la figura di riferimento della parte pi\u00f9 radicale delle istanze rivoluzionarie, che voleva una completa indipendenza dell'ex vicereame e prendeva spunto dall'esempio della Rivoluzione francese. Questo gruppo si scontr\u00f2 presto con quello pi\u00f9 moderato capeggiato da Cornelio Saavedra, per il quale era necessario cercare accordi con la stessa Spagna allo scopo di dare vita ad un governo pi\u00f9 conservatore a Buenos Aires. Lo scontro si concluse a dicembre con la sconfitta di Moreno.\nLa campagna militare in Paraguay.\nPur non essendo un militare di professione, tre mesi dopo la creazione della Prima Giunta, fu designato al comando dell'esercito inviato contro il Governatorato del Paraguay; il governo rivoluzionario aveva ricevuto informazioni della presenza nella zona di forti spinte rivoluzionarie, di modo che un esiguo corpo di spedizione avrebbe potuto facilmente prendere il controllo del territorio. Il 24 luglio 1810, ad Asunci\u00f3n, un'assemblea aveva invece riconosciuto la sovranit\u00e0 del Consiglio di Reggenza sorto a Cadice ed aveva rigettato la richiesta di adesione al nuovo governo sorto a Buenos Aires, pur comunicando ad esso fraterna amicizia.\nBelgrano marci\u00f2 verso nord al comando di circa duecento uomini, contando di ingrossare le file del suo esercito nei pressi delle sponde del Paran\u00e1; lo raggiunsero alcuni soldati dei reggimenti di \"Blandengues\" di San Nicol\u00e1s e di Santa Fe, mentre la giunta di governo gli sped\u00ec come rinforzo altri duecento uomini. L'esercito fu ben accolto dalle popolazioni dei territori attraversati, che gli fornirono ulteriori uomini e mezzi. Alla fine il generale si trov\u00f2 a condurre un migliaio di uomini, che organizz\u00f2 in quattro divisioni, dotate di un pezzo d'artiglieria ciascuna; si impegn\u00f2 quindi ad instaurare la disciplina all'interno di un esercito cos\u00ec disomogeneo.\nA fine ottobre giunse a Curuz\u00fa Cuati\u00e1, dove riorganizz\u00f2 il villaggio, insieme a quello limitrofo di Mandisov\u00ed; il 4 dicembre giunse sulla riva meridionale del Paran\u00e1, di fronte all'isola di Apip\u00e9, dove lanci\u00f2 un proclama alle popolazioni indigene, concedendo loro piena cittadinanza. In seguito mosse per Candelaria, da dove la notte tra il 18 e il 19 dicembre fece attraversare il fiume, largo in quel punto un chilometro, da una pattuglia di 12 uomini, che sorprese una guarnigione nemica; il successo dell'operazione lo convinse ad ordinare subito l'attraversamento del Paran\u00e1 da parte delle sue truppe, che si radunarono sulla sponda opposta, nella radura di \"Campichuelo\", e misero in fuga la guarnigione del governatore spagnolo Velasco.\nPenetrando nel territorio paraguaiano, il generale giunse di fronte all'esercito realista il 19 gennaio 1811 nei pressi di Paraguar\u00ed, e nonostante si trovasse in vistosa inferiorit\u00e0 numerica ordin\u00f2 ugualmente l'attacco, confidando nel morale dei suoi soldati. Dopo una prima fase a favore dell'esercito patriota la battaglia di Paraguar\u00ed si risolse in una sconfitta per Belgrano, che fu costretto dai suoi ufficiali a ritirarsi subendo la perdita di 10 morti e 120 soldati fatti prigionieri.\nRitiratosi in direzione del Paran\u00e1, il generale fu nuovamente attaccato dal generale realista Caba\u00f1as il 9 marzo. Sovrastato nel numero dal nemico, Belgrano rifiut\u00f2 la resa incondizionata e, dopo aver riorganizzato le sue truppe in fuga, lanci\u00f2 un debole contrattacco; la battaglia di Tacuar\u00ed si concluse con un armistizio accettato dalle due parti, per mezzo del quale l'esercito invasore si impegnava a lasciare immediatamente il governatorato.\nLa campagna militare del Paraguay si risolse in una dura sconfitta per Belgrano; tuttavia, l'indomani del conflitto, alcuni ufficiali realisti che avevano combattuto l'invasione dell'esercito patriota destituirono Velasco e lo rimpiazzarono con una nuova giunta di governo, dichiarando l'indipendenza dalla Spagna. Sotto il potere di Jos\u00e9 Gaspar Rodr\u00edguez de Francia, in seguito, il Paraguay ruppe ogni legame con Buenos Aires e rimase molti anni isolato.\nLa creazione della bandiera argentina.\nDopo il fallimento della spedizione militare, Belgrano fu chiamato a comandare l'esercito incaricato di combattere i realisti nella \"Banda Oriental\"; in seguito fu per\u00f2 richiamato a Buenos Aires, dove fu istruito contro di lui un processo dal quale fu assolto, non essendosi trovati testimoni d'accusa nei suoi confronti. Nominato dal Primo Triumvirato comandante del \"Regimiento de Patricios\" in sostituzione di Saavedra, si trov\u00f2 ad affrontare alla fine del 1811 una sollevazione del corpo militare, che fu soffocata nel sangue.\nIl 10 febbraio 1812 arriv\u00f2 a Rosario con il compito di organizzare la difesa della citt\u00e0 in vista di un probabile attacco spagnolo attraverso il fiume Paran\u00e1. Tre giorni dopo propose ai diversi corpi militari presenti in citt\u00e0 l'adozione di una coccarda bianca e azzurra, il cui uso fu presto autorizzato dal governo di Buenos Aires. Il 27 febbraio fece issare una bandiera con gli stessi colori durante la cerimonia di inaugurazione di due nuove batterie d'artiglieria, chiamate \"Libertad\" (\u201cLibert\u00e0\u201d) e \"Independencia\" (\u201cIndipendenza\u201d). L'adozione del nuovo vessillo fu duramente criticato dal segretario del Primo Triumvirato, Bernardino Rivadavia, che riteneva prematura una brusca accelerazione del processo di indipendenza.\nLo stesso giorno delle presentazione della bandiera, Belgrano fu nominato comandante dell'Esercito del Nord, appena sconfitto dai realisti a Huaqui. Al suo arrivo, il generale trov\u00f2 un esercito allo sbando, con ufficiali demotivati, soldati infermi, mancanza di fondi e con la popolazione locale ostile.\nTucum\u00e1n e Salta.\nAppena preso possesso del nuovo incarico, Belgrano si dedic\u00f2 alla riorganizzazione dei resti dell'esercito patriota; la scarsa capacit\u00e0 di combattimento delle sue truppe gli imped\u00ec di correre in difesa dei rivoluzionari di Cochabamba, che furono sconfitti dalle truppe realiste di Jos\u00e9 Manuel de Goyeneche.\nLa riconquista di Cochabamba permise a Goyeneche di riprendere possesso dell'intero Alto Per\u00f9 e di inviare una spedizione militare, guidata da P\u00edo de Trist\u00e1n, contro Belgrano. Di fronte all'avanzata realista, quest'ultimo dispose l'arretramento forzoso verso l'interno di tutta la popolazione e di tutti i beni di prima necessit\u00e0 dalle citt\u00e0 di frontiera di San Salvador de Jujuy e di Salta, dando luogo all'episodio chiamato \"\u00c9xodo Juje\u00f1o\" (\u201cesodo da Jujuy\u201d); in tal modo il generale lasci\u00f2 terra bruciata all'esercito nemico, creandogli enormi problemi di approvvigionamento.\nGli ordini impartiti da Buenos Aires a Belgrano, accompagnati da esplicite minacce in caso di inadempienza, erano quelli di ritirarsi verso le province dell'interno e di non ingaggiare battaglia. Il generale decise invece di difendere la sua posizione a San Miguel de Tucum\u00e1n nonostante le sue truppe fossero in inferiorit\u00e0 numerica; per una serie di circostanze fortunate, il 24 settembre 1812 la battaglia di Tucum\u00e1n si risolse in una vittoria dell'esercito patriota, che respinse l'attacco realista.\nLa vittoria di Belgrano fu uno degli episodi che determinarono la caduta del governo di Buenos Aires e l'insediamento del Secondo Triumvirato; il nuovo governo gli forn\u00ec armi, munizioni e uomini che permisero all'esercito patriota di raggiungere i 3000 effettivi, con i quali il generale si apprest\u00f2 a marciare verso nord. Il 13 febbraio 1813, sulle sponde del R\u00edo Pasaje, Belgrano fece giurare al suo esercito fedelt\u00e0 all'Assemblea generale appena formatasi a Buenos Aires; per l'occasione si present\u00f2 nuovamente ai suoi soldati con una bandiera bianca e azzurra, la stessa inaugurata a Rosario e nascosta in seguito alle disposizioni del precedente governo.\nGrazie ad una serie di brillanti soluzioni tattiche, il 20 febbraio 1813 Belgrano sconfisse nella battaglia di Salta le truppe di Trist\u00e1n, asserragliatesi nella citt\u00e0; il generale concesse generosamente ai soldati realisti capitolati di prendere indisturbati la via per il nord previo giuramento di non riprendere le armi contro Buenos Aires.\nLe battaglie di Tucum\u00e1n e di Salta ebbero il merito di arrestare l'avanzata realista e tracciare i confini delle future Province Unite del R\u00edo de la Plata; anche se in seguito si verificarono diverse invasioni spagnole provenienti dall'Alto Per\u00f9, la campagna militare di Belgrano \u00e8 generalmente considerata quella decisiva per l'indipendenza argentina.\nLa campagna militare nell'Alto Per\u00f9.\nDal giugno del 1813 Belgrano si stabil\u00ec a Potos\u00ed con un esercito di 2500 effettivi, pronto a preparare una serie di attacchi in Alto Per\u00f9. Il comandante delle forze realiste, Goyeneche, si era dimesso dopo essersi ritirato ad Oruro, venendo sostituito da Joaqu\u00edn de la Pezuela. Belgrano amministr\u00f2 la zona cercando di cambiare le pessime impressioni lasciate alla popolazione della zona dalla precedente spedizione militare di Juan Jos\u00e9 Castelli. Il piano del generale era quello di attaccare frontalmente i realisti, aiutato dagli eserciti allestiti nelle retrovie spagnole dai capi ribelli locali Baltazar C\u00e1rdenas e Cornelio Zelaya. La sconfitta di C\u00e1rdenas ad opera di una pattuglia realista fece cadere nelle mani degli spagnoli i dettagli dei piani di Belgrano, costringendoli ad anticipare le operazioni militari.\nBelgrano fu sorpreso da Pezuela il 1\u00ba ottobre a Vilcapugio; dopo un iniziale andamento favorevole all'esercito patriota, il comandante realista riusc\u00ec a riorganizzare le sue truppe e lanci\u00f2 una controffensiva vincente. Il generale sub\u00ec nello scontro enormi perdite di uomini, armi ed equipaggiamento, e fu costretto a ritirarsi. Dopo aver ricevuto rinforzi, il 9 novembre Belgrano abbandon\u00f2 il suo accampamento di Macha pronto per affrontare nuovamente Pezuela; Pezuela lo raggiunse nella pianura di Ayohuma quattro giorni dopo. La battaglia di Ayohuma, che ne segu\u00ec, fu aspramente combattuta il 14 novembre tra i due eserciti per tre ore, al termine delle quali il generale patriota, sconfitto, si ritir\u00f2 con i soli 400 uomini rimasti a Potos\u00ed, da dove poi raggiunse in tutta fretta Jujuy.\nIl Secondo Triumvirato reag\u00ec alla sconfitta affidando il comando dell'Esercito del Nord al colonnello Jos\u00e9 de San Mart\u00edn, e retrocedendo Belgrano a suo secondo. Pressato dalla malattia di quest'ultimo, San Mart\u00edn si rec\u00f2 velocemente ad incontrare il suo predecessore alla posta di Yatasto, vicino a Salta; Belgrano gli consegn\u00f2 il comando e si pose alla testa del \"Regimiento de Patricios\". Il Secondo Triumvirato, per\u00f2, e dopo di esso il Direttore Supremo Posadas, gli intimarono di ritornare a Buenos Aires per sostenere un processo a seguito delle sconfitte di Vilcapugio e Ayohuma; dopo essersi personalmente opposto a tale ordine, nel marzo del 1814 acconsent\u00ec all'invio del generale a C\u00f3rdoba. In seguito Belgrano si stabil\u00ec a Luj\u00e1n in attesa del processo, e in questo periodo scrisse la sua autobiografia. Presto le accuse caddero, e a suo carico non fu trovata alcuna imputazione; il nuovo governo, confidando nelle sue abilit\u00e0 diplomatiche, lo invi\u00f2 in missione in Europa per trovare appoggi all'indipendenza delle Province Unite.\nLa Dichiarazione di Indipendenza.\nNel 1814 il re Ferdinando VII era tornato sul trono di Spagna, dando luogo al ritorno dell'assolutismo, che ebbe notevoli conseguenze anche nell'America del Sud. Belgrano e Rivadavia furono inviati in Europa per cercare supporto alla causa di Buenos Aires da parte di Regno Unito e Spagna; cercarono di proporre l'incoronazione del fratello di Carlo IV, il principe Francesco di Paola, come reggente delle Province Unite, ma quest'ultimo rifiut\u00f2 di agire contro gli interessi della Corona di Spagna. La missione diplomatica fall\u00ec, ma Belgrano cap\u00ec i cambiamenti politici avvenuti in Europa dalla sua precedente visita, con la perdita di consenso nei confronti dei governi repubblicani e il nuovo vigore acquistato dalle diverse forme monarchiche. Scopr\u00ec anche che le potenze europee provavano simpatia per le istanze di Buenos Aires, ma temevano che il territorio potesse cadere nell'anarchia.\nQuando gli emissari tornarono nel R\u00edo de la Plata trovarono il territorio sull'orlo della guerra civile. Belgrano fu subito nominato dal Direttore Ignacio \u00c1lvarez Thomas a capo dell'esercito inviato a sedare la rivolta a Santa Fe; il suo secondo in campo Eustoquio D\u00edaz V\u00e9lez, tuttavia, nel tentativo di evitare la guerra stipul\u00f2 un patto con i ribelli che esautor\u00f2 lo stesso Belgrano e provoc\u00f2 la caduta di \u00c1lvarez Thomas. Il nuovo Direttore Pueyrred\u00f3n lo pose quindi nuovamente al comando dell'Esercito del Nord, con il consenso di San Mart\u00edn, che apprezzava l'integrit\u00e0 morale e il carattere metodico di Belgrano, pur ammettendo le sue lacune nella conoscenza militare.\nBelgrano intervenne al Congresso di Tucum\u00e1n il 6 luglio 1816 per esporre i risultati della sua missione diplomatica in Europa. In quel tempo pensava che l'instaurazione di una monarchia costituzionale avrebbe potuto prevenire uno stato di anarchia che probabilmente non si sarebbe concluso con l'indipendenza dalla Spagna; un regime di questo tipo, inoltre, sarebbe stato pi\u00f9 facilmente accettato dalle potenze europee. Alla fine propose una monarchia retta da un nobile Inca, che avrebbe potuto acquistare il consenso dalle popolazioni indigene e allo stesso tempo dare una riparazione allo sterminio di queste da parte della colonizzazione spagnola. La proposta fu appoggiata da San Mart\u00edn, G\u00fcemes, dai deputati dell'Alto Per\u00f9 e da quelli di altre province, ma fu rifiutata da Buenos Aires, che non avrebbe accettato di cedere potere a Cuzco. Il 9 luglio il Congresso firm\u00f2 la DIchiarazione di Indipendenza delle Province Unite del Sudamerica dalla Spagna. La bandiera creata da Belgrano, che era stata usata fino ad allora senza una regolamentazione, fu scelta come bandiera nazionale.\nIn agosto Belgrano torn\u00f2 al comando dell'Esercito del Nord, ma con uomini e risorse limitati. Gli fu ordinato di evitare ogni avanzata contro i realisti a nord e restare sulla difensiva a Tucum\u00e1n; con G\u00fcemes, installatosi a Salta, fu incaricato di bloccare eventuali invasioni spagnole nella zona. Il Direttore Supremo Pueyrred\u00f3n aveva deciso allora di appoggiare un piano alternativo, ideato da San Mart\u00edn: creare un \u201cEsercito delle Ande\u201d nella regione di Cuyo e, dopo aver attraversato la \"Cordillera\", sconfiggere i realisti in Cile, prendere possesso della flotta e con essa attaccare Lima.\nLa morte.\nNel 1819 Buenos Aires si trov\u00f2 in guerra con i \"caudillos\" regionali Estanislao L\u00f3pez e Jos\u00e9 Gervasio Artigas, ed ordin\u00f2 a San Mart\u00edn e Belgrano di tornare con le loro truppe per prendere parte al conflitto. Il primo rifiut\u00f2 di farlo, il secondo invece accett\u00f2. Durante la marcia le condizioni di salute di Belgrano continuarono a peggiorare, costringendolo a cedere il comando a Fern\u00e1ndez de la Cruz e a tornare a Tucum\u00e1n; durante la sua permanenza il governatore della provincia fu deposto, e il capo della sommossa, Abraham Gonz\u00e1lez, cerc\u00f2 di ridurre in catene il generale. In suo favore intervenne il medico personale, Josef Redhead, che convinse le autorit\u00e0 cittadine a commutare la detenzione in semplice prigionia a causa della salute di Belgrano; con l'arrivo al potere di Bernab\u00e9 Araoz al generale fu permesso di partire per Buenos Aires.\nTornato nella casa dei genitori a Buenos Aires dopo che la battaglia di Cepeda aveva posto fine all'esperienza del Direttorio, Belgrano mor\u00ec per edema il 20 giugno 1820, all'et\u00e0 di 50 anni. Dal momento che la guerra aveva consumato tutte le sue ricchezze, aveva pagato il medico con il proprio orologio, uno dei pochi beni rimastigli. Lo stesso giorno della sua morte fu chiamato \u201cil giorno dei tre governatori\u201d, ad indicare i rivolgimenti succedutisi nel governo della citt\u00e0; per questo motivo la sua morte pass\u00f2 praticamente inosservata, e la notizia fu pubblicata su un solo giornale, \"El Despertador Teofilantr\u00f3pico\", redatto dal frate francescano Francisco de Paula Casta\u00f1eda.\nIn accordo con le sue ultime volont\u00e0 il suo cadavere fu sepolto con l'abito dell'ordine domenicano e tumulato nel convento di San Domenico. L'anno successivo, in un contesto politico meno caotico, Bernardino Rivadavia organizz\u00f2 per Belgrano solenni funerali di Stato. Il 4 settembre 1902, i suoi resti furono esumati e posti in un mausoleo a lui dedicato.\nLa Repubblica Argentina gli intitol\u00f2 una biblioteca che, in un'ottica di scambio culturale con l'Italia e di rafforzamento dei legami con il paese di provenienza di quasi la met\u00e0 della popolazione argentina, don\u00f2 nel 1925 alla Regia Universit\u00e0 di Genova e che da questa fu depositata ad uso degli studiosi nella Biblioteca Universitaria di Genova\nVita privata.\nManuel Belgrano incontr\u00f2 Mar\u00eda Josefa Ezcurra all'et\u00e0 di 22 anni; il padre, Juan Ignacio Ezcurra, non approvava la relazione a causa della bancarotta di Domingo Belgrano, padre di Manuel. Juan Ignacio combin\u00f2 il matrimonio della figlia con Juan Esteban Ezcurra, un lontano parente di Pamplona. Juan Esteban si oppose alla Rivoluzione di Maggio e torn\u00f2 in Spagna, lasciando la moglie a Buenos Aires, dove torn\u00f2 ad intrecciare una relazione con Manuel Belgrano.\nQuando Belgrano fu inviato nell'Alto Per\u00f9, Mar\u00eda Josefa lo segu\u00ec a Jujuy; prese in seguito parte all'esodo dalla citt\u00e0 e vide la battaglia di Tucum\u00e1n. Suo figlio, Pedro Pablo, nacque il 30 luglio 1813; fu presto adottato dalla zia materna Encarnaci\u00f3n Ezcurra e da suo marito, Juan Manuel de Rosas, sposato poco prima.\nA Tucum\u00e1n Belgrano incontr\u00f2 anche Mar\u00eda Dolores Helguero, che per un breve momento gli fece considerare l'idea di sposarsi; la guerra lo costrinse per\u00f2 a posporre il matrimonio. Mar\u00eda Dolores spos\u00f2 un altro uomo; la relazione si concluse, ma riprese nel 1818. L'anno dopo, mentre si trovava gi\u00e0 gravemente infermo, Manuel Belgrano venne a conoscenza della nascita della figlia avuta da Mar\u00eda Dolores, Manuela M\u00f3nica del Sagrado Coraz\u00f3n, nata il 4 maggio 1819.\nNessuno dei figli fu riconosciuto da Belgrano nel suo testamento, nel quale scrisse di non avere prole. Tuttavia \u00e8 opinione generale che non li abbia menzionati per proteggere le loro madri, dal momento che entrambi i figli erano frutto di relazioni che le convenzioni sociali dell'epoca non avrebbero accettato. Chiese tuttavia al fratello Joaqu\u00edn Eulogio Estanislao Belgrano, nominato suo erede, di provvedere ai bisogni della figlia.\nMalattie.\nNel corso della sua vita Belgrano fu colpito da diverse infermit\u00e0, che sono state registrate dai suoi biografi. Non si hanno notizie di particolari malattie durante l'infanzia o l'adolescenza, mentre all'epoca dei suoi studi in Spagna contrasse il \u201cmal di Castiglia\u201d, chiamato in seguito blenorragia; l'infezione lo costrinse a chiedere diverse licenze all'epoca del Consolato e fu curata dai migliori medici dell'epoca, che gli somministrarono sali e iodio. Nel 1800 pat\u00ec un'infezione ai condotti lacrimali, per curare la quale fu invitato in Spagna dallo stesso re, che gli concesse un anno di stipendio pagato; il senso del dovere lo spinse a rifiutare l'offerta, e l'infezione si trasform\u00f2 in una fistola che miglior\u00f2 col tempo, tanto che alcuni testimoni la definirono quasi impercettibile.\nDurante il periodo in cui fu comandante dell'Esercito del Nord, Belgrano soffr\u00ec frequenti attacchi nei quali vomit\u00f2 sangue; uno di questi si manifest\u00f2 all'immediata vigilia della battaglia di Salta, e solo all'ultimo momento riusc\u00ec a salire a cavallo per dirigere le operazioni. Posteriormente il generale continu\u00f2 a manifestare queste infermit\u00e0. Durante la sua campagna militare in Alto Per\u00f9 fu affetto anche dalla malaria, che cur\u00f2 con la china.\nIl primo riferimento alla malattia che lo avrebbe portato alla morte \u00e8 descritto da Belgrano in una lettera del 7 aprile 1819 al colonnello Alvarez Thomas, nella quale lamentava di soffrire di un forte dolore al petto e alla gamba destra che gli impediva di smontare da cavallo senza aiuto. Le dure condizioni di vita peggiorarono rapidamente le sue condizioni di salute, tanto che nel settembre dello stesso anno fu costretto a cedere il comando dell'esercito a Francisco Fern\u00e1ndez de la Cruz per tornare a Tucum\u00e1n, dove sperava che le condizioni climatiche gli portassero sollievo.\nSeguendo le descrizioni del patologo Juan Sullivan, alcuni autori sono giunti a diagnosticare un carcinoma epatocellulare; altri invece ipotizzano una cardiopatia organica totale.\nIl pensiero.\nPensiero politico.\nManuel Belgrano ebbe una vasta conoscenza delle pi\u00f9 importanti discussioni della sua epoca. Studi\u00f2 in Europa durante la Rivoluzione francese e fu un versatile poliglotta, capace di comprendere lo spagnolo, il francese, l'inglese, l'italiano e altre lingue indigene. Ci\u00f2 gli permise di leggere numerose opere illuministe e di capire i cambiamenti sociali, economici, tecnici, educativi, politici, culturali e religiosi portati dalle nuove idee. Aiut\u00f2 a diffondere questi fermenti sia attraverso la stampa che attraverso il suo lavoro al Consolato; inoltre rigett\u00f2 qualunque prospettiva localistica favorendone una che abbracciasse l'intera America Latina. Fu guidato dal concetto di bene comune, che consider\u00f2 un valore etico; consider\u00f2 la salute pubblica, l'educazione e il lavoro componenti del bene comune, cos\u00ec come la religione.\nNon condivise completamente le idee della Rivoluzione francese, ma abbracci\u00f2 quelle pi\u00f9 moderate dell'illuminismo spagnolo e fu membro della Massoneria.\n Rimase monarchico e rimase pervaso da un forte credo religioso, permanendo cattolico e divenendo devoto alla dottrina mariana. Il suo monarchismo non fu di tipo conservatore, ma assunse come proprio modello di stato la monarchia costituzionale britannica.\nNel campo economico fu influenzato dai principi della fisiocrazia, una dottrina economica che considerava la natura la vera fonte di ricchezza; di conseguenza, molte delle riforme proposte al Consolato furono orientate allo sviluppo di agricoltura, allevamento, produzione di manifatture e libero scambio. Mantenne un intenso contatto con i consolati delle altre citt\u00e0, sviluppando una visione unitaria dell'intero vicereame; ci\u00f2 lo port\u00f2 a promuovere la stesura di mappe dettagliate delle estese aree disabitate dei territori sudamericani, che furono in seguito di grande aiuto anche a San Mart\u00edn durante il suo attraversamento delle Ande. Introdusse nuove coltivazioni e promosse l'allevamento di specie animali autoctone; si occup\u00f2 inoltre di migliorare l'industria tessile per combattere l'introduzione di manifatture straniere, che venivano introdotte nella colonia tramite il contrabbando.\nLa promozione dell'educazione.\nManuel Belgrano fu uno dei primi politici a promuovere lo sviluppo di un importante sistema educativo; lo fece fin dalla sua prima relazione presentata alla guida del Consolato di Commercio, nella quale consigli\u00f2 la creazione di scuole di agricoltura e commercio. Una scuola di agricoltura avrebbe infatti potuto insegnare diversi argomenti, come la rotazione delle colture, la lavorazione dei campi, i metodi di semina e raccolta, la conservazione dei raccolti e l'identificazione di parassiti e malattie. Fino ad allora gli unici tentativi di insegnare i rudimenti dell'agricoltura erano stati fatti dai gesuiti, che erano stati espulsi nel 1767. Si concentr\u00f2 anche sull'educazione di base, promuovendo la creazione di scuole gratuite per bambini poveri; in queste scuole gli studenti avrebbero potuto imparare l'alfabeto, la matematica e il catechismo. Nel suo pensiero queste istituzioni avrebbero aiutato a diffondere tra la popolazione il culto del lavoro e a combattere la pigrizia.\nPromosse anche la creazione di scuole femminili, dove le studentesse avrebbero potuto imparare a leggere e tessere; non era interessato alla formazione di donne intellettuali, ma a prevenire ignoranza e pigrizia, fornendo alle donne gli strumenti per una decorosa esistenza. In accordo con la tradizione cattolica, Belgrano propugnava la separazione dei sessi nelle scuole.\nLe sue idee nei confronti dell'educazione continuarono ad ispirare il suo operato anche durante le campagne militari: nel 1813 rifiut\u00f2 il denaro assegnatogli in seguito alle vittorie di Tucum\u00e1n e Salta per destinarlo all'istituzione di scuole primarie a Tarija, Jujuy, San Miguel de Tucum\u00e1n e Santiago del Estero. Le scuole non furono per\u00f2 costruite, e nel 1823 Bernardino Rivadavia dichiar\u00f2 che il denaro era stato perduto."}
{"id": "1317341", "revid": "2061979", "url": "https://it.wikipedia.org/wiki?curid=1317341", "title": "Darsena", "text": "Una darsena \u00e8 in generale un bacino acqueo artificiale utilizzato per l'ormeggio e il rimessaggio di imbarcazioni.\nCon lo stesso termine si indicano la parte pi\u00f9 interna di un porto cinta da dighe e protezioni, dove si procede alla riparazione delle navi, e gli specchi d'acqua interni degli arsenali militari marittimi.\nEtimologia.\nIl termine deriva dall'arabo \"d\u0101r\"-\"\u1e63in\u0101,\" divenuto darsena tramite modifiche dialettali italiane, anche se \u00e8 difficile stabilirne con certezza l'etimologia. Alcune fonti ne attribuiscono derivazione genovese, altre siciliana. \u00c8 attestato, nella forma \"darsana\", in un testo pisano in latino datato 1192 ma probabilmente la parola \u00e8 emersa ben prima, in quanto all'incirca nello stesso periodo si stima sia avvenuta la fondazione dell'Arsenale di Venezia (1150-1200) il cui termine, \"arsenale\", deriva esso stesso dall'arabo \"d\u0101r\"-\"\u1e63in\u0101\" e quindi da \"darsena\"."}
{"id": "1317346", "revid": "767487", "url": "https://it.wikipedia.org/wiki?curid=1317346", "title": "Li He", "text": "\u00c8 noto anche con il nome di Li Ho.\nAppartenente a una famiglia dell'alta aristocrazia, fu chiamato alla corte degli illuminati e potenti Tang, la cui dinastia regn\u00f2 sulla Cina dal 618 al 907. Qui svolse con successo alte mansioni burocratiche. Mor\u00ec giovanissimo.\nCompose opere poetiche, in cui rivel\u00f2 delicatezza ed un'estrema sensibilit\u00e0, con una vena di malinconia.\nLa sua opera pi\u00f9 importante \u00e8 un poema di carattere narrativo-allegorico intitolato \"Yaohua yue\" (La musica dei fiori di diaspro)."}
{"id": "1317347", "revid": "1005847", "url": "https://it.wikipedia.org/wiki?curid=1317347", "title": "Villingadalsfjall", "text": "Il Villingadalsfjall \u00e8 il principale rilievo dell'isola di Vi\u00f0oy, appartenente all'arcipelago delle isole Isole F\u00e6r \u00d8er, dipendenza della Danimarca.\nLa vetta misura 841 metri sul livello del mare ed \u00e8 la terza cima pi\u00f9 alta dell'arcipelago dopo lo Sl\u00e6ttaratindur (882 metri) e il Gr\u00e1felli (856 metri)."}
{"id": "1317349", "revid": "72396", "url": "https://it.wikipedia.org/wiki?curid=1317349", "title": "Preforma in PET", "text": "La preforma in PET (comunemente nota come preforma) \u00e8 un manufatto ottenuto dallo stampaggio di PET atto a diventare bottiglia, tramite apposito processo di soffiatura. Tipicamente la bottiglia in PET che si ottiene dalla preforma omonima \u00e8 destinata a contenere bevande ad uso alimentare.\nCaratteristiche.\nUna preforma \u00e8 caratterizzata da un finish, la bocca, che non sar\u00e0 modificato dal soffiaggio e rimarr\u00e0 invariato nel contenitore soffiato; il \"finish\" si differenzia per il diametro e per la tipologia di filetto, ovvero l'insieme dei rilievi trasversali che sono presenti su di esso e che garantiscono la possibilit\u00e0 di avvitamento ad un tipo di tappo, in materiale plastico(tipicamente in HDPE o PP); e da una struttura tubolare, che sar\u00e0 soffiata, la cui grammatura, ovvero il peso in grammi, e forma sono fondamentali per le caratteristiche finali del contenitore soffiato. Infatti pi\u00f9 la preforma \u00e8 pesante e pi\u00f9 il contenitore risulter\u00e0 resistente, mentre la forma, ovvero la lunghezza, influisce sulla distribuzione del PET nel contenitore finale e deve essere studiata in funzione della forma del contenitore stesso, pertanto una distribuzione sbagliata del PET potrebbe creare dei punti di accumulo o di mancanza di polimero, alterando drasticamente le performance del contenitore.\nLa miscela di PET, utilizzata per produrre le preforme pu\u00f2 essere addizionata di sostanze coloranti che conferiscono quindi il colore anche alla bottiglia soffiata, i colori pi\u00f9 comuni sono blu, rosso, giallo, e ambra.\nIdoneit\u00e0 al contatto alimentare.\nDovendo essere utilizzata per la produzione di bottiglie ad uso alimentare, la preforma in PET deve superare una serie di test di idoneit\u00e0 al contatto alimentare, i quali si prefiggono di verificare che i costituenti molecolari del PET non migrino per contatto nell'alimento che vi \u00e8 contenuto. Comunemente i costituenti del PET la cui migrazione viene controllata sono il glicole etilenico, il glicole dietilenico e l'acido tereftalico.\nTrasporto e logistica.\nLe preforme in PET sono tipicamente trasportate in confezioni di cartone denominate \"octabins\", capaci di contenerne fino ad oltre 20000.\n\u00c8 proprio il trasporto il fattore determinante che ha reso la preforma in PET insostituibile.\nPrecedentemente all'avvento della preforme in PET infatti, la bottiglia finita veniva prodotta e trasportata fino allo stabilimento utilizzatore (riempitore), con inefficiente sfruttamento dello spazio a disposizione sui mezzi di trasporto; indicativamente per le bottiglie da 1 litro il rapporto \u00e8 dell'ordine di 1 a 5."}
{"id": "1317351", "revid": "1573940", "url": "https://it.wikipedia.org/wiki?curid=1317351", "title": "Doris verrucosa", "text": "Il doride verrucoso (Doris verrucosa ) \u00e8 un mollusco nudibranchio appartenente alla famiglia Dorididae.\nDescrizione.\nCorpo di colore grigio o marrone, con molti tuberculi simili a verruche, con ciuffo branchiale e rinofori dello stesso colore. Fino a 7 centimetri.\nBiologia.\nSi nutre di spugne delle specie \"Hymenacidon sanguinea\" e \"Halicondria panicea\".\nDistribuzione e habitat.\nMar Mediterraneo, fatta eccezione per il Nordafrica, Oceano Atlantico orientale e occidentale, comune su fondali duri o pietrosi o su \"Posidonia oceanica\"."}
{"id": "1317355", "revid": "29244", "url": "https://it.wikipedia.org/wiki?curid=1317355", "title": "Doride verrucoso", "text": ""}
{"id": "1317356", "revid": "198647", "url": "https://it.wikipedia.org/wiki?curid=1317356", "title": "Li Ho", "text": ""}
{"id": "1317370", "revid": "212348", "url": "https://it.wikipedia.org/wiki?curid=1317370", "title": "Nuoto ai Giochi della XXVIII Olimpiade - Staffetta 4x200 metri stile libero maschile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante la competizione non \u00e8 stato migliorato nessun record.\nBatterie.\nSi sono svolte 2 batterie di qualificazione. Le prime 8 squadre si sono qualificate per la finale."}
{"id": "1317371", "revid": "765341", "url": "https://it.wikipedia.org/wiki?curid=1317371", "title": "Valore venale", "text": "Il valore venale di un bene nei testi legislativi che disciplinano gli espropri, o il valore venale in comune commercio rintracciabile nei testi che disciplinano l'attivit\u00e0 fiscale sono degenerazioni terminologiche del pi\u00f9 probabile valore di mercato, uno degli aspetti economici della disciplina dell'Estimo. Il valore venale \u00e8 il valore che un bene ha in un mercato di riferimento ideale (\"comune\"); si tratta perci\u00f2 di un genere di dato costitutivamente teorico, in genere riferito concretamente ad un bene, ma pu\u00f2 esserlo anche ad un diritto reale. \u00c8 classicamente lo scopo di una perizia di stima.\nA differenza del valore di mercato, il valore venale \u00e8 quel tipo di valore riferito alla somma (eventualmente anche ponderata o corretta) dei valori dei componenti del bene, deprivata di qualsiasi riferimento ad eventuali fattori soggettivi che possano avere influenza nella determinazione della libera scelta del potenziale acquirente. Il procedimento di individuazione del valore venale (che \u00e8 sempre un processo di stima) \u00e8 dunque limitato alla considerazione di elementi di valutazione oggettivi e stabili, non comprende pertanto considerazioni eventualmente afferenti a circostanze momentanee o particolari, ed \u00e8 ad esempio sempre al netto del valore d'affezione. Si differenzia anche dal valore intrinseco in quanto l'effetto dell'esitazione su un mercato di comune commercio prescinde dal costo di costruzione o realizzazione del bene (ed anche perch\u00e9 il valore venale \u00e8, come detto, individuabile anche per diritti reali).\nIl carattere tendenzialmente oggettivo del dato \u00e8 causa della sua preferenza in procedure pubbliche. Laddove si renda infatti necessario od opportuno stabilire un valore esente da condizionamenti estemporanei o ad alta soggettivit\u00e0, il riferimento ritenuto valido a fini legali, amministrativi e burocratici \u00e8 in genere il valore venale in comune commercio.\nIl valore venale in quanto oggetto di stima teorica, pu\u00f2 rilevarsi in riferimento a qualunque tempo del mercato di riferimento: pu\u00f2 pertanto parlarsi di un \"valore venale storico\" quando si ricostruisca ex post, estraendolo dalla storia del mercato di riferimento, quale preciso valore avrebbe avuto un bene se immesso nel mercato a una data del passato; oppure si parla di un \"valore venale presente\", se l'utilizzo della stima del valore debba essere immediato, o di un \"valore venale futuro\" (o \"prospettivo\"), se si ipotizza di immettere il bene o il diritto in un mercato venturo.\nCome per tutti i valori, il mercato di riferimento non \u00e8 necessariamente o non \u00e8 solo quello della compravendita, ma pu\u00f2 individuarsi in qualunque mercato di scambio, quindi ad esempio, ma non solo, in quello delle compravendite, in quello delle locazioni, in quello dei noli, ed in genere in qualunque ambito di scambio economico di beni o diritti reali.\nIl mercato di riferimento non richiede il requisito della \"libert\u00e0\", potendosi individuare il valore venale anche in mercati condizionati.\nDiritto italiano.\nEspropriazione.\nL'espressione \"Valore venale\" compare nel nostro ordinamento fin dalla legge fondamentale dell'espropriazione per pubblica utilit\u00e0 25 giugno 1865, n. 2359, in seguito abrogata dal d.P.R. n. 327 del 2001.\nL'articolo 39 determina che all'espropriando spetta \"il giusto prezzo\" che avrebbe avuto l'immobile in una libera contrattazione di mercato.\nSuccessive leggi introdussero un \"temperamento\" di questo principio.\nAd esempio:\nIMU.\nAnche per l'IMU si trova un riferimento al valore venale, per le aree fabbricabili alle quali non si applica il valore catastale.\nDiritto svizzero.\nIl diritto svizzero pone delle regole molto dettagliate per la determinazione del valore venale, considerata come punto di partenza per il calcolo dell'imposta federale:\nL'Art. 6 dell'Ordinanza cos\u00ec cos\u00ec regola il valore venale degli immobili. &lt;br&gt;\n\"1 Valore venale \u00e8 considerato il prezzo medio ottenuto in operazioni immobiliari, conchiuse nella stessa regione nei due anni precedenti il periodo di tassazione, relative a fondi d'ubicazione e qualit\u00e0 uguali o analoghe; non \u00e8 tenuto conto dei prezzi ottenuti in condizioni non usuali.\"\n\"2 Nel determinare il valore venale delle aree fabbricabili \u00e8 tenuto conto delle condizioni locali, delle probabilit\u00e0 di costruzione, della struttura delle vie d'accesso, dell'impianto delle condutture d'acqua, reti di canalizzazione e di illuminazione, ecc.\"\n\"3 Il valore venale, se non pu\u00f2 essere accertato in modo sicuro, \u00e8 determinato in base al prezzo di costruzione o di assunzione del fondo, tenendo equamente conto delle spese che ne hanno aumentato il valore, del deprezzamento del fabbricato per vetust\u00e0, delle variazioni del prezzo dei terreni e dei costi di costruzione.\"\nAltri usi.\nIl termine \"valore venale \" \u00e8 spesso usato anche in altre circostanze, ad esempio per indicare i limiti della risarcimento assicurativo oppure nella valutazione dei gioielli di pregio, per indicare il valore intrinseco depurato di altri valori come quello affettivo."}
{"id": "1317372", "revid": "1833487", "url": "https://it.wikipedia.org/wiki?curid=1317372", "title": "Karlova\u010dko", "text": "La Karlova\u010dko \u00e8 una delle birre pi\u00f9 note in Croazia, ed \u00e8 il marchio principale della fabbrica di birra Karlova\u010dka Pivovara, che si trova a Karlovac (Croazia) e produce birra dal 1854; dal 2003 appartiene al gruppo Heineken e viene esportata in tutto il mondo. Nel 2005 gli \u00e8 stata assegnata la medaglia d'oro alla fiera commerciale internazionale di Drinktec a Monaco di Baviera. Oltre questa birra, la fabbrica produce anche la \"Karlova\u010dko Rally\", una birra analcolica."}
{"id": "1317375", "revid": "1566286", "url": "https://it.wikipedia.org/wiki?curid=1317375", "title": "Beba Loncar", "text": "Biografia.\nNata il 28 aprile 1943 a Belgrado, nel quartiere di Ta\u0161majdan, nel 1960, mentre frequentava il liceo venne notata dai produttori di \"Ljubav i moda\". Dopo alcune piccole parti, la pi\u00f9 rilevante delle quali in \"Nono cerchio\" (\"Deveti krug\"), film dedicato all'Olocausto, nel quale Beba interpretava Ruth, una giovane ebrea destinata al campo di concentramento nonostante tutti gli sforzi compiuti da una famiglia di Zagabria per evitarlo, la sua carriera prese decisamente una svolta internazionale. Infatti negli anni sessanta alcuni produttori americani, a causa degli alti costi di Hollywood, si rivolgevano all'Europa e, fra i tanti studi nati per soddisfare queste necessit\u00e0, v'era anche l'Avala Film Studio di Belgrado, molto frequentato fin dall'inizio.\nNel 1963 il regista inglese Jack Cardiff stava preparando \"Le lunghe navi\", film ambientato all'epoca dei vichinghi, con un cast importante che comprendeva tra gli altri Richard Widmark, Sidney Poitier e Rosanna Schiaffino. All'improvviso, l'attrice scelta per la parte di Gerda abbandon\u00f2 il set e Cardiff fu costretto a cercare una sostituta. Per esigenze del copione, l'attrice doveva sembrare una vichinga, ma nessuna delle attrici a disposizione della produzione aveva le caratteristiche somatiche richieste. Curiosando negli studi, Cardiff not\u00f2 casualmente alcune foto di scena di Beba e decise di scritturarla. La carriera internazionale di Beba Lon\u010dar era incominciata.\nNel 1964, chiamata da Mauro Bolognini, apparve in \"La donna \u00e8 una cosa meravigliosa\", film presentato al Festival di Venezia. Nello stesso anno la giovane attrice serba lavor\u00f2 in Francia, Jugoslavia, Germania e Italia. Nel 1966 il regista Pietro Germi le diede la prima parte importante della sua giovane carriera in \"Signore &amp; signori\", feroce rappresentazione di una provincia ipocrita e perbenista, Gran Premio al Festival di Cannes 1966. In seguito, tralasciando la carriera impegnata, partecip\u00f2 a film di genere come \"Il massacro della foresta nera\", \"Agente speciale L.K. (Operazione Re Mida)\", \"Una vergine per il bandito\", \"Rapporto Fuller: base Stoccolma\" e \"Svetlana uccider\u00e0 il 28 settembre\" (gli ultimi due, per la regia di Sergio Grieco, ricavati entrambi dallo stesso girato).\nNel 1969 interpret\u00f2 una parte secondaria in \"Cuore di mamma\" di Salvatore Samperi. Nel 1970 Mario Monicelli la volle in \"Brancaleone alle crociate\", nella parte della principessa Berta d'Avignone, finta lebbrosa diretta in Terra Santa. Poi ebbe una parte nel film \"La ragazza dalla pelle di luna\", che lancer\u00e0 nel firmamento delle stelle Zeudi Araya e interpret\u00f2 film di genere decamerotico come \"Decameron n\u00ba 3 - Le pi\u00f9 belle donne del Boccaccio\".\nDurante gli anni settanta Beba Loncar partecip\u00f2 a due serie della rubrica pubblicitaria televisiva \"Carosello\": nel 1972 per il sapone Camay della Procter &amp; Gamble e nel 1976 per il liquore a base di uovo \"Vov\" della Sili. Ma \u00e8 nel 1974 che divenne un volto popolare, interpretando la ragazza del protagonista (Giancarlo Zanetti) nello sceneggiato Rai \"Ho incontrato un'ombra\", diretto da Daniele D'Anza. La popolarit\u00e0 le consent\u00ec di apparire spesso in televisione, sia come ospite sia come conduttrice di vari programmi. Nello stesso anno appare nel secondo episodio del variet\u00e0 televisivo \"Sabato sera dalle nove alle dieci\" accanto a Gigi Proietti a parodiare lo sceneggiato \"Jekyll\", diretto e interpretato da Giorgio Albertazzi nel 1969.\nNel 1978 incise un disco, il 45 giri \"...Dentro...\", canzone dai vaghi ammiccamenti erotici in cui non canta ma recita su una base musicale composta da Enrico Riccardi, un testo scritto per lei da Luigi Albertelli. Nello stesso anno partecipa alla trasmissione televisiva condotta da Lando Buzzanca \"Settimo anno\" in un episodio giocato su un equivoco. La sua carriera cinematografica dirad\u00f2 fino a terminare nel 1983 dopo la nascita del figlio.\nIl suo ultimo film \u00e8 \"La villa delle anime maledette\", del 1982. In seguito, Beba Loncar \u00e8 ritornata in Jugoslavia, stabilendosi a Spalato, dove il marito gestiva uno dei locali pi\u00f9 noti della citt\u00e0. Alla fine degli anni novanta, lasciato il marito, \u00e8 tornata con un nuovo compagno nella natia Belgrado."}
{"id": "1317385", "revid": "1318658", "url": "https://it.wikipedia.org/wiki?curid=1317385", "title": "Derbent", "text": "Derbent (in russo: \u0414\u0435\u0440\u0431\u0435\u0301\u043d\u0442, in azero D\u0259rb\u0259nd, in persiano \u062f\u0631\u0628\u0646\u062f e in avaro \u0414\u0435\u0440\u0431\u0435\u043d\u0434) \u00e8 una citt\u00e0 della Russia meridionale, situata nella Repubblica autonoma del Daghestan. \u00c8 la seconda citt\u00e0 della repubblica per importanza ed \u00e8 anche capoluogo dell'omonimo Rajon.\nGeografia e clima.\nDerbent sorge a pochi chilometri dal confine con l'Azerbaigian, sulla costa occidentale del Mar Caspio, sulle pendici settentrionali dei monti Tabasaran. La citt\u00e0 ha clima continentale con estati molto calde seguite da inverni moderatamente freddi con temperature medie poco sopra lo zero; le precipitazioni sono scarse e irregolari, mediamente non superiori a 400 mm all'anno.\nStoria.\nLa zona vide insediamenti permanenti fin dall'VIII secolo a.C., tuttavia la citt\u00e0 attuale si pu\u00f2 far risalire solo al V secolo ad opera dei persiani della dinastia Sasanide, che le diedero l'attuale nome persiano di \"Darband\" che significa \"porta chiusa\". Nei pressi di Derbent si sarebbero dovute trovare anche le mitiche \"Porte di Alessandro\". La concessione dello \"status\" di citt\u00e0 da parte del governo imperiale russo arriv\u00f2 per\u00f2 solo nel 1840.\nDal 2003 la cittadella fortificata \u00e8 stata iscritta dall'UNESCO nella Lista dei patrimoni dell'umanit\u00e0.\nEconomia.\nAl giorno d'oggi la citt\u00e0 di Derbent \u00e8 dotata anche di un discreto apparato industriale, con stabilimenti meccanici, alimentari, tessili; inoltre, Derbent si trova lungo la ferrovia che collega Baku, capitale dell'Azerbaigian, con Rostov sul Don.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1317386", "revid": "287204", "url": "https://it.wikipedia.org/wiki?curid=1317386", "title": "Mercato Centrale", "text": ""}
{"id": "1317388", "revid": "36426", "url": "https://it.wikipedia.org/wiki?curid=1317388", "title": "Mercato centrale", "text": ""}
{"id": "1317390", "revid": "287204", "url": "https://it.wikipedia.org/wiki?curid=1317390", "title": "Tribe On Line", "text": "Tribe On Line \u00e8 stata una trasmissione radiofonica in onda dalle 20.00 alle 21.00 sull'emittente italiana m2o. Il programma, condotto ciclicamente dai dj Fabio Amoroso, Simone Girasole e Alberto Remondini, trasmette canzoni di vario genere, intramezzati dalla linea diretta con i messaggi degli ascoltatori al numero verde della radio. Da qui il nome della trasmissione.\nIl programma in precedenza si chiamava solo Tribe e andava in onda dalle 20.00 alle 22.00 (fino al 2005) e dalle 21.00 alle 22.00 (2006 - 2007) in cui mixavano anche Chiara Robiony e Provenzano DJ. Il programma \u00e8 stato rinnovato con l'avvento del nuovo palinsesto avvenuto il 5 marzo 2007.\nIl programma ha anche ospitato dj famosi (italiani e non), come Danijay, Dj Lhasa, Gigi D'Agostino, Dj Cerla, Maurizio Gubellini, Federico Franchi e The House Keepers."}
{"id": "1317396", "revid": "889336", "url": "https://it.wikipedia.org/wiki?curid=1317396", "title": "Ra\u00fal Garc\u00eda (calciatore 1986)", "text": "Caratteristiche tecniche.\nGioca prevalentemente come trequartista ma pu\u00f2 agire anche come seconda punta risultando un vero e proprio jolly \u00e8 molto abile negli inserimenti offensivi e nel gioco aereo.\nCarriera.\nAtl\u00e9tico Madrid.\nAi tempi dell'Osasuna si parlava di un forte interessamento da parte del . Invece, si \u00e8 trasferito alla squadra rivale, l'Atl\u00e9tico Madrid.\nIl 9 aprile diventa il calciatore che ha disputato pi\u00f9 incontri in Champions League con la maglia dell'Atl\u00e9tico Madrid (22) staccando Luis Aragon\u00e9s, fermo a 21.\nIl 6 dicembre, in occasione della gara vinta 2-0 ad Elche, Ra\u00fal Garc\u00eda raggiunge le 300 presenze ufficiali con la maglia biancorossa, mentre tre giorni dopo colleziona la presenza numero 67 nelle competizioni europee, raggiungendo il momentaneo primato tra i calciatori dell'Atl\u00e9tico, staccando Adelardo a quota 66.\nAthletic Bilbao.\nIl 31 agosto 2015 passa per 8 milioni di euro all'Athletic Bilbao e firma un contratto quadriennale.\nIl 27 novembre dello stesso anno esce illeso dopo un incidente stradale verificatosi a Lezama in cui distrugge la sua Aston Martin DB9.\nNazionale.\nDal 2006 al 2009 ha rappresentato la Spagna Under-21, nel giugno 2009 partecipa agli Europei Under-21 in Svezia, con la Nazionale Under-21 spagnola, venendo inserito a fine torneo dall'UEFA nella lista dei 10 migliori giocatori della competizione.\nNell'agosto 2014 viene convocato per la prima volta nella Nazionale maggiore dal CT Del Bosque, in un'amichevole giocata il 4 settembre seguente contro la Francia, giocando da titolare all'esordio per 58\u00ba minuti.\nStatistiche.\nPresenze e reti nei club.\n\"Statistiche aggiornate al 5 febbraio 2021.\""}
{"id": "1317402", "revid": "228587", "url": "https://it.wikipedia.org/wiki?curid=1317402", "title": "Ra\u00fal Garc\u00eda", "text": ""}
{"id": "1317406", "revid": "22643", "url": "https://it.wikipedia.org/wiki?curid=1317406", "title": "Grotta delle fate", "text": ""}
{"id": "1317407", "revid": "228587", "url": "https://it.wikipedia.org/wiki?curid=1317407", "title": "Raul Garcia Escudero", "text": ""}
{"id": "1317408", "revid": "121488840", "url": "https://it.wikipedia.org/wiki?curid=1317408", "title": "Guazzoni", "text": "L'Officina Meccanica Guazzoni \u00e8 stata una casa motociclistica milanese attiva dal 1935 al 1976.\nFondata da Aldo Guazzoni (1908-1978), meccanico e commerciante milanese, la Guazzoni inizi\u00f2 l'attivit\u00e0 costruttiva nel 1935, realizzando una motocicletta con motore Calthorpe da 500 cm\u00b3, con scarso successo commerciale. Successivamente vennero costruiti motocarri di 500 e 600\u00a0cm\u00b3 con motore MM. Dopo la guerra Aldo Guazzoni divenne concessionario per Milano della Moto Morini.\nL'attivit\u00e0 costruttiva riprende nel 1950 con una \"250\" monocilindrica due tempi, costruita su commissione dalla bolognese FBM. L'anno seguente viene affiancata una 150, sempre monocilindrica due tempi e costruita a Bologna. La \"150\", disponibile nelle versioni Turismo, Sport e Super Sport, ha buon successo, anche nelle competizioni: nel 1952 vince la classe alla \"24 Ore di Warsage\" (citt\u00e0 nei pressi di Liegi). Dalla moto vincitrice nella maratona belga nascer\u00e0 la \"Bol d'Or 175\", il cui nome riprende quello della celebre gara francese di durata. La Bol d'Or si dimostrer\u00e0 una delle pi\u00f9 veloci moto della sua categoria, con 10,5\u00a0CV e 125\u2013130\u00a0km/h.\nNel 1953 viene presentata la \"Grifo\", una 150 due tempi che si caratterizza dal motore con cilindro orizzontale. Del 1955 \u00e8 invece una 200 monocilindrica monoalbero. Nel biennio 1955-56 una Guazzoni 50 completamente carenata conquista sul circuito di alta velocit\u00e0 di Monza 30 record mondiali, alla guida del mezzo i piloti Mangiarotti, Pasini e Manfe'.\nCon la seconda met\u00e0 degli anni cinquanta la Guazzoni entr\u00f2 nella generale crisi di settore determinata dalla diffusione di massa dell'automobile e, come buona parte delle case motociclistiche italiane, scelse la strada del mercato estero per piazzare l'esubero produttivo.\nIn Argentina, dove il Peronismo era stato sostituito dalla \"Revoluci\u00f3n Libertadora\", nel 1957 vennero cancellate le riforme costituzionali promulgate da Per\u00f3n e ripristinata la Carta costituzionale del 1853, aggiunta del celebre \"articolo 14 bis\" che introduceva \"d'embl\u00e9e\" un forte regime protezionista nel mercato argentino. Le nuove disposizioni coinvolsero molte aziende estere i cui beni furono immediatamente colpiti dagli effetti della nuova legge, determinando una situazione di stallo nella quale era sostanzialmente impossibile ottenere il pagamento o la restituzione delle merci. La Guazzoni si trov\u00f2 cos\u00ec a \"perdere\" circa 1.000 motociclette gi\u00e0 consegnate ai concessionari e fu un colpo economico enorme per la piccola casa milanese che si trov\u00f2 costretta a cedere lo stabilimento di Viale Sabotino per far fronte agli impegni.\nLa cocciutaggine del fondatore, adeguatamente sostenuta dalla solidale azione delle maestranze, resero possibile la ripresa dell'azienda che, trasferitasi nel 1961 in un vecchio opificio d'et\u00e0 napoleonica di Via Altaguardia, riprese il lavoro diversificando la produzione con motori per macchinari utensili, fuoribordo e propulsori per kart con ammissione a valvola rotante, oltre ad alcuni modelli di ciclomotore di stampo prettamente utilitario.\nProprio da un motore da kart la Casa milanese ricaver\u00e0 un 50\u00a0cm\u00b3 che, dal 1965, fu destinato ad equipaggiare i ciclomotori della serie \"Matta\", denominazione scelta per sottolineare la versatilit\u00e0 di tale propulsore. La Guazzoni 50 Matta, prima moto italiana dotata di alimentazione a disco rotante, colse un incoraggiante successo tra i giovanissimi, allettati dalla potenza del motore che, nella versione \"Export\", eroga 6\u00a0CV e spinge il mezzo a 100\u00a0km/h. Nell'anno successivo, grazie alle cure del tecnico e pilota Franco Ringhini, venne allestita la \"Matta Competizione\", nelle cilindrate 50 e 60\u00a0cm\u00b3, soprannominata \"ingranaggino\" dal piccolo ingranaggio della trasmissione primaria. Questa versione, fu adottata da alcuni piloti, tra i quali Pier Paolo Bianchi, che conquistarono importanti affermazioni nel Campionato italiano della montagna e nel Trofeo cadetti.\nAl \"Salone del Ciclo e Motociclo\" di Milano, nel dicembre del 1965, viene presentato un prototipo anonimo, di un modello di ciclomotore fuoristrada, dotato del motore della Matta. La sua produzione inizier\u00e0 nel corso del 1966, e verr\u00e0 denominato ufficialmente \"Matacross\", volutamente con una t sola. Nello stesso settore del fuoristrada, l'anno seguente, furono presentate le \"Modernly\" di 125 e 150\u00a0cm\u00b3. Le \"Matta\" si rinnovano nel 1969, con un nuovo cilindro, la testa radiale e nuove sovrastrutture.\nSarebbe stato quello il momento favorevole per ripensare i volumi produttivi e tentare il salto di qualit\u00e0, sulle ali dei successi sportivi e del gradimento mostrato dal pubblico giovanile. Tuttavia, forse ancora intimorita dalla \"batosta argentina\", la Guazzoni decise di continuare nella produzione semi-artigianale e con prezzi particolarmente competitivi, a dispetto delle raffinate soluzioni tecniche e di una domanda ben superiore alla capacit\u00e0 produttiva. Per gli aspiranti possessori, entrare in possesso dell'agognata \"Matacross\" comportava lunghi mesi d'attesa che, sovente, facevano propendere gli impazienti acquirenti verso altri prodotti.\n Nel 1971 la \"Matacross\" divent\u00f2 \"Special\", con un nuovo telaio e, l'anno seguente, fu presentata la \"RM72\" da Regolarit\u00e0, con motori da 100 e 125\u00a0cm\u00b3 due tempi sei marce e telaio derivato da quello della Mattacross Special.\nAll'EICMA del 1973 venne esposto il prototipo del modello stradale \"Sport 125\", evolutosi nella seconda e definitiva versione, nota come \"Sport 125 Salone\", presentata all'EICMA il 22 novembre 1975. Si trattava d'una moto sportiva d'aspetto particolarmente riuscito, equipaggiato da motore a valvola rotante e accensione elettronica, con potenza di 24,5 CV a 12.000 giri/min. La componentistica, di prim'ordine, comprendeva la forcella anteriore e il monoammortizzatore posteriore Ceriani, entrambi del tipo \"competizione\", oltre al freno anteriore a doppio disco Scarab, ai mozzi Grimeca, ai cerchi a raggi Borrani, ai mezzi manubri con comandi Magura e alle sovrastrutture in vetroresina. Nonostante il buon numero di prenotazioni, il modello rimase allo stato prototipale, in quanto la produzione dell'azienda cess\u00f2 nei primi mesi del 1976, in seguito a una grave malattia che colp\u00ec Aldo Guazzoni, portandolo alla morte due anni pi\u00f9 tardi."}
{"id": "1317410", "revid": "149485", "url": "https://it.wikipedia.org/wiki?curid=1317410", "title": "XXVII Universiade", "text": "La XXVII Universiade estiva (XXVII \u0412\u0441\u0435\u043c\u0438\u0440\u043d\u0430\u044f \u043b\u0435\u0442\u043d\u044f\u044f \u0423\u043d\u0438\u0432\u0435\u0440\u0441\u0438\u0430\u0434\u0430 2013 \u0433\u043e\u0434\u0430 \u0432 \u041a\u0430\u0437\u0430\u043d\u0438) si \u00e8 svolta dal 6 al 17 luglio 2013 a Kazan' in Russia.\nPi\u00f9 di 10.400 atleti da 162 Paesi hanno partecipato a 13 sport obbligatori e 14 sport opzionali, rendendo l'Universiade 2013 la pi\u00f9 grande della storia dell'evento. Per la prima volta nella storia era inclusa pure una Universiade Culturale, con vari festival e show tenuti simultaneamente agli eventi sportivi. L'Universiade \u00e8 stata organizzata dalla Federazione Internazionale Sport Universitari (FISU) e dalle autorit\u00e0 del Tatarstan.\nIl budget di spesa previsto dall'organizzazione era sui 600 milioni di euro.\nAssegnazione.\nL'assegnazione della XXVII edizione delle Universiadi \u00e8 avvenuta il 31 maggio 2008 durante l'assemblea del Comitato Esecutivo della FISU tenutasi a Bruxelles.\nLe tre citt\u00e0 candidate all'organizzazione della XXVII Universiade furono:\nCalendario.\nIl processo di candidatura venne avviato il 5 settembre 2007 con l'invio della lettera d'invito alla partecipazione al processo di candidatura per l'edizione 2013 (sia estiva che invernale) delle Universiadi, a tutte le federazioni associate alla FISU da parte del presidente.\nIl processo di candidatura segu\u00ec le seguenti tappe:\nAltre citt\u00e0.\nIl 19 ottobre 2007 la FISU rese note le citt\u00e0 che presentarono domanda per diventare \"applicant cities\". Nell'elenco di seguito presentiamo i nomi delle citt\u00e0 che non hanno ufficializzato il proprio interesse entro i termini stabiliti:\nLa candidatura italiana.\nPer l'Italia si dava ormai praticamente certa la proposta di Milano come citt\u00e0 ospite delle Universiadi estive. La candidatura era stata proposta durante le Universiadi di Torino 2007. La citt\u00e0 non rientr\u00f2 per\u00f2 nella lista delle \"applicant cities\"; la rinuncia fu forse dovuta allo sforzo per la promozione della candidatura dell'Expo 2015, in seguito assegnato proprio alla citt\u00e0 meneghina.\nSviluppo e preparazione.\nSimboli.\nOgni logo per l'Universiade deve contenere la lettera \"U\", per indicare l'evento sportivo tenuto sotto l'egida della FISU. Il logo per l'edizione del 2013 \u00e8 un rettangolo verticale che contiene le parole \"Universiade\", \"Kazan\", \"Russia\", \"2013\" e le cinque stelle della FISU.\nL'emblema dell'Universiade 2013 prende la sua origine da un'immagine di un tulipano, un elemento comune degli ornamenti tartari che simboleggia la rinascita.\nLa mascotte \u00e8 Uni, un gattino che rappresenta il simbolico leopardo delle nevi alato. \u00c8 il simbolo nazionale della Repubblica del Tatarstan. Una versione stilizzata della creatura \u00e8 presente nello stemma del Tatarstan.\nI giochi.\nDiscipline.\nIl programma dell'Universiade 2013 di Kazan' presenta competizioni nei seguenti sport:"}
{"id": "1317415", "revid": "36426", "url": "https://it.wikipedia.org/wiki?curid=1317415", "title": "Mercato Vecchio", "text": "Il Mercato Vecchio era una zona di Firenze che venne demolita, assieme al vecchio Ghetto, tra il 1885 e il 1895 per la creazione di piazza della Repubblica, nell'ottica del cosiddetto \"risanamento\" cittadino.\nStoria.\nIn questo sito si trovava l'antico foro romano di Florentia. La zona aveva un valore altamente simbolico, poich\u00e9 era il centro geografico della citt\u00e0 dove si intersecavano il cardo e il decumano. In corrispondenza di questo incrocio si ergeva la colonna che in seguito fu sostituita dalla colonna dell'Abbondanza, ancora esistente.\nIn epoca alto medievale la zona continu\u00f2 ad essere un punto di ritrovo, divenendo presto il luogo di mercato pi\u00f9 importante della citt\u00e0. Era caratterizzato da due chiese antichissime, di epoca paleocristiana, dette Santa Maria in Campidoglio e Sant'Andrea. Il mercato fu istituzionalizzato solo dopo l'anno Mille. Tipicamente rispetto anche ad altre citt\u00e0 italiane si veniva cos\u00ec a definire lo spazio pubblico destinato ai commerci, al quale si contrapponeva una piazza del Duomo destinata agli affari religiosi e una piazza del Comune (piazza della Signoria) destinata alla politica e agli affari civili. Col tempo si rese necessario un secondo mercato, il \"mercatum de porta Sanctae Mariae\", dal nome della porta Santa Maria, dove poi nel Cinquecento venne costruita la loggia del Mercato Nuovo (in contrapposizione al mercato da allora definito \"Vecchio\").\nUn terzo polo commerciale nelle vicinanze era la Loggia del Grano, costruita da Arnolfo di Cambio alla fine del XIII secolo, che poi nella seconda met\u00e0 del Trecento divenne la chiesa di Orsanmichele. Orsanmichele era la chiesa delle Arti e corporazioni di Firenze poich\u00e9 in questa zona si concentravano la maggior parte delle sedi corporative: oltre a quelle ancora oggi esistenti del palazzo dell'Arte della Lana, del palazzo dell'Arte della Seta o del palazzo dell'Arte dei Beccai, vi si trovavano a pochi isolati le sedi dell'Arte dei Medici e Speziali, di quella degli Albergatori, dei Linaioli e Rigattieri e degli Oliandoli e Pizzicagnoli.\nLa piazza esisteva ancora all'epoca di Cosimo I, quando vi fece realizzare da Giorgio Vasari la loggia del Pesce, ma gradualmente lo spazio si era sempre pi\u00f9 assottigliato per la costruzione di minuscoli edifici popolari, adibiti a bottega e abitazione, che avevano mutato l'aspetto della zona. Era infatti tipico nel medioevo abitare negli edifici dove si possedeva anche la bottega e il laboratorio. Inoltre la zona era costellata da pozzi, forni, chiesette, torri, logge, abitazioni di legno o in muratura.\nNumerosi erano i toponimi della zona legati ad attivit\u00e0 economiche: piazza dell'Olio, via dei Pellicciai (poi via Pellicceria), via delle Ceste, piazza delle Cipolle (oggi piazza Strozzi), piazza del Vino, piazza delle Ricotte. Nella loggia dei Tavernai si vendevano vivande, mentre il tabernacolo di Santa Maria della Tromba si chiamava cos\u00ec perch\u00e9 era vicina alle botteghe dei fabbricanti di nacchere e trombe.\nLa demolizione.\nVerso il 1880 il giornalista Giulio Piccini, che si firmava con lo pseudonimo di Jarro, denunci\u00f2 con una serie di articoli, raccolti poi nel libro \"Firenze sotterranea\" (1881), il degrado nel quale vivevano gli umili abitanti del centro storico. Il tono fin troppo eloquente e le numerose esagerazioni e distorsioni erano indice certo di una situazione di decadenza, ma non rendevano giustizia alla plurisecolare storia della zona. Ne nacque un certo scalpore che convinse i pi\u00f9 della necessit\u00e0 di fare \"piazza pulita\" di tutta l'area. L'intervento si sarebbe inquadrato dopotutto nel contesto del piano del Poggi, che aveva eliminato le mura per creare quei \"boulevard\" che sono i viali di Circonvallazione, rispondendo alle nuove esigenze della borghesia di \"decoro\", di pulizia, di passeggio. Pochi anni prima erano state infatti ampliate via dei Calzaiuoli e via Tornabuoni ed era stato sistemato un lato di via Strozzi.\nNon si pu\u00f2 trascurare il lato speculativo dell'operazione (il cosiddetto \"affare del centro\"), che ottenne il trasferimento dei ceti umili fuori dal centro storico nell'ottica della creazione di abitazioni, edifici ad uso commerciale e rappresentativo per la ben pi\u00f9 remunerativa alta societ\u00e0 cittadina. Molti storici indicano come le ragioni economiche fossero il vero motore dello sventramento, rispetto al quale le oggettive esigenze di salute pubblica, di sicurezza e di decoro ne avrebbero costituito solo la copertura ideologica.\nGi\u00e0 nel 1881 il comune incaric\u00f2 una commissione di rilevare lo stato degli immobili e delle condizioni di vita degli abitanti della zona del Mercato Vecchio, che rilev\u00f2 il preoccupante degrado e spian\u00f2 la strada all'opera di risanamento massiccio. Il progetto definitivo venne approvato il 2 aprile 1885: entro giugno tutta la popolazione della zona era stata evacuata e tutte le propriet\u00e0 erano state generalizzatamente espropriate.\nI lavori procedettero con solerzia dal 1888, demolendo innanzitutto la parte nord della piazza, tra la colonna dell'Abbondanza e l'attuale lato del Caff\u00e8 Gilli: a questo punto, una volta eliminati i miserabili edifici del mercato si era riscoperta la piazza cinquecentesca, con la loggia del Pesce del Vasari e forse, secondo per esempio il parere di Piero Bargellini, sarebbe stato auspicabile che i lavori si fossero interrotti l\u00ec. Ma il centro era ormai gravato da forti interessi economico speculativi, che reclamavano edifici in grande pompa, nuovi di zecca per rappresentare l'emergente ceto borghese, per cui l'area delle demolizioni si ampli\u00f2 notevolemente, arrivando a coprire l'area tra piazza degli Strozzi, via de' Vecchietti, via de' Pecori, via de' Calzaiuoli, piazza della Signoria e via Porta Rossa. Molte furono le antiche testimonianze architettoniche del passato che vennero sacrificate senza troppa esitazione: chiese antiche, case-torri, sedi di Arti. Anche il vecchio Ghetto, con due sinagoghe, venne raso al suolo.\nAl posto della struttura urbana medievale sorse una maglia stradale regolare, caratterizzata dalla sezione costante di 12 metri, sulla quale vennero eretti i grandi palazzi, con i caff\u00e8, gli hotel e i portici, l'arco trionfale e il grande spazio di piazza Vittorio Emanuele II, oggi piazza della Repubblica.\n\u00c8 restato famoso il commento che il pittore macchiaiolo Telemaco Signorini, grande amante degli aspetti pittoreschi e popolari di questa parte di citt\u00e0 che soleva ritrarre spesso nelle sue opere, lasci\u00f2 in risposta a un impiegato comunale che gli chiedeva se, durante la demolizione del mercato, avesse gli occhi lagrimosi per quelle \"porcherie\" che venivano gi\u00f9: \"No, piango sulle porcherie che vengono su\".\nIl ghetto.\nQui si trovava anche il ghetto ebraico, dove Cosimo I e il figlio Francesco dal 1571 avevano obbligato a risiedere gli ebrei in citt\u00e0, gi\u00e0 soprattutto stanziati in Oltrarno, nell'area intorno all'ex-sinagoga di via de' Ramaglianti.\nIl ghetto fu disegnato dall'architetto Bernardo Buontalenti. Occupava un'area quadrata al centro della citt\u00e0 delimitata a est da via dei Succhiellinai (ora via Roma), a sud dalla piazza del Mercato Vecchio (ora piazza della Repubblica), a ovest da via dei Rigattieri (ora via Brunelleschi), e a nord dal chiasso di Malacucina (ora via Tosinghi). L'accesso al ghetto era garantito da due porte, una su piazza del Mercato e una su via dei Succhiellinai. Su una di queste porte (Francesco Bigazzi dice \"in faccia a via della Nave\") si trovava uno stemma mediceo e l'iscrizione: \u00ab\u00bb. Praticamente si riconosceva che gli Ebrei fossero segregati dai cristiani ma non cacciati dalla citt\u00e0, n\u00e9 sparsi nelle abitazioni, affinch\u00e9 per l'esempio dei \"pi\u00f9 buoni\" si fossero piegati pi\u00f9 facilmente ad abbracciare il Vangelo.\nIl ghetto era composto da un gruppo di alti edifici raccolti attorno alla piazza della Fonte, dove un pozzo forniva l'acqua agli abitanti del quartiere. Nel ghetto erano due sinagoghe: una di rito italiano (edificata nel 1571) e uno di rito levantino (edificata alla fine del XVI secolo).\nNel 1670 la zona nord del ghetto fu distrutta da un incendio e dei lavori di ricostruzione si approfitt\u00f2 per estendere il ghetto - gi\u00e0 sovraffollato - fino all'attuale via de' Pecori. Nel 1750 agli ebrei fu concessa la propriet\u00e0 degli edifici del ghetto che rimase in funzione fino all'epoca napoleonica.\nUna ricostruzione in plastico dell'aspetto dell'antico ghetto si trova al museo ebraico del tempio maggiore israelitico di Firenze.\nArchitetture scomparse.\nNelle demolizioni andarono perse 26 antiche strade, 20 tra piazze e piazzette, 18 vicoli; furono abbattuti 341 immobili ad uso abitativo, 451 botteghe e vennero allontanate 1778 famiglie per un totale di 5822 persone.\nIl Mercato Vecchio aveva il suo cuore in un edificio basso e lungo a forma di ovale rettilineo con una tettoia piuttosto aggettante che fungeva anche da riparo per i compratori e le bancarelle che si disponevano su entrambi i lati. Altri negozi e bancarelle si dispiegavano nella piazzetta attorno.\nTra gli edifici di notevole rilevanza storica andarono perduti la torre dei Caponsacchi, la torre degli Amieri, il vecchio Monte di piet\u00e0 dei Pilli (gi\u00e0 in via Monalda), ecc. Vi si trovavano inoltre le case anticamente abitate da importanti famiglie: le prime dei Medici, quelle degli Strozzi, dei Sassetti, dei Della Luna, dei Lamberti, dei Tosinghi, degli Anselmi, dei Vecchietti, dei Tornaquinci, ecc.\nNumerose furono le sedi delle Arti perdute per sempre: dei Medici e Speziali, degli Albergatori, dei Rigattieri, degli Oliandoli e Pizzicagnoli e dei Linaioli e Rigattieri; in quest'ultima esisteva ancora la nicchia del tabernacolo dei Linaioli, capolavoro di Beato Angelico e Lorenzo Ghiberti, oggi nel Museo nazionale di San Marco.\nNumerosi erano i tabernacoli e le chiese, spesso con opere d'arte citate da Giorgio Vasari, che oggi sono andati perduti. Si affacciava sulla piazzetta del Mercato la chiesa di San Tommaso, mentre erano in zona quella di Sant'Andrea, quella di Santa Maria in Campidoglio, San Miniato tra le torri, San Pier Buonconsiglio, San Leo e San Ruffillo; nella zona di piazza Strozzi si trovavano Santa Maria degli Ughi e San Donato dei Vecchietti.\nEra questa quindi una delle zone pi\u00f9 caratteristiche e nel corso dei secoli aveva mantenuto quasi intatto il tessuto edilizio medievale, con stradine strette ed edifici addossati gli uni agli altri. Di queste strade ed edifici antichi per fortuna resta almeno un notevole corredo iconografico di testimonianze fotografiche, pittoriche e grafiche ottocentesche.\nArchitetture sopravvissute.\nSebbene nessuno si sogn\u00f2 di toccare alcuni capolavori come la chiesa di Orsanmichele o palazzo Strozzi, anche altri edifici furono risparmiati dalle demolizioni, ma il contesto nel quale erano sorti venne profondamente stravolto tanto da comprometterne irrimediabilmente la lettura corretta nel tessuto urbano.\nTra queste vi furono alcuni palazzi nobiliari, come il palazzo dei Vecchietti, il palazzo Sassetti, il palazzo Canacci-Giandonati, il palazzo dei Catellini; le torri degli Adimari, degli Agli e dei Macci; tra le strutture un tempo pubbliche si ricordano il palazzo dell'Arte dei Beccai, il palazzo dell'Arte della Lana e il palagio di Parte Guelfa (che venne poi pesantemente restaurato nel 1921); tra gli edifici di culto la chiesa di Santa Maria Sopra Porta, all'epoca gi\u00e0 sconsacrata, che ospitava la caserma dei corpo dei pompieri.\nVennero risparmiati perch\u00e9 solo lambiti dall'area interessata al \"risanamento\" il palazzo Davanzati, la torre dei Foresi e le altre architetture di via Porta Rossa; la loggia del Porcellino e il palazzo Orlandini del Beccuto, che per\u00f2 perse il giardino che si trovava esternamente, oltre via del Campidoglio. Venne in parte demolito il palazzo dello Strozzino.\nVennero invece traslocate alcune architetture come la loggia del Pesce, ricostruita in piazza dei Ciompi usando il pi\u00f9 possibile i materiali originali, e il tabernacolo di Santa Maria della Tromba, ricostruito all'angolo del palazzo dell'Arte della Lana con un restauro piuttosto arbitrario del 1905.\nLa grande mole di dettagli architettonici (capitelli, bassorilievi, pietre scolpite da trabeazioni, mensole, pilastri, stemmi, tabernacoli, ecc.) fu in larga parte distrutta o prese la via del mercato antiquario. Tracce di questo commercio si possono rilevare per esempio tra le collezioni del Museo Bardini, donato al comune di Firenze dal grande antiquario Stefano Bardini, che raccolse tenacemente queste testimonianze storiche della citt\u00e0. Solo una parte dei queste vestigia rest\u00f2 in mano pubblica, grazie all'impegno instancabile di intellettuali quali Guido Carocci, e oggi si trova per lo pi\u00f9 nel lapidario del Museo nazionale di San Marco.\nLa colonna dell'Abbondanza.\nTra le cose salvate ci fu anche la colonna dell'Abbondanza o colonna della Dovizia, situata dove si incontravano il cardo e il decumano romani. In un primo momento venne liberata dagli edifici che arrivavano addirittura ad inglobarla, per poi essere smontata e deposta. Ricollocata nel 1956, presenta ancora oggi alcune memorie della vita del mercato: un anello in ferro in alto che reggeva una piccola campana la quale suonava per indicare l'ora di apertura e chiusura dell\u00b4attivit\u00e0 del mercato, e un secondo anello in basso alla quale si incatenavano alla \"gogna\" i commercianti disonesti."}
{"id": "1317422", "revid": "125491744", "url": "https://it.wikipedia.org/wiki?curid=1317422", "title": "Itinerarium Burdigalense", "text": "L'Itinerarium a Burdigala Jerusalem usque et ab Heraclea per Aulonam et per urbem Romam Mediolanum usque, usualmente noto come Itinerarium Burdigalense o Itinerarium Hierosolymitanum, \u00e8 il pi\u00f9 antico racconto conosciuto di un itinerario cristiano. Fu scritto nel 333-334 da un anonimo pellegrino durante il viaggio da \"Burdigala\", l'attuale Bordeaux, fino a Gerusalemme, dov'era diretto per venerare il Santo Sepolcro.\nPresentazione.\nI manoscritti in nostro possesso e le loro copie.\nL\"'itinerarium Burdigalense\" \u00e8 il primo documento di Pellegrinaggio cristiano in Terra santa che possediamo. \u00c8 stato redatto da un abitante di Bordeaux (all'epoca la citt\u00e0 gallo-romana di Burdigala).\nQuesto documento \u00e8 pi\u00f9 dettagliato rispetto agli altri itinerari in quanto descrive anche le singole \"mutationes\" (stazioni di servizio) incontrate lungo il percorso. Cos\u00ec, grazie a questo itinerario, \u00e8 stato possibile ritrovare le tracce di alcuni luoghi di sosta situati in prossimit\u00e0 delle strade romane. Per esempio, la \"mutatio Vanesia\"che \u00e8 stata individuata recentemente e che ha dato luogo a degli scavi.\nTutte le tappe del percorso lungo le strade romane fino alla Terra santa sono intervallate solo da qualche osservazione. Queste tappe sono suddivise, principalmente, in \"mutatio\", \"mansio\" (luoghi di sosta) e \"civitas\" (citt\u00e0 o territori).\nAl giorno d'oggi, si conoscono solo tre manoscritti dell\"'Itinerarium Burdigalense\": il loro titolo completo \u00e8 \"Itinerarium a Burdigala Hierusalem usque; et ab Heraclea per Alaunem et per urbe Romam Mediolanum usque sic,\" la cui traduzione \u00e8 \"Itinerario da Burdigala (Bordeaux) a Hierusalem (Gerusalemme) et da Heraclea (Marmara Ere\u011flisi), per Aulon\"\"(Valona) e per la citt\u00e0 di Roma, a Mediolanum (Milano).\"\nIl primo di questi manoscritti si trova alla Biblioteca capitolare di Verona, il secondo alla Biblioteca dell'Abbazia di San Galloe il terzo alla Biblioth\u00e8que nationale de France. Il manoscritto di Verona non \u00e8 consultabile online. Un frammento del manoscritto conservato all'abbazia di San Gallo della alla prima met\u00e0 del IX secolo \u00e8 consultabile. Il terzo manoscritto \u00e8 interamente accessibile online sul sito della BNF Gallica. Esso si trova alla pagina 66rdi un'opera contenente diversi itinerari. Oltre a questo manoscritto, pi\u00f9 di un centinaio di documenti riguardanti questo pellegrinaggio sono consultabili online sullo stesso sito.\nQuesti manoscritti sono il risultato della copia di un documento antecedente e, successivamente, sono state realizzate molte edizioni a stampa tra cui si segnalano un esemplare del 1864 tratto dal manoscritto di Verona, consultabile presso la Biblioth\u00e8que Nationale de France e un'opera di Gustav Parthey e Morito Pinder del 1848.\nOltre agli errori iniziali dei monaci amanuensi, se ne sono aggiunti altri nei successivi documenti a stampa. Fu cos\u00ec che una tappa venne aggiunta dopo \"Mediolanum,\" \"Fluvio Frigido,\" che si trova invece in Slovenia, come l'omonimo fiume e la celebre Battaglia del Frigido. Allo stesso modo, i nomi, le distanze e le intestazioni dei tratti stradali possono divergere in base alle pergamene e alle copie successive. \nIl percorso di andata, come indicato dal titolo del documento, descrive l'itinerario da Bordeaux fino a Gerusalemme, con tutte le relative tappe. Invece, per il viaggio di ritorno si descrivono solo i tratti che differiscono dall'andata: da Istanbul (in realt\u00e0 Marmaraere\u011flisi) a Milano attraversando la Penisola balcanica per poi risalire la Penisola italiana passando per Roma.\nOgni tratto del percorso \u00e8 accompagnato da un riepilogo che tiene conto della distanza totale e del numero di tappe e di collegamenti. Le estremit\u00e0 dei tratti sono sistematicamente dei luoghi caratteristici della cristianit\u00e0 di quell'epoca.\nIn pi\u00f9 occasioni l'itinerario redatto dal pellegrino non \u00e8 tra i pi\u00f9 corti; infatti ha fatto delle deviazioni per passare in alcuni luoghi dove vi erano evidenti tracce di cristianesimo. \u00c8 il caso, per esempio, di Arles e Valenza per quanto riguarda l'inizio del percorso. In effetti, l'espansione del cristianesimo nel IV secolo era solo parziale. Queste deviazioni erano dovute alla presenza di una diocesi e di alcuni vescovi rinomati.\nLa descrizione dalla Citt\u00e0 santa a Gerusalemme \u00e8 molto utile. In particolare le informazioni sul Monte del Tempio sono tra le pi\u00f9 preziose, come quelle sulla \"lapis pertusus\" (roccia forata) dove gli Ebrei si recano a piangere una volta all'anno. Si tratta inoltre della prima menzione della grotta sulla quale sar\u00e0 costruita la Cupola della Roccia.\nIl Cursus publicus.\nL'anonimo di Bordeaux ha descritto tutte le tappe del suo percorso. Ha distinto le stazioni essenzialmente in due categorie: le \"mutationes\" e le \"mansiones\". Quest'ultime potevano essere rimpiazzate dalle citt\u00e0 (\"civitas\"), dai castelli o dalle fortezze (\"castellum\"), omesse come in \"Ad Pirum\", oppure dai villaggi (\"vicus\"). Si tratta dunque della descrizione dettagliata del suo percorso, realizzato grazie al \"Cursus publicus\". Gli altri itinerari dell'antichit\u00e0 (\"itinerarium\") descrivono solo le tappe principali (\"mansiones\"), mentre l'anonimo triplica il numero dei luoghi conosciuti aggiungendo le \"mutationes\". \nDurante il suo viaggio ha approfittato dell'ospitalit\u00e0 che gli \u00e8 stata offerta in quanto portatore di un\"'evictio\", di un diploma o \"tractoriae\", il lasciapassare per l'utilizzo di tutti i servizi del \"Cursus publicus.\" Grazie a questo titolo, l'anonimo \u00e8 considerato una grande personalit\u00e0. \nTrattandosi di un cristiano che ha preso parte al pellegrinaggio verso la Terra santa, si potrebbe pensare che fosse un vescovo e che in quanto tale potesse viaggiare accompagnato. Si potrebbe immaginare il vescovo Orientalis e il suo diacono Flavius che approfittano nuovamente del \"Cursus publicus\" per recarsi pi\u00f9 lontano di \"Arelate\" dove si era tenuto il concilio nel 314. Purtroppo, sono gli unici nomi di cristiani di Burdigala del IV secolo che sono giunti fino a noi. Il nostro pellegrino ha visitato tutte le citt\u00e0 ritenute importanti dai cristiani dell'epoca, non esitava a fare delle deviazioni restando per\u00f2 sempre sulle \"viae publicae\", le sole vie soggette alle regole del \"Cursus publicus\".\nItinerario.\nBurdigala.\nL'anonimo pellegrino comincia il suo racconto descrivendo sommariamente la sua citt\u00e0. \n\"Civitas Burdigala, ubi est fluvius Garonna per quem faccio mare Oceanum accesso et recesso, per lega plus minus centun.\" La citt\u00e0 di Bordeaux, dove si trova il fiume Garonna nel quale il flusso e il riflusso dell'oceano (le maree) arrivano fino a circa cento leghe (220\u00a0km).\nDa Bordeaux a Tolosa (in leghe).\nLe tappe della prima parte di questo pellegrinaggio fino a Tolosa sono contate in leghe galliche (una lega gallica equivale a 1,5 miglia romane), tutto il resto del percorso viene espresso in miglia (\"milia passuum\"), l'unit\u00e0 romana di distanza che corrisponde a mille passi (1\u00a0478 m).\nQuesto tratto del percorso \u00e8 descritto in leghe galliche. Esso \u00e8 integrato con il tratto seguente nella descrizione dell'anonimo di Bordeaux. Il passaggio tra Bazas e Eauze \u00e8 il pi\u00f9 incerto per via della posizione delle \"mutationes\" che non \u00e8 stata trovata. Nella Tabula Peutingeriana, Bordeaux e Tolosa, come Gimont, sono rappresentate da due edifici. Il percorso che viene descritto passa per Le Mas-d'Agenais, Agen e Lectoure.\nSe le citt\u00e0 (\"civitas\") descritte su questo itinerario sono le sole, per arrivare da Burdigala a Tolosa ci si impiega 4 giorni: la distanza era di 25 leghe fino a Bazas, poi 29 leghe per raggiungere Eauze, 20 leghe fino ad Auch e infine 34 leghe per arrivare a Tolosa. Queste tappe sono considerate lunghe se messe a confronto con il resto del percorso.\nDa Tolosa ad Arles.\nLa sintesi del tratto da Bordeaux ad Arles secondo l'autore \u00e8: \"\"Fit a Burdigala Arelate usque milia CCCLXXII, mutationes XXX, mansiones XI\".\"\nIn totale da \"Burdigala\" (Bordeaux) a \"Arelate\" (Arles) 372 miglia, 30 stazioni per il cambio cavallo e 11 stazioni di sosta. \nIl conteggio secondo i dati di queste prime due tabelle \u00e8 di circa 376 miglia (considerando che 1 lega gallica equivale a 1,5 miglia romane), 31 stazioni per il cambio cavallo e 11 stazioni di sosta. Bisogna notare che il pellegrino conta tutti le stazioni per il cambio cavallo, indipendentemente dalla loro tipologia (\"mutatio, civitas\" o \"mansio\").\nIl percorso, dopo Tolosa, segue le due strade romane: Via Aquitania fino a Narbona per poi proseguire lungo la Via Domizia.\nIl pellegrino fece una deviazione verso Arles da N\u00eemes. Allo stesso modo, raggiunse poi Valence invece di seguire la via diretta verso Torino lungo la Durance.\nDa Arles a Milano.\n\"Fit ab Arelate Mediolanum usque milia CCCCLXXV, mutationes LXIII, mansiones XXII\"\nIn totale da \"Arelate\" (Arles) a \"Mediolanum\" (Milano), 475 miglia, 63 stazioni per il cambio cavallo, 22 stazioni di sosta. \nInvece, il conteggio appena citato della distanza e dei stazioni per il cambio cavallo ha uno scarto significativo (529 miglia, 43 cambiamenti e 21 soste).\nL'ultima linea del tratto \u00e8 visibilmente di troppo. Ci si rende conto che si tratta di un errore del copista in quanto il fiume Frigido si trova molto pi\u00f9 lontano, in Slovenia.\nFino a Valence si percorre la via Agrippa, si prosegue per la via delle Alpi per poi raggiungere la Via Domizia a Embrun. Questa strada si chiama pi\u00f9 precisamente la \"Via Alpium Cottiarum\" tra Chorges (Caturigomagus) e la mansio Ad Fines prima di Torino, i limiti delle Alpi Costiere. Si prosegue per la \"Via Ticinensis\" che ci conduce fino a Pavia, per raggiungere Milano in linea retta accedendo per la \"porta Ticinencis\". \nL'attraversamento delle Alpi passando per il colle del Monginevro non \u00e8 stato oggetto di nessun commento. \nMediolanum, oltre ad essere la capitale durante il periodo della tarda antichit\u00e0, era la sede di uno sviluppo del cristianesimo attestato dall'Editto di Milano promulgato nel 313 da Costantino e Licinio.\nDa Milano a Aquileia.\n\"Fit a Mediolano Aquileia usque milia CCLI, mutationes XXIIII, mansiones VIIII\"\nIn totale da \"Mediolano\" (Milano) a \"Aquilea\" (Aquileia) 251 miglia, 24 stazioni per il cambio cavallo e 9 stazioni di sosta.\nIl conteggio delle tappe appena citato \u00e8 di circa 236 miglia, 22 stazioni per il cambio cavallo e 9 stazioni di sosta.\nNella pianura tra Mestre e Aquileia, \u00e8 possibile seguire una grande parte del tracciato della via romana (Via Annia) dalle aerofotogrammetrie realizzate durante un periodo di siccit\u00e0. La citt\u00e0 di Altino, inoltre, \u00e8 stata ritrovata a partire da una campagna di fotografie di questo tipo che ha permesso di rivelare l'ampiezza della citt\u00e0 antica.\nDa Milano, l'anonimo di Bordeaux segue un tracciato classico sulle strade romane: La via Gallica fino a Verona raggiungendo la via Popilia (Via Annia del nord) a Padova per arrivare alla fine di questo tratto. Sulla Tabula Peutingeriana, solo \"Verona\" e \"Altinum\" sono rappresentate da due edifici, \"Aquileia\" che \u00e8 descritta come una citt\u00e0 splendida si presenta circondata da una cinta muraria a 6 torri. Essa fa parte, insieme a Nicomedia (\"Izmit\"), Nicea (\"Iznik\") e Ravenna, delle rare citt\u00e0 di secondo grado dopo le tre citt\u00e0 rappresentate all'interno di tre medaglioni (Roma, Costantinopoli e Antiochia). \nLa citt\u00e0 di Aquileia all'epoca era un altro grande centro del cristianesimo. Tra il IV secolo e il XV secolo \u00e8 stata la sede del Patriarcato di Aquileia.\nImportanza documentaria.\nIl documento offre una breve descrizione di Gerusalemme e di altri luoghi visitati in Terrasanta. La sua rilevanza per\u00f2 sta soprattutto nella conferma del buono stato in cui versava nel IV secolo la viabilit\u00e0 consolare romana, e nell'aver tramandato i toponimi adottati in quel periodo per definire citt\u00e0 e localit\u00e0 minori lungo il percorso.\nL'autore, con una prosa scarna, non solo annota le pi\u00f9 importanti citt\u00e0 toccate, ma anche le \"mansiones\" (centri pi\u00f9 piccoli muniti di locanda) e le \"mutationes\" (luoghi intermedi deputati al solo cambio dei cavalli), indicando per ciascuna tratta la distanza in miglia.\nA partire dal 2012, l'Itinerario \u00e8 stato proposto come Cammino Culturale dal Gruppo Archeologico di Terra d'Otranto, candidandolo al riconoscimento quale \"Itinerario Europeo\" del Consiglio d'Europa."}
{"id": "1317427", "revid": "36426", "url": "https://it.wikipedia.org/wiki?curid=1317427", "title": "Mercato Nuovo (Firenze)", "text": ""}
{"id": "1317429", "revid": "36426", "url": "https://it.wikipedia.org/wiki?curid=1317429", "title": "Mercato Ortofrutticolo di Novoli", "text": ""}
{"id": "1317435", "revid": "6923", "url": "https://it.wikipedia.org/wiki?curid=1317435", "title": "Moi-m\u00eame-Moiti\u00e9", "text": " \u00e8 un marchio di abbigliamento giapponese creato dallo stilista Mana, chitarrista del gruppo musicale gothic metal Moi dix Mois e del gruppo musicale visual kei Malice Mizer. Venne fondato nel 1999 e fu la prima casa di moda ad utilizzare la parola gothic per indicare la moda lolita e la moda aristocratica.\nIl nome del marchio \u00e8 composto dalle parole francesi \"moi-m\u00eame\" (me stesso) e \"moiti\u00e9\" (met\u00e0), anche se l'espressione non esiste in francese.\nMoi-m\u00eame-Moiti\u00e9 ha molte filiali a Tokyo e Hiroshima, ed inoltre vende on-line.\nStoria.\nMana, appassionato di moda, ad un certo punto della sua carriera di musicista decise di disegnarsi da solo i costumi per le sue performance e per i suoi fan. Cre\u00f2 quindi due stili di abbigliamento specifici, ovvero il Gothic Lolita e il Gothic Aristocrat. Il primo stile unisce l'innocenza e tenerezza dello stile Lolita con il mistero e le atmosfere dark e cupe della moda goth, mentre il secondo si basa sul connubio tra moda aristocratica e moda gotica. Queste due mode furono fondamentali per la diffusione delle subculture urbane di Harajuku.\nL'abbigliamento di Moi-m\u00eame-Moiti\u00e9 \u00e8 caratterizzato dall'uso di materiali ricercati e dalla cura dei dettagli, simile a quella adottata dell'alta moda. Il logo dell'azienda, un candeliere, appare spesso nei piccoli dettagli degli abiti, come ad esempio sui bottoni, sui gioielli, sui lacci o sui merletti; altri motivi usati sono croci, rose, esempi di architettura gotica ed ali di pipistrello. Queste stampe o trame sono solitamente nere, grigie o blu scuro.\nSuccessivamente anche altri marchi (come l'Atelier Boz) iniziarono a produrre alcuni abiti simili a quelli della Moi-m\u00eame-Moiti\u00e9, ma la sigla \"Elegant\" per indicare le mode gothic lolita e gothic aristocrat viene usata solo dagli abiti prodotti dalla Moi-m\u00eame-Moiti\u00e9."}
{"id": "1317443", "revid": "38120", "url": "https://it.wikipedia.org/wiki?curid=1317443", "title": "Prima della Pioggia", "text": ""}
{"id": "1317448", "revid": "15756", "url": "https://it.wikipedia.org/wiki?curid=1317448", "title": "Sorrento 1945", "text": "LA.S.D. Sorrento 1945, meglio nota come Sorrento, \u00e8 una societ\u00e0 calcistica italiana con sede nella citt\u00e0 di Sorrento, nella citt\u00e0 metropolitana di Napoli. Milita in Serie D, la quarta divisione del campionato italiano.\nRifondato nel 2016, \u00e8 erede dei sodalizi \"Societ\u00e0 Sportiva Sorrento\", sorta nel 1945 e sciolta nel 1950, dell\"'Associazione Calcio Sorrento\" nato nel 1950 e sciolto nel 1991 e del \"Sorrento Calcio\", fondato nel 1991 e fallito nel 2016.\nLa societ\u00e0 conta una partecipazione al campionato di Serie B, secondo livello nazionale, nella stagione 1971-1972. Nel suo palmar\u00e8s annovera la vittoria di una Coppa Italia Lega Pro, di una Supercoppa di Lega di Serie C2 e di una Coppa Italia Serie D.\nI colori sociali sono il rosso e il nero. Disputa gli incontri di casa allo stadio Italia.\nStoria.\nDalle origini alla Serie B.\nIl Sorrento nacque il 23 dicembre 1945 dalle ceneri del Nazario Sauro 1929 e dagli animatori locali del partito politico L'Uomo Qualunque, dove fu inizialmente ubicata la sede sociale. In precedenza, a questa data era gi\u00e0 esistente, alla fine degli anni trenta una squadra che partecip\u00f2 a vari campionati di propaganda della zona stabiese con il nome di GIL (Giovent\u00f9 Italiana del Littorio) Sorrento nel 1937-1938 e 1938-1939, e che poi partecip\u00f2 alla Seconda Divisione Campania dove venne promosso nella Prima Divisione. Termina il campionato in centro classifica l'anno seguente quella societ\u00e0 non si iscrisse al campionato e interruppe l'attivit\u00e0 a causa della guerra. Dopo la guerra riprese l'attivit\u00e0 e ci fu la sua rifondazione e partecip\u00f2 al campionato 1945-1946 di Seconda Divisione Campania, lo vinse e fu promosso nella Prima Divisione. Vinse anche questo campionato e sal\u00ec in Serie C.\nDopo la breve esperienza nella Lega Centro-Sud di Serie C nel 1947-1948, retrocesse nel campionato di Promozione e vi rimase fino a quello del 1949-1950 dove si classific\u00f2 ultimo, poi non si iscrisse a quello successivo per cui il barone Luongo per non far scomparire il calcio in penisola sorrentina port\u00f2 la squadra a Sant'Agnello e da l\u00ec continu\u00f2 a fare calcio partecipando con il nome di \"Sant'Agnello-Penisola Sorrentina\" e terminando terzo nel campionato di Seconda Divisione Campania fu promosso in quello di Prima Divisione. L'anno successivo cambi\u00f2 nome in \"Unione Sportiva Penisola Sorrentina\" ed in quello seguente in \"Societ\u00e0 Sportiva Flos Carmeli\" e partecip\u00f2 alla Seconda Divisione Campania. Nel campionato 1957-1958 il Flos Carmeli muta la sua denominazione in \"Societ\u00e0 Sportiva Sorrento\" e continua a giocare nei campionati regionali, dove rimase fino alla stagione 1967-1968 quando si classific\u00f2 primo e venne promosso in Serie D.\nL'anno successivo il Sorrento disput\u00f2 un ottimo campionato, arrivando ancora una volta primo in classifica a pari merito con la , e venendo promosso in Serie C dopo aver vinto proprio contro la squadra corallina lo spareggio in gara unica disputatosi al Flaminio di Roma: vittoria rossonera per 1-0, gol siglato da Sani.\nPromosso in C, due stagioni pi\u00f9 tardi, nel 1970-1971 con Giancarlo Vitali in panchina il Sorrento chiuse in testa il torneo e sal\u00ec nella serie cadetta. In squadra c'erano un giovane Bruscolotti ed il recordman di presenze (434) Fiorile con contributi dell'ex Milan Noletti. In quell'anno il portiere forlivese Antonio Gridelli raggiunse il record di imbattibilit\u00e0 con 1537 minuti pari a 17 incontri.\nLa Serie B e il declino.\nIl primo campionato in Serie B (con in squadra il giovane Giuseppe Bruscolotti, protagonista in A col ) fu per\u00f2 disastroso per i sorrentini, che arrivarono penultimi in classifica nonostante un girone di ritorno da ritmo promozione. Le gare casalinghe in quell'anno si giocarono al San Paolo di Napoli che fu teatro della sfida di Coppa Italia contro gli azzurri di Zoff ed Altafini, disputata il 29 agosto 1971 ove i rossoneri vinsero per 1-0 grazie ad un gol di Paolino Bozza senza per\u00f2 superare la fase a gironi. I costieri retrocessero in Serie C, dove restarono fino al 1977-1978, anno della retrocessione in Serie C2. L'allenatore era Nicola D'Alessio.\nNel 1984-1985 la squadra sorrentina arriv\u00f2 seconda in classifica e venne promossa in Serie C1. Da quel momento in poi, il Sorrento attravers\u00f2 un periodo buio: dapprima la ricaduta in Serie C2 nel 1987 e, dopo alcuni tentativi di risalita non andati a buon fine, la retrocessione nel Campionato Interregionale nel 1989 per inadempienze finanziarie e la retrocessione in Eccellenza nel 1991.\nIl risorgere rossonero parte nella stagione 1991-1992, anno in cui la squadra viene rifondata tramite la Polisportiva Sangiorgese, che cambia denominazione in \"Associazione Sportiva Sorrento\" e riparte dal campionato di Promozione che vince nel 1994, riuscendo a salire nella massima categoria regionale, e nel 1997-1998 vince il girone B dell'Eccellenza Campania davanti a e e conquista nella finale di Caserta la Coppa Italia Dilettanti Campania contro la ai rigori.\nL'anno dopo, nel Campionato Nazionale Dilettanti, chiude in testa il girone d'andata e si piazza al quinto posto. In D evita, nella stagione 2000-2001, la retrocessione in Eccellenza vincendo lo spareggio disputatosi a Benevento con l' ai rigori.\nIl ritorno tra i professionisti.\nNel campionato 2005-2006 ha ottenuto la promozione dalla Serie D alla Serie C2 e si \u00e8 aggiudicata la Coppa Italia Serie D battendo in finale il , e precedentemente, in semifinale con goleada, i \"campioncini\" del programma televisivo \"Campioni, il sogno\" del , allenati da Francesco Graziani.\nCon il ritorno tra i professionisti modifica la propria ragione sociale in \"Sorrento Calcio S.r.l.\" e nella stagione 2006-2007, il Sorrento vince il campionato di C2 ed accede alla Serie C1, nello stesso anno vince la Supercoppa di Lega di Serie C2, posizionandosi al primo posto nella classifica a tre con 4 punti totali dinanzi a (secondo con 3 punti e sconfitto per 1-0 a Sorrento) e , ultimo con 1 punto.\nNella stagione 2007-2008 viene sconfitto nella seconda giornata di campionato in casa dal per 0-1, in questa occasione il Sorrento perde l'imbattibilit\u00e0 casalinga che durava dal 1\u00ba maggio 2004 (Sorrento-Paganese 1-2), dopo 72 risultati utili consecutivi interni in gare ufficiali e dopo tre anni, quattro mesi ed un giorno. Dopo vari alti e bassi, giunge un piazzamento a ridosso della zona alta della classifica.\nNella stagione 2008-2009 conquista per la prima volta nella sua storia la Coppa Italia Lega Pro, battendo nella doppia finale la (0-0 a Cremona e 1-0 a Sorrento). Il gol decisivo porta la firma di Federico Giampaolo.\nNella stagione 2009-2010, tra alti e bassi, disputa una discreta stagione terminando al 9\u00ba posto e conquistando un posto nella Coppa Italia 2010-2011.\nLa stagione 2010-2011 \u00e8 molto buona per il Sorrento, che parte subito bene divenendo in fretta la capolista solitaria del suo girone; tuttavia, dopo alcuni scontri di alta classifica poco soddisfacenti, il approfitta di questo calo della squadra campana per vincere lo scontro diretto in casa per 1-0. Da quel momento, il Gubbio passa in testa staccando il Sorrento, che prosegue per\u00f2 su ottimi livelli e, nonostante i 10 punti di svantaggio accumulati durante il filotto trionfale degli eugubini, riesce a ridurre con discreta efficacia il gap, inanellando una buona serie di risultati che, complice una lieve flessione del Gubbio, avvicina progressivamente il Sorrento alla vetta della classifica; ma nonostante tutto, malgrado una vittoria per 2-1 in casa contro un Gubbio in ripresa, il Sorrento si porta solo a 4 punti dagli avversari a due giornate dalla conclusione; tuttavia, la domenica successiva il match dei campani in trasferta contro lo Spezia \u00e8 negativo, con la rimonta dei liguri che vanno a vincere per 2-1, e nel frattempo il Gubbio, uscendo vittorioso per 3-1; il Sorrento \u00e8 cos\u00ec costretto a rinunciare alle ambizioni di promozione diretta, disputando i play-off per il campionato cadetto (in cui viene eliminato dal nella semifinale, perdendo all'andata 2-0 e pareggiando in casa al ritorno).\nLa stagione 2011-2012 \u00e8 stata una stagione ottima per il Sorrento, che parte subito con una vittoria a per 3-0, pareggiando le 3 partite dopo con il , il e , per poi tornare a vincere con e Reggiana. La prima sconfitta arriva allo stadio Ciro Vigorito contro il per 1-0. I campani terminano il campionato al quarto posto dopo , e ; proprio contro la squadra carpigiana disputano i play-off, perdendo in casa 0-1 e vincendo a Carpi per 0-1; tuttavia, a causa del miglior piazzamento in classifica, sono gli emiliani a proseguire la strada verso la Serie B.\nIl declino e il fallimento.\nPer la stagione 2012-2013 l'allenatore \u00e8 Giovanni Bucaro. Il 13 luglio 2012 il Sorrento viene per\u00f2 escluso dal campionato 2012-2013 per problemi infrastrutturali. Il 16 luglio ha presentato ricorso.\nIl Sorrento si piazza 15\u00ba in campionato e disputa i play-out contro il . La sconfitta ai play-out sancisce la retrocessione in Lega Pro Seconda Divisione. Nella stagione 2013-2014 il Sorrento disputa il campionato di Lega Pro Seconda Divisione, retrocedendo in Serie D dopo aver perso i play-out con l'. Anche il successivo campionato di Serie D \u00e8 da dimenticare per il Sorrento, costretto a difendere (ancora una volta come i due anni precedenti) la salvezza nei play-out contro la . Negli spareggi retrocessione, i costieri sono costretti ad arrendersi in casa e in rimonta per 1-2, retrocedendo in Eccellenza. Nel 2015-2016 milita nel girone B del campionato d'Eccellenza; il record delle retrocessioni si aggiorna, dato che, con l'ultimo posto in classifica, i campani terminano un percorso che li ha condotti in quattro anni dalla terza serie nazionale fino alla Promozione.\nIn estate viene dichiarato il fallimento della formazione sorrentina.\nLa rifondazione.\nIl calcio a Sorrento riparte dall'Eccellenza, con la neonata \"Associazione Sportiva Dilettantistica Football Club Sorrento\", sorta dalla fusione tra \"Atletico Sorrento\" di calcio a 5 e il \"\" che chiude al 2\u00ba posto nel girone B. Ai play-off i rossoneri si fermano contro il Cervinara.\nPer la stagione 2017-2018 la societ\u00e0 cambia denominazione in \"Associazione Sportiva Dilettantistica Sorrento 1945\" e affida la guida tecnica della prima squadra ad Antonio Guarracino (che da calciatore gi\u00e0 ha onorato i colori rossoneri). A fine stagione la squadra rossonera arriva 1\u00aa nel girone B di Eccellenza dopo aver vinto lo spareggio promozione contro l', venendo promossa in Serie D. Nella stagione successiva, i costieri, inseriti nel girone H del massimo campionato dilettantistico dopo alcuni risultati negativi che portano all'esonero di Guarracino, sostituito poi da Maiuri concludono il campionato al 10\u00ba posto.\nColori e simboli.\nColori.\nI colori sociali del Sorrento sebbene quelli comunali siano il bianco e il rosso, sono il rosso e il nero in omaggio ad Ugo De Angelis, dirigente locale appassionato del .\nSimboli ufficiali.\nStemma.\nLo stemma del Sorrento Calcio, utilizzato dal 2006 al 2016 era uno scudo con una parte superiore nera dove compariva la scritta \"Sorrento Calcio\" e una parte inferiore rossa caratterizzata da un disegno di cinque losanghe gi\u00e0 presenti nello stemma della citt\u00e0 di Sorrento, con sotto l'anno di fondazione (1945).\nLa versione dello stemma in uso dal 2017 al 2021 \u00e8 simile a quella precedente. Al suo interno sono posizionate le cinque losanghe e sopra di esse si trova la scritta \"Sorrento\".\nNel 2021 la societ\u00e0 torna ad utilizzare lo stemma in uso fino al 2016.\nStrutture.\nStadio.\nIl Sorrento gioca le partite di casa allo stadio Italia, costruito nel 1950 e capace di ospitare spettatori.\nA seguito della promozione in Serie B, vista l'inadeguatezza dello stadio Italia i costieri hanno giocato le gare interne della stagione 1971-1972 allo stadio San Paolo di Napoli.\nDurante la stagione 2015-2016 il Sorrento non ha pi\u00f9 disputato le partite di casa all'Italia ma ha usufruito dei diversi campi di provincia, che sono stati lo stadio Comunale di Casola di Napoli, lo stadio Alberto Vallefuoco di Mugnano di Napoli, lo stadio Mario Cerulli di Massa Lubrense, lo stadio San Michele di Pimonte e il campo sportivo Kennedy A di Napoli.\nCentro di allenamento.\nIl Sorrento svolge le sue sedute di allenamento allo stadio Italia.\nSociet\u00e0.\nOrganigramma societario.\n\"Dal sito internet ufficiale della societ\u00e0. Aggiornato il 5 settembre 2017\"\nSettore giovanile.\nNella stagione 2007-2008 la formazione \"Giovanissimi\" del Sorrento ha vinto la Coppa Giovanissimi Professionisti.\nStatistiche e record.\nStatistiche di squadra.\nIl Sorrento, nella sua storia ha raggiunto il suo apice disputando un campionato di Serie B nella stagione 1971-1972.\nVittoria pi\u00f9 larga\nSconfitta pi\u00f9 larga\nPartita con il maggior numero di goal\nStatistiche individuali.\nIl calciatore che detiene il record di presenze con il Sorrento \u00e8 Antonino Fiorile, con 435 apparizioni, seguito da Antonino Silvestri a quota 287 e Luigi Pezzella fermatosi a 281. Il calciatore che detiene il record di reti \u00e8 Giulio Russo con 90 centri, seguono poi Carlo Cuomo e Francesco Ripa con 60 e 52 reti.\nTifoseria.\nStoria.\nLa tifoseria costiera si presenta con un chiaro stampo nazionalista. Molti infatti sono i tricolori presenti sui drappi e sul materiale realizzato. Una curva per lo pi\u00f9 destroide, vista anche la fattura del proprio materiale.\nDalla stagione 2013-2014 il tifo organizzato si unisce in un unico gruppo: \"Branco\". Fino alla stagione 2012-2013 erano presenti i gruppi \"Ultras Sorrento\" (che and\u00f2 a sostituire il vecchio drappo \"Militanza Ultras\", il quale campeggiava nei primi anni tra i professionisti e negli anni delle serie minori), \"gli Arditi\", \"il Clan\", \"Hell's Army 1983\", \"South Boy\" e \"Vecchio Stile\", questi ultimi due legati ad un profondo stile casual, che erano presenti col loro drappo solo ed esclusivamente in trasferta.\nGemellaggi e rivalit\u00e0.\nDalla stagione 2013-2014, in occasione del rinnovamento della tifoseria organizzata costiera, viene riconosciuto come gemellaggio ufficiale solo quello con la tifoseria del , che viene mantenuto in vigore sin dai tempi delle leghe minori. A questo si aggiunge nel 2016 il gemellaggio con i supporters del San Vito Positano.\nAltre amicizie di tipo personale permangono con le tifoserie della Vultur Rionero (amicizia di lunga data) e della (i quali ultras sono stati presenti pi\u00f9 volte in occasione di derby o partite di cartello sulle gradinate dello stadio Italia).\nForti sono le rivalit\u00e0 che accomunano la tifoseria sorrentina a quelle di alcune squadre campane, in particolare con la della vicina Castellammare di Stabia, derby sentito specialmente dalla tifoseria sorrentina. Tale rivalit\u00e0 \u00e8 talmente accesa da costringere la prefettura a vietare la trasferta a Sorrento per i tifosi stabiesi nella stagione 2007-2008 e a chiudere le porte ad entrambe le tifoserie nella stessa partita della stagione successiva. La rivalit\u00e0 ha assunto toni ancora pi\u00f9 aspri proprio nella stagione 2008-2009 a causa del passaggio di propriet\u00e0 della Juve Stabia al presidente Francesco Giglio che aveva da poco lasciato la presidenza del Sorrento Calcio portando con s\u00e9 buona parte dei giocatori protagonisti della stagione precedente in maglia rossonera. Le due tifoserie non mancano di usare vari soprannomi dispregiativi nei confronti degli avversari, cos\u00ec mentre gli stabiesi sono offensivamente chiamati \"castelloni\" (genericamente un dispregiativo nei confronti degli stabiesi), la tifoseria giallobl\u00f9 apostrofa i sorrentini come \"limonari\", per l'esportazione dei famosi limoni di Sorrento.\nTra le pi\u00f9 importanti inimicizie da segnalare anche quelle con , e . Altre rivalit\u00e0 minori ci sono infine con le tifoserie di , , Cervinara, (e tutti i loro gemellati: ) e ."}
{"id": "1317450", "revid": "486946", "url": "https://it.wikipedia.org/wiki?curid=1317450", "title": "Us bitonto", "text": ""}
{"id": "1317458", "revid": "85709", "url": "https://it.wikipedia.org/wiki?curid=1317458", "title": "Carlomanno (Pipino III)", "text": ""}
{"id": "1317459", "revid": "1452073", "url": "https://it.wikipedia.org/wiki?curid=1317459", "title": "Remus", "text": "Remus, conosciuto anche come Romii, nell'universo fantascientifico di Star Trek \u00e8 un Pianeta di Classe M dell'Impero Stellare Romulano, situato nello stesso sistema che ospita il mondo centrale dell'impero, Romulus.\n\u00c8 il pianeta che ruota nell'orbita immediatamente esterna a quella di Romulus. Ruota attorno al sole del sistema romulano mostrandogli sempre la stessa faccia, la qual cosa comporta che la met\u00e0 del pianeta sempre esposta al sole abbia una temperatura molto elevata. La parte posta sul lato oscuro del pianeta \u00e8 abitata dai Remani, una misteriosa specie usata come schiavi dai Romulani. Non sono disponibili molte informazioni su questo pianeta: le scansioni dei servizi segreti della Flotta Stellare hanno tuttavia evidenziato l'esistenza di miniere di dilitio e di siti di fabbricazione di armi."}
{"id": "1317460", "revid": "767487", "url": "https://it.wikipedia.org/wiki?curid=1317460", "title": "Totally Fucked Up", "text": "Totally Fucked Up \u00e8 un film del 1993, diretto da Gregg Araki. Distribuito anche col titolo censurato di Totally F***ed Up."}
{"id": "1317461", "revid": "767487", "url": "https://it.wikipedia.org/wiki?curid=1317461", "title": "In nome del popolo italiano", "text": "In nome del popolo italiano \u00e8 un film del 1971 diretto da Dino Risi, uscito nelle sale il 15 dicembre 1971.\nTrama.\nIl giudice istruttore Mariano Bonifazi \u00e8 il prototipo del magistrato inquirente severo ed onesto, amareggiato della corruzione che egli percepisce prima di tutto nella pubblica amministrazione. Un giorno Bonifazi scopre che l'imprenditore Lorenzo Santenocito, archetipo del capitano d'industria disonesto, potrebbe essere implicato nella morte della giovane Silvana Lazzorini, una ragazza che spesso accompagnava persone ricche e facoltose a cene e festini per conto di un'agenzia di pubbliche relazioni.\nSubito nasce una forte antipatia tra i due, e mentre Bonifazi si ostina a voler scoprire la colpevolezza dello spregiudicato Santenocito, quest'ultimo cerca, con altrettanta ostinazione, di costruirsi un alibi fasullo per la sera dell'omicidio di Silvana. Nel frattempo accusa a sua volta il magistrato di un eccesso di zelo inquisitorio nei suoi confronti, motivato a suo dire da un odio ideologico contro ci\u00f2 che egli rappresenta. Il cinismo dell'uomo arriva a fargli internare l'anziano padre, che si rifiutava di mentire in suo aiuto. Quando finalmente l'industriale riesce a costruirsi il falso alibi, esso viene astutamente smantellato dal caparbio magistrato. Gli indizi gi\u00e0 raccolti, unitamente ai successivi avvenimenti, sono sufficienti per mandare Santenocito sotto processo e quindi sentenziarne la colpevolezza.\nIl verdetto porta Santenocito alla pazzia, e l'uomo viene quindi rinchiuso in un manicomio criminale. Quando tutto sembra finito, Bonifazi viene casualmente in possesso di un diario redatto dalla giovane defunta. Dalla sua lettura viene a conoscenza della reale vita della ragazza. Dalle sue lezioni di lingua inglese alle attivit\u00e0 di accompagnatrice in cambio di denaro, e poi di un incidente automobilistico occorso alla giovane poco prima della sua morte, che giustificherebbe le lesioni presenti sul corpo che diversamente ed erroneamente i medici legali avevano attribuito all'assassino della giovane, fino all'intenzione espressa dalla ragazza nelle ultime pagine di togliersi la vita con il Ruenol. Questa scoperta colpisce profondamente il magistrato ora combattuto tra due scelte. Da una parte la tentazione di ignorarne il contenuto e gettare il diario tra la spazzatura per portare avanti il suo intento punitore verso l'odiato imprenditore e quanto da esso rappresentato, dall'altra parte l'ossequio della verit\u00e0 e della legge che sarebbero incompatibili con la ricerca di una pena contro un cittadino ora evidentemente innocente del delitto.\nIl magistrato Bonifazi opta per la seconda scelta, contro il suo desiderio ma rispettosamente per la funzione rivestita. In quegli istanti la nazionale di calcio italiana vince un'importante partita contro l'Inghilterra e masse di tifosi si riversano nelle strade e, tra le urla e gli atti di teppismo dei tifosi festanti, il giudice Bonifazi vede idealmente i peggiori vizi dell'italiano cialtrone e poco di buono, da lui identificato nella persona dell'imprenditore Santenocito. Disgustato, Bonifazi decide di distruggere tra le fiamme di un'auto il diario della ragazza, facendo condannare l'innocente Santenocito per un reato non commesso."}
{"id": "1317468", "revid": "1543377", "url": "https://it.wikipedia.org/wiki?curid=1317468", "title": "Husband Kimmel", "text": "Kimmel era comandante della Flotta del Pacifico al momento dell'attacco giapponese su Pearl Harbor.\nBiografia.\nKimmel nacque il 26 febbraio 1882 da Sibella \"Sibbie\" Lambert Kimmel e dal maggiore Manning Marius Kimmel (1832\u20131916), veterano del Confederate States Army durante la guerra di secessione americana. Spos\u00f2 Dorothy Kinkaid, sorella di Thomas Kinkaid, dalla quale ebbe tre figli, Manning, Thomas K., ed Edward R. Kimmel.\nKimmel ebbe vari soprannomi, quali \"Kim\", \"Hubbie\" e\"Mustafa\"; quest'ultimo riferito a Mustafa Kemal Atat\u00fcrk,a causa della simile omofonia tra \"Kimmel\" e \"Kemal\".\nDiplomatosi alla scuola navale nel 1904, dal 1906 al 1907 prest\u00f2 servizio a bordo di diverse corazzate nei Caraibi. Nel 1907 fu assegnato alla USS Georgia durante la sua partecipazione alla crociera di circumnavigazione della Great White Fleet. Kimmel serv\u00ec poi nell'occupazione statunitense di Veracruz, in Messico , durante la quale fu ferito nell'aprile 1914. Nel 1915 fu nominato per un breve periodo come assistente dell'assistente segretario della Marina Franklin D. Roosevelt. Durante la prima guerra mondiale Kimmel prest\u00f2 servizio come ufficiale di artiglieria di squadriglia nella 9\u00aa Divisione navale della US Navy, che serv\u00ec come 6\u00ba squadrone da battaglia della Grand Fleet della Royal Navy.\nDurante gli anni venti ricopr\u00ec diversi incarichi nel Ministero della Marina e negli Stati Maggiori di unit\u00e0 tra cui l'incarico di ufficiale esecutivo a bordo della corazzata USS Arkansas e poi posto al comando di due divisioni di cacciatorpediniere e quindi di una flottiglia composta dallo stesso tipo di navi; infine fu nominato capitano della corazzata . Completato il corso ufficiali al Collegio di Guerra Navale, fu promosso \"rear-admiral\", pari all'italiano ammiraglio di divisione nel novembre 1937 e comand\u00f2 la 7\u00aa divisione incrociatori durante la crociera diplomatica che gli Stati Uniti inviarono nei mari dell'America meridionale. Nel 1939 fu nominato comandante degli incrociatori della Forza da Battaglia.\nGodeva di ottima reputazione nell'ambiente della marina statunitense: \u00e8 noto che si era interessato delle questioni di difesa antiaerea. Spirito ardito ed immaginoso, passava anche come ottimo stratega. Il 1\u00ba febbraio 1941 il comandante della Flotta degli Stati Uniti d'America James O. Richardson dovette rassegnare le dimissioni per dissensi con il Presidente degli Stati Uniti Franklin Delano Roosevelt, Kimmel \u00e8 stato nominato al suo posto come comandante in capo della flotta della US Navy, riorganizzando la struttura operativa della US Navy suddividendola in Flotta dell'Atlantico e Flotta del Pacifico, che fu messa sotto il comando di Kimmel, temporaneamente elevato al grado di \"admiral\" pari a quello italiano di ammiraglio di squadra.\n\u00c8 incontestabile che la sua nomina del 1941 a comandante in capo della Flotta del Pacifico venne accolta bene, per le riconosciute capacit\u00e0 e per gli indiscutibili meriti. Nonostante un notevole rinforzo delle difese di Pearl Harbor, effettuato nel 1941, le disposizioni prese all'inizio del mese di dicembre rivelano lo scetticismo degli americani circa le possibilit\u00e0 di un attacco giapponese alle Hawaii.\nDal suo comando a terra Kimmel assistette impotente e disperato alla distruzione della sua squadra sorpresa alla fonda. Alla fine della tragica giornata tutte le corazzate erano fuori combattimento e due irrimediabilmente perdute, due navi-officina seriamente danneggiate, tre incrociatori, tre cacciatorpediniere, un dragamine, una nave bersaglio capovolti. Mentre Kimmel assisteva al disastro, il proiettile di una mitragliatrice da 12,7\u00a0mm (alla fine della sua traiettoria e quindi a bassa velocit\u00e0) infranse il vetro del suo ufficio e lo colp\u00ec prima di impattare sul pavimento. Il proiettile tagli\u00f2 la giacca e gli caus\u00f2 una ferita al petto. Subito dopo, l'ammiraglio mormor\u00f2 a Maurice Curts, l'ufficiale delle comunicazioni, che \"Sarebbe stato clemente se mi avesse ucciso\".\nIl 27 novembre 1941 l'ammiraglio Stark aveva dato un primo avvertimento di allarme generale a tutti i suoi comandi periferici, compresa Pearl Harbor, ma senza evidenziare un particolare pericolo per la flotta; l'ammiraglio Kimmel, non era a conoscenza delle informazioni ottenute dalla decrittazione della corrispondenza giapponese e quindi rimase all'oscuro; inoltre, non disponendo dei codici della marina giapponese, l'intelligence americana nei primi giorni di dicembre perse di vista la posizione delle portaerei nipponiche e quindi fino all'ultimo consider\u00f2 la possibilit\u00e0 di un attacco alle Filippine. Lo storico ed ex ufficiale della marina statunitense Robert Stinnett invece ritiene che una parte dei codici delle navi giapponesi fosse stata decifrata e che quindi la posizione della flotta d'attacco delle portaerei era stata identificata ed era a conoscenza dei massimi dirigenti americani.\nLa mattina del 7 dicembre 1941, l'ammiraglio Stark, allertato dal comandante Kramer, responsabile di servizio dell'ONI (\"Office of Naval intelligence\") che aveva decrittato l'ultimo documento diplomatico giapponese che rappresentava una vera dichiarazione di guerra, pens\u00f2 di telefonare subito all'ammiraglio Kimmel ma poi desistette e fu il generale George Marshall che diram\u00f2 il pericolo di guerra alle ore 11.25 del mattino, comunicazione che peraltro arriv\u00f2 al comando dell'Esercito nelle Hawaii troppo tardi.\nLa notizia di tale disastro sollev\u00f2 una ondata di furore negli Stati Uniti. Kimmel fu destituito dal comando della flotta del Pacifico il 16 dicembre 1941 e retrocesso al grado di retroammiraglio, poi nel marzo 1942 decise di ritirarsi a vita privata. Sul merito dell'operato di Kimmel negli ultimi dieci mesi fu disposta un'inchiesta.\nKimmel fu sollevato dal suo comando dieci giorni dopo l'attacco. All'epoca stava pianificando mosse di ritorsione, tra cui uno sforzo per rafforzare Wake Island che avrebbe potuto portare a uno scontro precoce tra le forze di portaerei americane e giapponesi. Il Viceammiraglio William S. Pye che il 17 dicembre divent\u00f2 comandante in capo Flotta del Pacifico aveva delle riserve sul piano di Kimmel e decise che l'operazione a Wake Island era troppo rischiosa. L'ammiraglio Chester W. Nimitz ha assunto il comando il capo della Flotta del Pacifico il 31 dicembre e in quel momento l'isola di Wake era stata invasa e occupata dai giapponesi, mentre il comando capo della US Navy fu riassegnato all'ammiraglio Ernest J. King comandante in capo della US Atlantic Fleet (CINCLANTFLT) in un ruolo ampliato in tempo di guerra di Comandante in Capo, della flotta degli Stati Uniti, che sarebbe stato anche combinato con la successiva nomina di King a Capo delle operazioni navali.\nLa Commissione Roberts , nominata dal presidente Franklin D. Roosevelt per indagare sull'attacco, ha stabilito che Kimmel e la sua controparte, il tenente generale dell'esercito Walter Short, erano colpevoli di errori di giudizio e di inadempienza nei doveri negli eventi che hanno portato all'attacco. Kimmel ha difeso le sue decisioni in diverse udienze, testimoniando che informazioni importanti non erano state messe a sua disposizione.\nKimmel si ritir\u00f2 all'inizio del 1942 e dopo la guerra lavor\u00f2 per l'appaltatore militare Frederic R. Harris, Inc. In pensione Kimmel visse a Groton, Connecticut , dove mor\u00ec il 14 maggio 1968. [6]"}
{"id": "1317477", "revid": "78273", "url": "https://it.wikipedia.org/wiki?curid=1317477", "title": "Orbita prograda", "text": ""}
{"id": "1317482", "revid": "80873404", "url": "https://it.wikipedia.org/wiki?curid=1317482", "title": "Elegant Gothic Lolita", "text": "L'Elegant Gothic Lolita (EGL) \u00e8 un tipo di moda nata nel 1999 in Giappone, basata sul connubio tra Gothic Lolita e goth, creata dal musicista e stilista Mana, per il suo marchio Moi-m\u00eame-Moiti\u00e9. Lo stile EGL ha consacrato la nascita della pi\u00f9 conosciuta variante della moda Lolita, ovvero la moda Gothic Lolita. Fulcri della diffusione di questo stile sono il quartiere di Tokyo Shinjuku e la citt\u00e0 di Nagoya, in Giappone.\nIl termine \"Elegant Gothic Lolita\" o \"EGL\" pu\u00f2 essere applicato solo alla linea di abiti di stile Gothic lolita prodotti dalla Moi-m\u00eame-Moiti\u00e9.&lt;br&gt;\nIl marchio di Mana produce per met\u00e0 capi di abbigliamento Elegant Gothic Aristocrat e per l'altra met\u00e0 Elegant Gothic Lolita; lo stile Elegant Gothic Aristocrat differisce dall'EGL, combinando la moda gotica con la moda aristocratica.\nLo stile dell'EGL \u00e8 quello Gothic Lolita,quindi si basa sull'estetica della moda vittoriana, con l'uso di colori austeri come il nero, il bianco e una vasta gamma di colori scuri, pur rimanendo coerente ai canoni della moda Lolita, facendo quindi un largo uso di accessori e linee fanciullesche ed infantili. L'altra linea di Moi-m\u00eame-Moiti\u00e9, l'Elegant Gothic Aristocrat \u00e8 invece improntata su uno stile pi\u00f9 maturo, a differenza della moda EGL."}
{"id": "1317483", "revid": "1543377", "url": "https://it.wikipedia.org/wiki?curid=1317483", "title": "Uis (Namibia)", "text": "Uis \u00e8 una cittadina della regione del Damaraland, nella Namibia settentrionale, ai piedi dei monti Brandberg. Si trova sulla strada che da Swakopmund conduce verso Opuwo e Khorixas.\nStoria.\nUis nacque ai primi del XX secolo, come insediamento minerario per l'estrazione dello stagno. Negli anni cinquanta le miniere furono prese in concessione da un'azienda sudafricana, che ne svilupp\u00f2 lo sfruttamento; nel 1958 venne fondata la citt\u00e0, come luogo di residenza dei minatori. Accanto alle abitazioni \u00e8 visibile ancora oggi una sorta di grande collina bianca, costituita dai residui del processo di raffinamento dello stagno.\nL'attivit\u00e0 mineraria cess\u00f2 quasi completamente nel 1991, in seguito al crollo dei prezzi dello stagno sui mercati internazionali.\nAttualmente, i progressi tecnologici consentono di estrarre ancora stagno dai residui di lavorazione della vecchia miniera. Il prodotto di questa attivit\u00e0 viene esportato attraverso il porto di Walvis Bay.\nEconomia.\nLa citt\u00e0 conobbe un periodo di declino in seguito alla chiusura della miniera principale. Oggi, l'economia della citt\u00e0 \u00e8 alimentata soprattutto dal traffico di viaggiatori e turisti che la attraversano; vi si trovano un distributori di benzina, una guesthouse, un piccolo supermercato e altre modeste attivit\u00e0 commerciali. Inoltre, c'\u00e8 un certo commercio di pietre rare raccolte dalla popolazione locale e vendute ai turisti.\nLuoghi di interesse.\nNei pressi di Uis si trova un sito archeologico noto per uno dei pi\u00f9 significativi esempi di arte rupestre della preistoria africana, la cosiddetta \"Dama Bianca\"."}
{"id": "1317491", "revid": "1745361", "url": "https://it.wikipedia.org/wiki?curid=1317491", "title": "Tofana", "text": ""}
{"id": "1317494", "revid": "1974457", "url": "https://it.wikipedia.org/wiki?curid=1317494", "title": "Partecipazione parziaria", "text": "La partecipazione parziaria consiste nell'unione di capitali di pi\u00f9 investitori per il finanziamento di un progetto economico concreto.\nIl concetto deriva dalle \"Parti\" alle quali gli armatori compartecipano all'acquisto e alla gestione della nave al momento della Lega Anseatica Queste parti - ovvero quote fisse, ossia quote di propriet\u00e0 di navi, sono note fin dal XII secolo.\nAttualmente la \"partecipazione partecipativa\" pu\u00f2 essere definita come forma particolare di partecipazione a un'impresa. \nLa peculiarit\u00e0 di una partecipazione parziaria consiste nel rimborso dell'intero capitale proprio versato e in una rendita minima prestabilita. Il capitale proprio versato dai soci cointeressati sar\u00e0 garantito da obbligazioni Zero-Coupon di un ente bancario rinomato al valore nominale. Inoltre la rendita minima sar\u00e0 garantita da un fondo risparmi straordinario."}
{"id": "1317496", "revid": "113667772", "url": "https://it.wikipedia.org/wiki?curid=1317496", "title": "Trattato di Nemours", "text": "Il trattato di Nemours venne firmato nell'omonima localit\u00e0 il 7 luglio 1585 tra Enrico III di Francia e la Lega cattolica: tramite esso, il re si impegnava a riconoscere ufficialmente la Lega e la sua organizzazione militare e revocava gli editti di tolleranza nei confronti degli ugonotti e dei protestanti in generale."}
{"id": "1317510", "revid": "3535", "url": "https://it.wikipedia.org/wiki?curid=1317510", "title": "John Capodistria", "text": ""}
{"id": "1317511", "revid": "72129", "url": "https://it.wikipedia.org/wiki?curid=1317511", "title": "Governo provvisorio di Venezia", "text": ""}
{"id": "1317512", "revid": "484362", "url": "https://it.wikipedia.org/wiki?curid=1317512", "title": "Museo San Domenico", "text": ""}
{"id": "1317513", "revid": "1851848", "url": "https://it.wikipedia.org/wiki?curid=1317513", "title": "Daniele Crosta", "text": "Biografia.\nSi \u00e8 ritirato dall'attivit\u00e0 agonistica nel 2001. Oggi \u00e8 psicologo dello sport e psicoterapeuta.\nPalmar\u00e8s.\nIn carriera ha conseguito i seguenti risultati:"}
{"id": "1317517", "revid": "484362", "url": "https://it.wikipedia.org/wiki?curid=1317517", "title": "Lega cattolica", "text": ""}
{"id": "1317529", "revid": "1005847", "url": "https://it.wikipedia.org/wiki?curid=1317529", "title": "Sila (Emirati Arabi Uniti)", "text": "Sila () \u00e8 una citt\u00e0 degli Emirati Arabi Uniti e si trova a 350 chilometri ad ovest da Abu Dhabi."}
{"id": "1317533", "revid": "834", "url": "https://it.wikipedia.org/wiki?curid=1317533", "title": "Pm1", "text": ""}
{"id": "1317535", "revid": "195924", "url": "https://it.wikipedia.org/wiki?curid=1317535", "title": "Armando Gon\u00e7alves Teixeira", "text": "Biografia.\nIl soprannome \"Petit\" (piccolo, in francese) gli fu attribuito per la bassa statura e per la nascita in Francia.\nCaratteristiche tecniche.\nBuon tiratore dalla distanza.\nCarriera.\nClub.\nInizia la carriera professionistica nel 1999 con il Gil Vicente. L'anno successivo viene acquistato dal e vince il campionato alla sua prima stagione con la maglia a scacchi.\nNel 2002 si trasferisce al Benfica dove si afferma definitivamente vincendo la Coppa di Portogallo nel 2004 e campionato portoghese l'l'annata successiva. Il 30 luglio 2008, Petit si trasferisce nel neopromosso Colonia, in Bundesliga.\nCon la societ\u00e0 tedesca ha firmato un contratto fino al 2010.\nNazionale.\nCon il ha collezionato 57 presenze impreziosite da quattro reti. Con la Nazionale debutta il 2 giugno 2001 contro l' nella partita valida per le qualificazioni al e le sue prime due reti le segna nell'arco di un minuto, entrambe da calcio di punizione, contro la in una partita valida per le qualificazioni al .\nHa partecipato finora ai mondiali di calcio di Giappone-Corea del Sud 2002 e Germania 2006 (dove fu autore suo malgrado di un autogol) e agli europei di calcio di e . Alla fine della rassegna continentale ha annunciato per\u00f2 il suo ritiro dal calcio internazionale."}
{"id": "1317537", "revid": "36426", "url": "https://it.wikipedia.org/wiki?curid=1317537", "title": "Piazza dell'anfiteatro", "text": ""}
{"id": "1317538", "revid": "834", "url": "https://it.wikipedia.org/wiki?curid=1317538", "title": "Product Lifecycle Management", "text": ""}
{"id": "1317547", "revid": "339392", "url": "https://it.wikipedia.org/wiki?curid=1317547", "title": "Muscolo ileo-psoas", "text": ""}
{"id": "1317548", "revid": "115863402", "url": "https://it.wikipedia.org/wiki?curid=1317548", "title": "Gianfrancesco Borghini", "text": "Biografia.\nConsegue il diploma di ragioniere e subito dopo si iscrive alla Bocconi, ma presto lascia gli studi.\nDal 1969 fino al 1972 \u00e8 segretario nazionale della Federazione Giovanile Comunista Italiana, poi nel 1972 entra nella direzione\ndel Partito Comunista Italiano per occuparsi di problemi del lavoro.\nPer un brevissimo periodo \u00e8 segretario lombardo del Partito Comunista Italiano ma poi torna a Roma come responsabile dell'industria.\nEletto deputato dal 1983 al 1992 prima nel Partito Comunista Italiano poi nel Partito Democratico della Sinistra.\nNuclearista convinto, si dimette da responsabile energia dopo uno scontro all'interno del partito.\nCaduto in disgrazia nel Partito Democratico della Sinistra, anche per l'uscita del fratello-gemello Giampiero Borghini dal partito, viene chiamato nel 1992 dal premier Giuliano Amato a Palazzo Chigi.\nNel 1996 \u00e8 presidente della Societ\u00e0 per le Gestioni e Partecipazioni Industriali.\nNel 2016 presiede il comitato \"Ottimisti&amp;Razionali\" che si batte per il \"non voto\" al referendum abrogativo sulla durata delle concessioni offshore, conclusosi con il mancato raggiungimento del quorum."}
{"id": "1317549", "revid": "1305772", "url": "https://it.wikipedia.org/wiki?curid=1317549", "title": "Petit", "text": ""}
{"id": "1317550", "revid": "158813", "url": "https://it.wikipedia.org/wiki?curid=1317550", "title": "Program Information Data", "text": ""}
{"id": "1317555", "revid": "122204775", "url": "https://it.wikipedia.org/wiki?curid=1317555", "title": "Risanamento di Firenze", "text": "Il cosiddetto risanamento di Firenze fu un periodo della storia urbanistica cittadina che si svolse tra il 1865 e il 1895 quando una larga fetta del centro storico sub\u00ec drastiche modifiche, dettate da nuove esigenze economiche e sociali. Questo periodo fu conseguenza di e in parte coincise con il periodo di Firenze Capitale, quando cio\u00e8 la citt\u00e0 fu capitale del Regno d'Italia, tra il 1865 e il 1871.\nFirenze capitale.\nIl tessuto urbano della citt\u00e0 era giunto sostanzialmente indenne all'entrata della Toscana nel Regno di Sardegna (poi Regno d'Italia) con il plebiscito del 1860: circondata dalle mura, con i punti focali nella cupola e negli altri edifici monumentali, in un secolare equilibrio tra parti costruite e parti occupate da spiazzi, orti e giardini (soprattutto nelle zone a ridosso delle mura).\nIn breve tempo la citt\u00e0 sub\u00ec quel mutamento di ruolo e di funzione repentino, e senza precedenti, quando nel 1864 venne designata quale capitale d'Italia, dopo Torino. Questa scelta, che senz'altro dest\u00f2 soddisfazione in tutta la popolazione, mise per\u00f2 in luce tutta una serie di inadeguatezze funzionali dell'antico tessuto urbano, essendo ancora quasi inesistente una distinzione tra aree divise per funzioni pubbliche o private, che nemmeno le riforme dei Lorena avevano saputo modificare significativamente.\nCon una certa urgenza il comune affid\u00f2 la realizzazione di un piano di ampliamento all'architetto Giuseppe Poggi, che venne consegnato il 18 febbraio 1865.\nL'espansione territoriale del comune di Firenze.\nCondizione imprescindibile per l'attuazione del Piano Poggi fu l'espansione territoriale del comune di Firenze. A quest'epoca questo era infatti delimitato dalla cerchia delle mura medievali, al di l\u00e0 delle quali cominciavano subito i territori dei comuni di Rovezzano, Bagno a Ripoli, Galluzzo, Legnaia, Pellegrino e Fiesole. In un primo tempo si pens\u00f2 a un'annessione \"tout court\" dei sei comuni limitrofi, ipotesi poi abbandonata per difficolt\u00e0 logistiche (basti pensare a Bagno a Ripoli, il cui territorio si spingeva fino nel Chianti) o per ragioni storiche (il prestigio di Fiesole). Fu pertanto decisa una parziale espansione, che port\u00f2 all'annessione al comune di Firenze di una corona circolare di territorio attorno alle mura, ottenuta con parti dei soppressi comuni di Legnaia, Rovezzano e Pellegrino e con la riduzione di quelli di Bagno a Ripoli, Fiesole e Galluzzo. In questa occasione al comune di Firenze furono annesse le zone di Legnaia, i sobborghi del Pignone e di Verzaia, Bellosguardo e Monticelli dal comune di Legnaia; il Parco delle Cascine, Rifredi, Montughi, Il Pino, parte di Novoli e Polverosa dal comune del Pellegrino; San Salvi e Varlungo dal comune di Rovezzano; una zona prossima alle mura (attuali quartieri del Campo di Marte, San Gervasio e la zona del Viale Mazzini) dal comune di Fiesole; San Miniato, Pian de' Giullari, Il Bandino e Badia a Ripoli dal comune di Bagno a Ripoli; Arcetri, Poggio Imperiale, San Gaggio e Le Due Strade dal comune di Galluzzo.\nIl piano Poggi.\nIl piano di Giuseppe Poggi doveva rispondere a una serie di questioni impellenti:\nGli elementi fondamentali del piano furono:\nI lavori incominciarono nel maggio 1865 e furono terminati cinque anni dopo. Per realizzare il piano si procedette massivamente all'esproprio. I fondi vennero reperiti con un piano di prestito pubblico di trenta milioni di lire, da ammortizzare in cinquant'anni.\nI viali di Circonvallazione.\nAl posto delle mura abbattute il Poggi realizz\u00f2 i cosiddetti viali di Circonvallazione, una serie di viali alberati di grandi dimensioni che circondavano ad anello il centro della citt\u00e0, almeno riguardo alla sponda nord, ispirandosi ai \"boulevard\" di Parigi.\nLo scopo dei viali non era puramente estetico, n\u00e9 era dettato ancora da esigenze del traffico veicolare. La loro principale funzione fu quella di saldare il tessuto urbano del centro con i nuovi quartieri semicentrali, in chiave di celebrazione della capitale e di decoro borghese.\nIn corrispondenza delle antiche porte di accesso alle mura, quasi tutte risparmiate, vennero create delle grandi piazze dalle quali si diramavano razionalmente strade ampie e rettilinee, dove sorsero numerose le residenze della borghesia legata all'apparato statale e alla corte reale da poco trasferitasi in citt\u00e0.\nIl viale dei Colli.\nIl viale dei Colli era una sorta di immagine speculare sulla riva dell'Oltrarno dei viali di Circonvallazione, anche se meno ampi, con ampie zone verdi ai lati della carreggiata per il passeggio panoramico e costellati dai lussuosi villini rappresentativi dell'alta borghesia cittadina.\nIl percorso venne coronato dal piazzale Michelangelo, terrazza-belvedere aperta sul panorama cittadino, destinata a diventare una delle immagini della citt\u00e0 pi\u00f9 apprezzate dal mondo internazionale.\nI nuovi quartieri.\nIl piano urbanistico prevedeva la realizzazione di interi nuovi quartieri a ridosso dei viali, improntati a criteri moderni che non avevano agganci con la tradizione consuetudinaria del modo di abitare cittadino. Questi quartieri avevano tipologia abitative varie, dai villini a schiera di modeste dimensioni ai grandi blocchi di appartamenti da affittare, tutti improntati all'imitazione, seppure in scala ridotta, delle importanti residenze alto-borghesi e aristocratiche.\nI nuovi quartieri creati furono quelli di Piagentina (fuori Porta alla Croce tra l'Arno e l'Affrico), di piazza Savonarola (tra Porta San Gallo e il piazzale Donatello), di San Jacopino (fuori Porta al Prato) e del Pignone (fuori Porta San Frediano).\nAltri interventi.\nPi\u00f9 o meno contemporaneamente al piano Poggi vennero messe in pratica anche altri progetti nel centro cittadino: venne ampliato il ponte alla Carraia (1863) venne creata una via rettilinea tra Palazzo Pitti e piazza Santo Spirito (1869), vennero abbattuti alcuni edifici sorti a ridosso di palazzo Vecchio e vennero ampliati alcuni vicoli per l'accesso a piazza della Signoria.\nGi\u00e0 nel 1869 si era programmato di mettere mano alla zona del Mercato Vecchio e venne messo a punto un progetto che prevedeva la realizzazione di una grande piazza e di una galleria coperta lungo via Pellicceria. Il progetto aveva bisogno di trovare un sito per il trasferimento del mercato, che venne individuato presso San Lorenzo, dove in effetti venne costruito il Mercato Centrale (1870-1874) su progetto di Giuseppe Mengoni, l'architetto della Galleria di Milano. Il progetto per il Mercato Vecchio venne per\u00f2 temporaneamente accantonato, per via del trasferimento della capitale.\nFu anche il periodo dell'ampliamento e regolarizzazione delle strade del centro storico: la creazione dei lungarni, la regolarizzazione di via dei Calzaiuoli, di via de' Tornabuoni, di via degli Strozzi e di piazza del Duomo, l'apertura di via degli Avelli (1867). Su queste nuove strade, ma anche sulle arterie pi\u00f9 prestigiose della citt\u00e0, come via Cavour, i palazzi venivano spesso dotati di nuove facciate e prospetti.\nPer l'alta borghesia arrivata in citt\u00e0 con le funzioni statali, si procedette all'esproprio degli orti e giardini nel quartiere della Mattonaia, dove sorsero i palazzi, i villini e le palazzine attorno a piazza d'Azeglio.\nLa crisi dopo il trasferimento della capitale a Roma.\nDopo il trasferimento della capitale a Roma, in seguito alla presa della citt\u00e0 con la breccia di Porta Pia, Firenze visse un periodo di ristagno e crisi: sia la pubblica amministrazione sia i privati non erano pi\u00f9 interessati a proseguire i lavori perch\u00e9 ci fu una diminuzione della popolazione che rese le nuove strutture sovrabbondanti.\nRiaffiorarono per\u00f2 presto i problemi legati alle difficolt\u00e0 di accesso alla citt\u00e0, ai collegamenti tra le zone pi\u00f9 densamente abitate, alla mancanza di un centro rappresentativo dell'epoca moderna e alla valorizzazione dei monumenti.\nIn questo contesto ripresero vigore i progetti per la sistemazione dell'area del Mercato Vecchio.\nLo \"sventramento\" del Mercato Vecchio e del Ghetto.\nIl Mercato Vecchio era il centro geografico della citt\u00e0, dove anticamente i romani avevano posto il foro. Gi\u00e0 sistemato a piazza all'epoca di Cosimo I de' Medici, nel tempo si era coperto di minuscoli edifici popolari, che ne avevano mutato l'aspetto. Nel 1881 il giornalista Jarro aveva denunciato con una serie di articoli raccolti in un libro la situazione a suo dire \"squallida\" di questa fetta del centro, destando un rinnovato scalpore e indignazione. Quello stesso anno il comune incaric\u00f2 una commissione di rilevare lo stato degli immobili e delle condizioni di vita degli abitanti del Mercato Vecchio. Il presunto degrado rilevato forn\u00ec la scusa per aprire la strada all'opera di \"risanamento\" massiccio. Il progetto definitivo venne approvato il 2 aprile 1885: entro giugno tutta la popolazione della zona era stata evacuata e tutte le propriet\u00e0 erano state espropriate.\nI lavori procedettero con solerzia dopo il 1888, demolendo innanzitutto la parte nord della piazza, tra la Colonna dell'Abbondanza e l'attuale lato del Caff\u00e8 Gilli: a questo punto, una volta eliminati gli antichi edifici del mercato si era riscoperta la piazza cinquecentesca, con la Loggia del Pesce del Vasari e forse, per esempio secondo il parere di Piero Bargellini, sarebbe stato auspicabile che i lavori si fossero interrotti l\u00ec. Ma il centro era ormai gravato da forti interessi economico speculativi, che reclamavano edifici in grande pompa, nuovi di zecca per rappresentare l'emergente ceto borghese, per cui l'area delle demolizioni si ampli\u00f2 notevolmente, arrivando a coprire l'area tra piazza Strozzi, via de' Vecchietti, via de' Pecori, via dei Calzaiuoli, piazza della Signoria e via Porta Rossa. Molte furono le antiche testimonianze architettoniche del passato che vennero sacrificate senza troppa esitazione: chiese antiche, case-torri, sedi di Arti. Anche il vecchio Ghetto, con due sinagoghe, venne raso al suolo.\nAl loro posto sorsero i grandi palazzi, i portici, l'arco trionfale e il grande spazio di piazza Vittorio Emanuele II, oggi piazza della Repubblica. Nel 1890 veniva inaugurato solennemente il monumento a Vittorio Emanuele II al centro di una piazza ancora in costruzione (oggi il monumento \u00e8 in piazza Vittorio Veneto). Pochi anni dopo erano terminati tutti gli edifici attorno.\nCampo di Marte.\nFu deciso la creazione di un'area dedicata a parate ed esercitazioni marziali denominata Campo di Marte; inizialmente tale area avrebbe dovuto essere sull'altra sponda dell'Arno prospiciente al parco delle Cascine (vedi piano Poggi del 1865), nel successivo progetto (1877) Poggi spost\u00f2 l'area in prossimit\u00e0 del torrente Affrico dove poi si realizz\u00f2 concretamente.\nUltimi interventi.\nUno degli ultimi interventi urbanistici del periodo delle demolizioni riguard\u00f2 il palazzo Arcivescovile e piazza San Giovanni. Il palazzo era costituito da due corpi collegato da un passaggio sospeso su via dell'Arcivescovado, proseguimento dell'attuale via Roma. Tra il 1893 e il 1895 venne deciso di ampliare la piazza per dare pi\u00f9 luce e spazio al Battistero, per cui si demol\u00ec la parte pi\u00f9 avanzata del palazzo, ricostruendo la facciata cinquecentesca nella posizione attuale, alquanto arretrata dalla sua posizione originaria."}
{"id": "1317559", "revid": "767487", "url": "https://it.wikipedia.org/wiki?curid=1317559", "title": "Cheap and Nasty", "text": "I Cheap and Nasty furono un gruppo musicale sleaze glam britannico, fondato nel 1990 dal chitarrista degli Hanoi Rocks Nasty Suicide.\nStoria del gruppo.\nNasty Suicide insieme al bassista Mike Finn poi sostituito da Alvin Gibbs, Timo Caltio alla chitarra e Les Riggs alla batteria, formarono i Cheap and Nasty.\nIl primo album fu \"Beautiful Disaster\" del 1991, segu\u00ec un secondo, intitolato \"Cool Talk Injection\", che usc\u00ec nel 1994, ma il mercato fu ristretto al solo giapponese. Il gruppo si sciolse dopo poco tempo."}
{"id": "1317575", "revid": "1924342", "url": "https://it.wikipedia.org/wiki?curid=1317575", "title": "Samy Deluxe", "text": "\u00c8 uno dei rapper tedeschi di maggior successo.\nBiografia.\nSamy Deluxe \u00e8 cresciuto con la famiglia di sua madre, suo padre lasci\u00f2 la Germania quando Samy aveva solo due anni. Visse a Barmbek con la sua famiglia per molti anni, poi si trasferirono ad Hamburg-Eppendorf, un sobborgo di Amburgo. I numerosi problemi scolastici fecero s\u00ec che Samuel trovasse un modo diverso per esprimere le proprie capacit\u00e0, la musica.\nPrima di lavorare nei Dynamite Deluxe fu un membro del gruppo hip hop tedesco No Nonsens. Successivamente, attorno agli anni 1996 e 1997, dopo numerose apparizioni in tutta la Germania per farsi conoscere, il suo compagno Ei\u00dffeldt degli \"Absolute Beginner\" fond\u00f2 una compagnia discografica amburghese chiamata \"Eimsbush\". Sotto questo compagnia, con cui molti artisti di Amburgo hanno collaborato, Samy realizz\u00f2 un totale di 16 mixtapes. Altre sue apparizioni sono nei CD realizzati da rappers come Freundeskreis, Stieber Twins, Main Concept, Eins Zwo, Ferry MC, Das Bo e F\u00fcnf Sterne Deluxe.\nCon i F\u00fcnf Sterne Deluxe, in particolare, si esib\u00ec in molti concerti. Il 7 luglio 2007 ha suonato alla \"German Leg of Live Earth\" ad Amburgo. Successivamente lavora con alcuni dei migliori artisti hip hop di Amburgo come Lllo, Headliners e Rob Easy.\nVita privata.\nSposato con una cantante soul, ha avuto un figlio e si \u00e8 separato dalla moglie nel 2001.\nStile.\nSamy \u00e8 conosciuto per i suoi testi \"freestyle\". Ha inizialmente scelto uno stile aggressivo, basato su un particolare uso di metafore e rime complesse. Anche per questo viene chiamato il \"Jay-Z tedesco\".\nRiconoscimenti.\nComet:\nEcho Award:\nEurope Music Award:\nBRAVO Otto:\nHiphop.de Award:\nJam FM Rapublik Award:"}
{"id": "1317580", "revid": "80339", "url": "https://it.wikipedia.org/wiki?curid=1317580", "title": "Emel'jan Puga\u010d\u00ebv", "text": ""}
{"id": "1317581", "revid": "287204", "url": "https://it.wikipedia.org/wiki?curid=1317581", "title": "Dante (Devil May Cry)", "text": "Dante \u00e8 il protagonista della serie di videogiochi Devil May Cry.\nCaratteristiche.\nDante \u00e8 un ibrido tra un umano e un demone, che per mestiere d\u00e0 la caccia ai demoni, mascherando la sua attivit\u00e0 come tuttofare. Agisce in proprio presso un'agenzia da lui creata, la \"Devil May Cry\", un ufficio che gli fa anche da casa. Nel suo mestiere si avvale di molte modalit\u00e0 di combattimento, sia in quelle all'arma bianca che nello scontro a fuoco e a mani nude: di base, Dante si presenta come uno spadaccino, ma all'occorrenza usa anche armi da fuoco di tutti i tipi e pratica diverse specie di Arti Marziali, tra le quali sembrano figurare il Jeet Kune Do, il Karate e il Taekwondo.\nEssendo per met\u00e0 un demone, Dante \u00e8 dotato di particolari abilit\u00e0: le sue prestazioni fisiche sono superiori alla norma, e lo rendono in grado per esempio di maneggiare con scioltezza armi bianche o da fuoco pesanti, di correre pi\u00f9 veloce e saltare pi\u00f9 in alto del normale. Un'altra peculiarit\u00e0 di Dante \u00e8 il suo fattore rigenerante, che gli permettette di riprendersi da ferite normalmente mortali.\nLa personalit\u00e0 di Dante non \u00e8 mai stata ben delineabile, in quanto gli autori l'hanno spesso modificata molto radicalmente di capitolo in capitolo, ma per linee generali, si pu\u00f2 definire Dante come un uomo dalla personalit\u00e0 alquanto dualistica, e nei suoi dialoghi emerge spesso dello humor talvolta bonariamente sarcastico.\nL'aspetto fisico di Dante \u00e8 la sua prima caratteristica distintiva: nelle sue sembianze umane, Dante appare come un uomo dai caratteri somatici quasi albini, per la pelle rosata, gli occhi azzurri e i capelli bianchi. La sua corporatura, nei primi due episodi longilinea ed imponente, viene poi normalizzata verso il terzo capitolo. Il suo vestiario \u00e8 costituito solitamente da indumenti vistosi di colore rosso.\nNel gennaio del 2013 la Capcom pubblica un reboot-universo parallelo della saga, \"DmC Devil May Cry\", e sia l'aspetto di Dante che la sua biografia cambiano radicalmente.\nIl Devil Trigger.\nDante pu\u00f2 trasformarsi nel suo alter-ego demoniaco, che nel gioco viene indicato da una barra di energia chiamata \"\"Devil Trigger\", rivelando il suo vero aspetto dopo aver sprigionato il suo potere. Con esso, il personaggio cambia la sua corporatura, che gli dona maggior resistenza agli attacchi nemici. In questa forma, molti degli attributi fisici e magici di Dante vengono amplificati, come la velocit\u00e0 e la forza. Il suo fattore rigenerante diventa una rigenerazione migliorata e le sue capacit\u00e0 combattive come attacchi aerei o speciali vengono incrementate, diventando anche pi\u00f9 veloci.\nL'aspetto demoniaco di Dante ha subito, nel corso dei quattro episodi, vari cambiamenti: nel primo episodio il suo corpo demoniaco appare di un colore indefinito simile ad un nero bluastro (fatta eccezione nel caso in cui Dante equipaggi l'arma \"Ifrit\", nel quale il colore del corpo cambia in rosso) e la forma \u00e8 palesemente simile a quello di Sparda, ma di statura inferiore, con delle corna pi\u00f9 piccole, che partono dai lati del cranio e si estendono fino ad un paio di centimetri dalla faccia. Il viso, palesemente umano, presenta una sorta di placca ossea sulla fronte continua fino alla nuca, dalla quale spuntano alcuni capelli, e dietro la schiena presenta delle ali simili a quelle di un pipistrello, con dei solchi circolari azzurri sotto le attaccature delle falangi. Il resto del corpo, simile ad un'armatura medievale fatta interamente di carne e pelle, \u00e8 tracciato in ogni giuntura e muscolo da alcuni solchi di colore bianco, e alcuni di colore bronzeo, ed emette bagliori elettrici.\nDal secondo capitolo in poi invece, il colore del suo aspetto demoniaco diventa rosso, la forma cambia sempre in modo radicale.\nDal quinto capitolo, Dante otterr\u00e0 un nuovo potere, il \"Sin Devil Trigger\"\", un\u2019evoluzione del Devil Trigger classico. In questa forma, l\u2019aspetto di Dante non ha pi\u00f9 nulla di umano: il viso \u00e8 molto pi\u00f9 demoniaco, ha due paia di ali, due lunghe corna e \nspuntoni su quasi tutto il corpo.\nDante nell'universo \"DmC\".\nDopo \"Devil May Cry 4\", Capcom decise di affidare lo sviluppo di un nuovo capitolo della serie alla software house inglese Ninja Theory: inizialmente incaricata di sviluppare un prequel di \", alla fine opt\u00f2 per un reboot decidendo quindi scollegarsi dalle serie principale e da tutto ci\u00f2 che era avvenuto fino a quel momento per creare un nuovo universo narrativo (dato che un reboot segue una nuova linea temporale, indipendente dai capitoli precedenti). Al gioco venne dato il nome di \"DmC Devil May Cry\"\" (che spesso viene erroneamente chiamato Devil May Cry 5): la storia di questo capitolo indipendente si svolge in universo parallelo della serie ed ha delle sottili differenze a livello di trama con i precedenti giochi. In questo gioco, Dante \u00e8 un nephilim, un ibrido nato dall'unione del demone Sparda e di un angelo di nome Eva, e vive ai margini della societ\u00e0 di una citt\u00e0 immaginaria chiamata \"Limbo City\". Si unir\u00e0 poi a Vergil, suo fratello gemello, e a Kat, una medium umana, per contrastare Mundus (che in questo capitolo usa lo pseudonimo di \"Kyle Ryder\" e si scopre essere fratello di Sparda e quindi zio di Dante), un re demone che controlla la metropoli manipolando la pubblica informazione e somministrando ai cittadini una bibita chiamata \"Virility\". Alla fine del gioco Dante riuscir\u00e0 nel suo intento di contrastare Mundus e la sua multinazionale, liberando gli abitanti della citt\u00e0 dal sortilegio del demone. Tuttavia Vergil vuole a sua volta dominare l'umanit\u00e0 e ci\u00f2 costringe Dante, contrario a una nuova sottomissione di questa, ad affrontare il gemello. Dopo aver sconfitto ed allontanato il fratello, Dante decide di proteggere l'umanit\u00e0.\nQuesta versione di Dante ritorna come costume tramite DLC nel gioco \"\".\nBiografia \\ Storia.\nDante nasce approssimativamente trent'anni prima degli eventi del primo episodio, in una localit\u00e0 sconosciuta. Egli e il fratello gemello Vergil nascono dall'unione tra il demone Sparda, noto come il \"Leggendario Cavaliere Nero\" per la sua millenaria lotta contro la sua stessa fazione a favore del genere umano, e di Eva, una donna umana dai capelli biondi di cui si conosce solo il nome.\nSparda scompare poco dopo la nascita dei gemelli in circostanze misteriose, ma ciononostante Dante vive in un clima familiare abbastanza armonioso. Ha un forte legame con la madre ed un buon rapporto con il fratello Vergil, sebbene i gemelli abbiano delle personalit\u00e0 molto differenti.\nPresumibilmente durante la preadolescenza dei gemelli, un gruppo di demoni uccide Eva su ordine di Mundus, il re demone segregato da Sparda insieme al mondo demoniaco moltissimo tempo prima. Probabilmente l'attacco dei demoni \u00e8 stato possibile perch\u00e9 l'incantesimo di Sparda deve essersi indebolito con il passare del tempo, permettendo ad alcune delle creature infernali di ricominciare a viaggiare a proprio piacimento fra i due mondi. La perdita della madre turba violentemente i gemelli e li segna in modo irreversibile: Dante inizia a sviluppare un'avversione ossessiva nei confronti dei demoni, tanto che decide di trascorrere il resto della sua vita a dare loro la caccia. Vergil, che risente del lutto in modo particolare, ha una sorta di crollo emotivo e abbandona ogni legame con il genere umano e decide di alimentare la sua parte demoniaca per poter accrescere il suo potere. Le scelte dei rispettivi gemelli indirizzano l'uno verso un cammino parallelo all'altro, diventando avversari, e tra i due i rapporti si sfaldano.\nDevil May Cry 3.\nGli eventi di questo capitolo si dividono fra manga e videogioco. Il manga si compone di due volumi. Un terzo volume sarebbe dovuto uscire ed avrebbe dovuto narrare del passato di Lady, il mangaka tuttavia ha abbandonato il progetto ed il volume non \u00e8 mai stato pubblicato.\nNel manga si scoprono alcuni retroscena sulla vita dei gemelli e vi sono ulteriori rimandi alle gesta di Sparda. Nelle prime pagine si vede Dante fare visita alla tomba di Eva: ella infatti \u00e8 morta per proteggere Dante e Vergil da alcuni demoni mandati da Mundus con lo scopo di uccidere la famiglia del traditore Sparda. Dopo la strage della sua famiglia, Dante rinnega il padre ed inizia a sviluppare una forte avversione per i demoni. Dopo questa tragedia, egli \u00e8 l'unico sopravvissuto dato che sua madre \u00e8 rimasta uccisa e suo fratello Vergil \u00e8 scomparso. La realt\u00e0 per\u00f2 \u00e8 ben diversa: Vergil \u00e8 vivo ed ha iniziato un viaggio alla ricerca di informazioni su Sparda perch\u00e9 \u00e8 sua intenzione impossessarsi dei poteri che il padre \u00e8 stato costretto a sigillare dopo aver sconfitto e segregato le entit\u00e0 maligne 2000 anni prima.\nDiversi anni dopo la strage della sua famiglia, Dante ha aperto un negozio (la futura agenzia \"Devil May Cry\") e svolge incarichi di vario genere. Egli per\u00f2 non accetta qualsiasi tipo di lavoro ma \u00e8 molto propenso ad accettare quelli che hanno a che fare con il soprannaturale. A procurargli gli incarichi \u00e8 il suo informatore, l'italiano Enzo Ferino. Questi un giorno si presenta dal mezzo demone proponendogli una missione: non deve fare altro che recuperare una bambina di nome Alice. Dante inizialmente non appare interessato all'incarico ma quando viene a scoprire che dietro al rapimento di Alice vi sono i demoni, si butta a capofitto nel lavoro propostogli. Vergil nel frattempo \u00e8 entrato in contatto con Arkham, un uomo che sembra conoscere molto bene le vicende di Sparda e che prova una particolare attrazione verso i demoni: i due inizieranno a collaborare per riportare in superficie la torre Temen-ni-Gru, uno dei vari passaggi fra mondo demoniaco e mondo umano che \u00e8 stato bloccato da Sparda. Vergil inizia cos\u00ec a rompere i sigilli, sette in totale, per riportare in superficie l'antica struttura. In ognuno di questi sigilli \u00e8 stato confinato un demone a cui Sparda ha rubato il nome: Arkham aveva spiegato poco prima che un demone trae forza dal suo nome, per cui privarlo del nome significa al contempo privarlo della sua forza. Con l'inganno, Arkham (che collabora con il cappellaio matto ed il bianconiglio, responsabili del rapimento di Alice) riesce a far rompere un sigillo anche a Dante. I demoni liberati si auto attribuiscono i nomi di \"Superbia\", \"Accidia\" e \"Avarizia\": ci\u00f2 significa che i sette demoni confinati nei sette sigilli altri non sono che i sette peccati capitali. I due gemelli si incontrano: Dante \u00e8 sorpreso di rivedere suo fratello ma allo stesso tempo \u00e8 anche molto deluso dato che sta collaborando con i demoni, seppur indirettamente. Aprire un passaggio per gli inferi significherebbe aiutare le creature demoniache a portare il caos sulla Terra e disonorerebbe il ricordo della loro defunta madre, uccisa proprio dai demoni. Vergil per\u00f2 non \u00e8 interessato a tutto questo, ossessionato com'\u00e8 dal suo desiderio. I due gemelli hanno un breve scontro in cui Vergil riesce a rubare l'amuleto a Dante, ma glielo restituisce immediatamente dicendo che pu\u00f2 impossessarsene quando vuole. Vergil si allontana e si appresta a riprendere la sua missione: ha inizio cos\u00ec la rivalit\u00e0 fratricida fra lui e Dante.\nTemen-Ni-Gru.\nIl videogioco si svolge esattamente un anno dopo gli avvenimenti del manga. Dante riceve una visita inattesa da Arkham: egli dice di avere un invinto per lui da parte di Vergil e lo invita ad accettare, dopodich\u00e9 scompare nel nulla. Nell'istante seguente Dante viene attaccato da alcuni demoni che neutralizza con poca fatica e si accorge che l'uomo non c'\u00e8 pi\u00f9. Prende le sue armi e si incammina attraverso la citt\u00e0, devastata dall'irruzione dei demoni, verso la Temen'Ni Gru, una gigantesca torre emersa dal sottosuolo, dove Vergil lo attende.\nLa scalata alla torre presenta non poche difficolt\u00e0: appena giunto all'ingresso, Dante si ritrova ad affrontare il guardiano Cerberus, le spade guardiane Agni &amp; Rudra e si scontra pi\u00f9 volte con Jester, una sorta di clown dall'aria grottesca. Nel suo cammino Dante si scontra con una ragazza che sostiene di chiamarsi \"Lady\", che come lui nutre una particolare avversione nei confronti dei demoni, riversando di conseguenza tale ostilit\u00e0 sul ragazzo.\nRaggiunta la cima della torre, Dante incontra Vergil, e i due si battono. Dante viene sconfitto, gli viene rubato l'amuleto donatogli dalla madre e viene trafitto dalla sua stessa spada per mano di Vergil, ma rimane illeso e scopre che la parte demoniaca in lui si \u00e8 ridestata e subito lo insegue buttandosi dalla torre. Riprende la scalata alla torre e affronta la succube Nevan, che afferma di avere conosciuto Sparda. Ha un breve scontro con il demone Beowulf, intenzionato ad uccidere quello che quest'ultimo definisce \"Il figlio del Traditore\". Dante riesce a raggiungere Vergil ed i due combattono una seconda volta e qui si scoprono le vere intenzioni di Arkham: egli ha voluto riunire i figli di Sparda e Lady, sua figlia, poich\u00e9 oltre ai due amuleti e al sangue di Sparda serviva un ulteriore chiave per spezzare l'incantesimo che Sparda ha utilizzato per sigillare l'antica torre, ovvero il sangue di una sacerdotessa umana e si d\u00e0 il caso che in Lady scorra lo stesso sangue della sacerdotessa. Arkham infatti ha fino a quel momento sfruttato Vergil perch\u00e9 vuole essere lui ad ottenere il potere di Sparda cos\u00ec da diventare un Dio. Dante, Vergil e Lady provano a contrastarlo ma sono tutti e tre molto deboli e vengono facilmente scaraventati gi\u00f9 dall'altare del rituale da Arkham. Tutti e tre cominciano quindi separatamente una scalata per raggiungere Arkham e fermarlo. Dante e Lady si rincontreranno successivamente e combatteranno perch\u00e9 Dante vuole fermare Lady dal compiere un'impresa per lei impossibile. Dopo averla sconfitta, Lady dona momentaneamente a Dante il suo bazooka, chiamato Kalina Ann in onore della madre.\nNel frattempo sulla cima della torre, Arkham ultima il rituale grazie ai due amuleti sottratti con l'inganno, riuscendo cos\u00ec ad aprire il portale degli Inferi e ad ottenere la Force Edge (non riesce per\u00f2 a farle assumere la sua vera forma, probabilmente perch\u00e9 non aveva la capacit\u00e0 di controllare completamente un simile potere). Dante nel frattempo combatte contro il suo doppelganger e dopo averlo sconfitto attraversa il portale per gli inferi ed arriva in una sorta di labirinto dove affronta tutti i demoni sconfitti in precedenza. Una volta arrivato di fronte ad Arkham, lo vede trasformarsi in una creatura mostruosa che riesce ad eliminare grazie ad una temporanea alleanza con Vergil. Sconfitto Arkaham, Dante combatte contro Vergil: quest'ultimo, dopo essere stato sconfitto, lascia andare (forse di proposito) la Force Edge e dichiara di voler restare nella terra del padre per poi gettarsi nell'oblio.\nDante torna nel mondo terreno e raggiunge Lady, ed insieme combattono contro un'orda di demoni. Le strade dei due si separano, cosa fa Lady in seguito non \u00e8 chiaro, ma Dante torna al suo ufficio, che chiama \"Devil May Cry\", e continua la sua professione di cacciatore. Vergil invece, dopo la sua caduta negli Inferi, si scontra con Mundus ma perde lo scontro e viene soggiogato dal re demone, diventando cos\u00ec Nelo Angelo.\nDevil May Cry.\nAlcuni anni dopo gli eventi di terzo capitolo, appare una donna che irrompe presso il Devil May Cry. Dante non sembra far caso al brusco ingresso della donna, ma si incuriosisce quando lei accenna al passato del mezzo demone. Senza preavviso, la donna lo attacca ma Dante risponde e la mette fuori combattimento. La donna, sorpresa, si scusa e si presenta dicendo di chiamarsi Trish, e di essere venuta da lui per chiedere il suo aiuto per fermare Mundus, un demone sconfitto in passato da Sparda e mandante della morte di Eva, che \u00e8 ritornato sulla terra per conquistarla. Dante si dimostra inizialmente riluttante, ma quando si accorge dell'incredibile somiglianza di Trish con sua madre, accetta di seguirla e si recano alla volta di una misteriosa isola, Mallet Island.\nGiunti ai cancelli del castello che sovrasta l'isola, Trish propone di agire separatamente e prende una strada diversa. Dante esplora le varie aree del castello, saturo di demoni, tra i quali \"Phantom\", subordinato di Mundus. Ma una creatura che cattura l'attenzione di Dante \u00e8 Nelo Angelo, un demone dotato delle sue stesse abilit\u00e0. Al loro primo scontro, la creatura sembra avere la meglio, ma alla vista del ciondolo che Dante ha al collo ha una sorta di conflitto interiore e si dilegua. Dante ritorna sui suoi passi e si dirige nelle lande desolate che circondano il castello, dove incrocia il suo cammino con il demone \"Griffon\", altro subordinato di Mundus, ed in seguito \"Nightmare\".\nIn una sala da trono Dante ha lo scontro decisivo con il Nelo Angelo, che mostrando il suo vero volto rivela di essere Vergil, alterato dagli anni di reclusione negli Inferi e diventato poi l'involontaria pedina di Mundus. Dante sconfigge definitivamente il demone e, dopo che quest'ultimo si \u00e8 dissolto nel nulla, recupera un amuleto identico al suo: i due amuleti si uniscono per formare un unico pezzo e successivamente trasforma la Force Edge cambia forma trasformandosi in Sparda, arma dell'omonimo demone ed in cui \u00e8 racchiuso il suo potere. Grazie ad un artefatto conosciuto come la \"Pietra Filosofale\", Dante entra negli Inferi e si dirige dove risiede Mundus. Nel suo cammino ritrova Trish, che chiede il suo aiuto, ed ancora una volta compare Nightmare. Dante lo attacca e riesce quasi ad ucciderlo, ma viene colpito a tradimento da Trish, che \u00e8 in realt\u00e0 una creatura al servizio di Mundus. Sconfitto il demone, Dante salva la donna che ha cercato di ucciderlo, ma minaccia di ucciderla qualora dovesse incontrarla di nuovo.\nRaggiunto Mundus, egli cerca di colpirlo con un suo incantesimo, ma si fa avanti Trish, che fa scudo con il suo corpo, morendo a sua volta. La collera di Dante, unita a Sparda, gli consente di trasformarsi nel Leggendario Cavaliere Nero, ed ha uno scontro mortale con Mundus. Al termine di tale scontro, Dante ritorna alle sue fattezze umane e fugge verso la dimensione terrena, ma anche dopo essere uscito dagli Inferi, Mundus continua a braccarlo. Dante ha ormai esaurito tutti i suoi poteri e non riesce ad eliminarlo, ma a dargli man forte appare Trish, sopravvissuta al colpo mortale del suo padrone, che drena i suoi poteri nel corpo di Dante, facendo s\u00ec Mundus venga nuovamente imprigionato negli Inferi. I due riescono ad abbandonare l'isola a bordo di un aeroplano ed insieme si dedicano alla caccia dei demoni.\nDevil May Cry 2.\nDopo la sconfitta di Mundus, Dante si reca presso l'isola di Dumary, una remota localit\u00e0 dove si celano delle reliquie occulte denominate \"Arcana\". Durante una delle sue escursioni conosce Lucia, una giovane donna dotata di sangue demoniaco come Dante, che opera al servizio di una comunit\u00e0 un tempo alleata di Sparda, che da secoli custodisce una delle sopracitate reliquie. Tali oggetti sono molto ambiti da Arius, un uomo d'affari che vuole impossessarsene per compiere un rituale e diventare un demone.\nDante e Lucia agiscono separatamente, recuperando le reliquie Arcana prima di Arius. Lucia nel frattempo viene a scoprire la verit\u00e0 sul suo passato: lei \u00e8 un demone artificiale creato da Arius ed \u00e8 stata abbandonata da quest'ultimo poich\u00e9 ritenuta \"difettosa\". Lucia affronta Arius ma viene catturata. Dante si reca da Arius per scambiare la salvezza di Lucia con le reliquie Arcana tanto bramate da costui: i due combattono ma Dante riesce a trarre in salvo Lucia. Dopo essere scappati, i due protagonisti entrano nuovamente nell'edificio di Arius per fermarlo prima che compia il rituale. Arius riesce a compiere il rituale ma qualcosa va storto e nel frattempo Dante lo raggiunge: il figlio di Sparda ha scambiato la moneta Arcana, uno degli oggetti per compiere il rituale, con la moneta che usa per prendere le decisioni durante il gioco. I due combattono e questa volta Dante riesce a sconfiggere Arius. Dopo aver compiuto la sua missione, il figlio di Sparda si incontra nuovamente con Lucia e quest'ultima lo supplica di ucciderla poich\u00e9 teme di impazzire da un momento all'altro. Nel frattempo la porta infernale che conduce da Argosax si apre nonostante il rituale di Arius fosse fallito e Lucia si propone come sacrificio per andare ad affrontare l'antico demone e subito dopo piange. Dante le asciuga il viso e le dice che \"i demoni non piangono mai\", ci\u00f2 significa che Lucia \u00e8 pi\u00f9 un'umana che un demone e che quindi non ha nulla da temere. Dante decide che sar\u00e0 la sorte a stabilire chi andr\u00e0 ad affrontare Argosax e lancia in aria la moneta: tocca a lui andare. Lucia tenta per\u00f2 di fermarlo chiedendogli se prima non vuole ascoltare l'aneddoto su Sparda che Matier, madre adottiva di Lucia, ha promesso di raccontare se avesse fermato Arius. Dante risponde dicendo che sa gi\u00e0 cosa Matier vuole raccontargli: egli dice che suo padre ha fatto la stessa cosa, riferendosi al fatto che anche Sparda \u00e8 entrato negli inferi per affrontare Argosax correndo il rischio di rimanervi intrappolato per sempre. Dante infine saluta Lucia e le lascia la moneta. Mentre Dante combatter\u00e0 Argosax negli inferi, Lucia dovr\u00e0 vedersela con Arius, sopravvissuto ed ormai completamente corrotto dal potere demoniaco.\nDopo aver sconfitto Arius, Lucia scopre che Dante ha barato perch\u00e9 la moneta con cui ha preso le decisioni durante il gioco ha la testa da entrambi i lati ed attende il suo ritorno, dicendo che anche Sparda \u00e8 riuscito a ritornare dagli inferi dopo lo scontro con Argosax. Nel finale del gioco si sente il rombo di una moto e si vede Lucia correre fuori: all'interrogativo se sia Dante non viene per\u00f2 data alcuna risposta certa.\nIn \"Devil May Cry 2\" Dante ha fatto da \"testimonial\" per il brand Diesel, indossando alcuni dei suoi capi di abbigliamento, come costume alternativo.\nDevil May Cry 4.\nDiverso tempo dopo, Dante si reca nella citt\u00e0 di Fortuna, situata in una localit\u00e0 imprecisata dell'Europa. In questa citt\u00e0 ha sede \"L'Ordine della Spada\", una setta religiosa che venera Sparda come un Dio, poich\u00e9 si dice che egli abbia servito un feudatario della citt\u00e0 molto tempo fa. Dante irrompe durante una messa in onore del leggendario demone ed uccide Sanctus, il capo dell'Ordine, ed alcuni soldati.\nSebbene all'inizio il gesto di Dante possa apparire inspiegabile, egli \u00e8 in realt\u00e0 intento a porre fine ai piani dell'Ordine, che consistono nel dominare il mondo usando il potere demoniaco ricavato da tante piccole \"porte\" aperte grazie all'ausilio della spada Yamato (che \u00e8 spezzata) cos\u00ec da inserirlo in delle armature e creare un esercito di demoni artificiali. Altro strumento con cui l'Ordine vuole compiere il suo piano \u00e8 il Salvatore, una gigantesca statua modellata ad immagine e somiglianza di Sparda in versione umana, ed animarlo facendogli assorbire i poteri del \"sangue di Sparda\" e l'omonima spada del leggendario demone.\nQuesta volta ad aiutare Dante a compiere la sua missione ci sar\u00e0 Nero, un ragazzo dalle caratteristiche fisiche molto simili alle sue. I due accantoneranno le loro iniziali divergenze e riusciranno a sconfiggere Sanctus e a fermare l'Ordine. Dante decider\u00e0 di lasciare a Nero la Yamato (che nel frattempo \u00e8 \"risorta\") perch\u00e9 ha intuito qualcosa a riguardo del loro legame e mentre sta lasciando la citt\u00e0 alla domanda di Nero se lo rincontrer\u00e0 in futuro, Dante lo saluta facendo cenno con la mano e lasciando intendere che sicuramente si rivedranno.\nIn \"Devil May Cry: 3142 Graphic Arts\", un libro di illustrazioni della saga, si scopre che Nero \u00e8 il figlio di Vergil, quindi nipote di Dante.\nDevil May Cry 5.\nDopo gli eventi di Devil May Cry 4, Dante viene assoldato da Matier per fermare il demone Balrog, braccio destro di Argosax che ha preso il posto di quest'ultimo a seguito della sua sconfitta. In questo suo incarico, Dante verr\u00e0 affiancato da Lucia ed insieme riusciranno a sconfiggere Balrog, il quale riconoscer\u00e0 la potenza di Dante e diventer\u00e0 spontaneamente un'arma demoniaca al servizio del figlio di Sparda. Dopo le nuove vicende di Vie de Marli, Dante entra in contatto con il misterioso V per tramite di Morrison. V esorta Dante ad aiutarlo dal fermare un potente demone in procinto di tornare in vita: Dante inizialmente \u00e8 titubante ma cambia improvvisamente idea non appena viene a conoscenza del nome del demone. Dante si reca quindi nella citt\u00e0 di Redgrave, dove un gigantesco albero demoniaco denominato Qlipoth sta facendo strage di esseri umani. Accompagnato da Lady e Trish, Dante si trova presto di fronte al responsabile dell'accaduto: Urizen, il nuovo re dei demoni. Il gruppo completo dei cacciatori di demoni composto da Dante, Nero, Lady e Trish fronteggia questa nuova minaccia ma nulla pu\u00f2 contro la sua potenza: Dante con le sue ultime forze decide di lanciarsi alla carica per permettere a Nero di fuggire insieme a V che nel frattempo \u00e8 giunto sul luogo dello scontro. Urizen distrugge poi la spada Rebellion e nemmeno la spada demoniaca Sparda sembra impensierirlo. Dante a seguito del combattimento viene dato per disperso e Trish e Lady vengono utilizzate per dare energia rispettivamente ai demoni Cavaliere Angelo e Artemis.\nUn mese dopo lo scontro, V riesce a ritrovare la spada demoniaca Sparda e Dante, il quale \u00e8 rimasto privo di sensi a seguito dello scontro con Urizen. Nel tentativo di risvegliarlo, V decide di trafiggere il petto del cacciatore di demoni riuscendo nel suo intento. Messosi nuovamente sulle tracce di Urizen, Dante finisce in quella che un tempo era la sua casa: Redgrave \u00e8 infatti la citt\u00e0 della sua infanzia dove ha vissuto insieme alla famiglia fino alla morte di sua madre. Trasportato dai ricordi davanti al ritratto della sua famiglia un tempo unita, Dante si chiede come mai suo padre Sparda gli abbia lasciato la spada Rebellion e quale sia il suo reale potere. Se Yamato pu\u00f2 separare qualsiasi cosa, persino l'uomo dal demone, allora Rebellion pu\u00f2 forse sbloccare il potenziale ancora latente. Pur pieno di dubbi, Dante si trafigge con ci\u00f2 che rimane della Rebellion ed assorbe la spada demoniaca Sparda acquisendo una nuova e pi\u00f9 potente trasformazione in demone: il \"sin devil trigger\". Seguo poi un ulteriore scontro con Urizen per ottenere la rivincita ma durante il combattimento vi \u00e8 un terremoto: lo scopo del Qlipoth di generare un nuovo frutto tramite il sangue umano \u00e8 stato portato a termine. Chi ingerir\u00e0 il frutto otterr\u00e0 nuovi strabilianti poteri. Urizen fugge ma viene raggiunto da Dante nelle profondit\u00e0 del Qlipoth, proprio dove si trova il frutto. Nonostante abbia ingerito il frutto, Urizen viene sconfitto e nel mentre sopraggiungono Nero e V sul luogo dello scontro. Quest'ultimo \u00e8 visibilmente provato e sembra essere sul punto di morire per cui chiede a Dante il permesso di lasciargli concludere il tutto: V trafigge Urizen con il suo bastone ma invece di ucciderlo ritorna nuovamente ad essere una cosa sola con lui. V e Urizen infatti sono rispettivamente la parte umana e la parte demoniaca di Vergil, fratello di Dante. Costui dopo la sconfitta di Mundus \u00e8 riuscito a liberarsi dal suo influsso ma le ferite provocategli da Dante hanno dato il via ad un decadimento fisico inarrestabile, ma la voglia di vendicarsi lo ha tenuto in vita fino alla rinascita della Yamato. Localizzata la fonte della spada, situata nel devil bringer di Nero, Vergil ha poi ripreso possesso dell'arma e l'ha utilizzata per cancellare qualsiasi debolezza e legame con il passato: la sua parte umana si \u00e8 incarnata in V ed i demoni che quest'ultimo comanda rappresentano i ricordi di quando Vergil era Nelo Angelo. V per\u00f2 rappresenta anche il rimorso di Vergil per aver abbandonato tutto e tutti nella sua ricerca per il potere, inoltre anche Urizen ha appreso da Dante che il potere \u00e8 nullo se non sia niente per cui lottare. Conscio di tutto questo, le due parti decidono quindi di ritornare ad essere una cosa sola che ha ormai imparato dagli errori del passato ma nonostante questo Vergil vuole lo stesso uccidere Dante e lo invita a recuperare le forze per poi sfidarlo. Dante si appresta a raggiungere la cima del Qlipoth e Nero vorrebbe unirsi allo scontro: non riuscendo a persuaderlo in alcun modo, Dante decide di rivelargli che Vergil nient'altri \u00e8 che suo padre e che per questo non pu\u00f2 permettere al ragazzo di essere coinvolto nella sua uccisione. Durante il suo viaggio verso la cima dell'albero demoniaco, Dante dovr\u00e0 vedersela con Griffon, Shadow e Nightmare, i demoni comandati da V: pur sapendo di non avere alcuna speranza contro il figlio di Sparda, i tre famigli decidono di sfidarlo cos\u00ec da farsi uccidere per alleviare i traumi di Vergil in quanto la loro stessa esistenza fisica non avrebbe fatto altro che causargli ulteriore dolore. Dante raggiunge la cima del Qlipoth ed ingaggia una dura lotta con Vergil, il quale ha anch'egli ha risvegliato il sin devil trigger grazie al tempo in cui la sua met\u00e0 demoniaca Urizen \u00e8 esistita come entit\u00e0 singola. Lo scontro fra i due gemelli viene interrotto da Nero: il ragazzo ha appena scoperto di avere una famiglia dopo molto tempo passato in solitudine. Dopo essersi accusato di non aver avuto abbastanza forza per proteggere Credo, si promette che questa volta sar\u00e0 diverso. I suoi sentimenti gli permettono di risvegliare il suo devil trigger, grazie al quale riesce a mettere al tappeto Dante e a fermare Vergil, entrambi estremamente sfiniti dallo scontro precedente. Nero li esorta a fermarsi poich\u00e9 il Qlipoth rischia di espandersi oltre Redgrave: \u00e8 necessario tagliarne le radici che si trovano nel mondo demoniaco. Dante e Vergil mettono momentaneamente da parte le loro divergenze e decidono di assumersi questa responsabilit\u00e0 pur sapendo che rischiano di rimanere intrappolati per sempre nel mondo demoniaco. Nero vuole andare insieme a loro ma i figli di Sparda lo fermano poich\u00e9 il mondo umano ha bisogno di qualcuno a salvaguardarlo, Vergil poi lo saluta dicendogli che la prossima volta sar\u00e0 lui a vincere e lo invita a conservare il libro con i poemi di William Blake che leggeva V. Dante e Vergil sradicano le radici del Qlipoth ma sono ora bloccati nel mondo demoniaco. La loro rivalit\u00e0 non ha pi\u00f9 toni fratricidi e passano le giornate combattendo, tenendo il conto delle vittorie che l'uno ha sull'altro.\nDante in altri titoli.\nLa popolarit\u00e0 di Dante ha fatto s\u00ec che il personaggio venisse proposto in altri videogiochi oltre la propria saga di appartenenza, sia come personaggio giocabile, che come cameo. Il suo primo cameo fu nel picchiaduro a scorrimento \"Viewtiful Joe\" pubblicato nel 2003, che narra le gesta di Joe, un ragazzo che s'improvvisa supereroe, dove Dante \u00e8 sbloccabile insieme a Trish. L'anno seguente, Dante viene inserito come personaggio alternativo nel videogioco di ruolo .\nLa storia di Dante in MvC3 ha luogo dopo gli eventi di Devil May Cry 2, dove il cacciatore di demoni torna ad indossare il suo vecchio trench di quando era giovane, oltre che a rimettere mano alle sue vecchie armi presenti in Devil May Cry 3. Dante \u00e8 uno degli Eroi che risponde alla chiamata per difendere la Terra dall'invasione di Galactus, il titano divoratore di mondi. Assieme alla sua partner Trish, durante il corso della storia Dante ha contatti con diversi personaggi contro i quali si scontra, come Wolverine, Ghost Rider, Albert Wesker e Deadpool. Dopo aver sconfitto Galactus, esso precipita sulla Terra ormai senza forze.\nNel suo epilogo, Dante \u00e8 intento a combattere contro Ghost Rider, che afferma di aver conosciuto suo padre Sparda tramite un racconto del suo demone Zarathos. Al cacciatore poco importa, estrae le sue pistole e lo provoca. La vicenda si conclude lasciando intendere che tra i due avviene uno scontro dall'esito ignoto.\nUltimate Marvel vs. Capcom 3.\nDante torna nuovamente a combattere dalla parte degli eroi Marvel, anche stavolta ha diversi incontri con personaggi conosciuti dell'universo marvel. Fra essi, Dante non far\u00e0 a meno di notare il ritorno del suo gemello, Vergil, scoprendo che \u00e8 resuscitato dopo la sua sconfitta in Devil May Cry e che ora sia tornato ancora pi\u00f9 potente di prima, ringraziando il fratello di averlo liberato dal lavaggio del cervello da parte di Mundus. I due mettono da parte la loro rivalit\u00e0 e stringono un'alleanza per sconfiggere gli Araldi di Galactus, incaricati di conquistare la Terra. Il terzo personaggio che compone la squadra di Devil May Cry \u00e8 Trish, che afferma di aver conosciuto Vergil quando venne creata da Mundus. Dante nota un particolare combattendo in squadra col fratello: Vergil ha mantenuto le sue abilit\u00e0 originali, ma utilizza anche i poteri donatogli dal principe dei demoni. Fra questi, spicca l'immortalit\u00e0 e un'impercettibile velocit\u00e0 che conferisce loro un forte vantaggio durante le loro battaglie.\nAlla fine il trio arriva nello spazio per affrontare la loro ultima battaglia: Galactus. All'inizio, il Titano scaglia contro il trio due dei suoi Araldi (a scelta dall'IA di gioco), mentre \u00e8 occupato ad assorbire il nucleo del pianeta. Il trio li sconfigge e Galactus \u00e8 costretto a combattere. Dopo la sua sconfitta da parte dei tre, precipita stremato delle sue forze sulla Terra.\nL'epilogo di Dante \u00e8 cambiato, con una storia nuova: Mefisto, il signore degli Inferi, ha stipulato un contratto con Ghost Rider e Trish tramite l'inganno e il suo ultimo obiettivo \u00e8 la firma di Dante.\nSi presenta nel suo ufficio con la proposta di riportare indietro dall'aldil\u00e0 la madre, Eva, e riconciliare il rapporto tra lui e il fratello. Dante, innervosito da tal proposta, caccia via dal suo ufficio Mefisto innervosito per avergli toccato la questione familiare.\nDopo essersi accorti di essere stati truffati, Dante, Trish e Ghost Rider vanno negli Inferi e costringono Mefisto ad annullare il contratto stipulato con i tre per il suo piano diabolico (ovvero conquistare la Terra tramite il figlio Blackheart causando morte e distruzione). Il demone accetta e i tre gli risparmiano la vita, tornando alla loro vita quotidiana.\nDopo 88 giorni dalla \"Convergenza\" che caus\u00f2 la \"fusione Ultron/Sigma\", Dante si allea con Thor, X, Chun-Li, Rocket e Hawkeye.\nGalleria delle armi.\nArmi bianche:\nDevil May Cry\nDevil May Cry 2\nDevil May Cry 3\nDevil May Cry 4\nDevil May Cry 5\nArmi da fuoco:\nDevil May Cry\nDevil May Cry 2\nDevil May Cry 3\nDevil May Cry 4\nDevil May Cry 5\nRiconoscimenti.\nNell'arco di dieci anni, Dante \u00e8 stato un soggetto di enorme popolarit\u00e0.\nAltre opere.\nAl personaggio sono dedicati anche alcuni romanzi (non tutti completamente canonici) in cui usa lo pseudonimo di \"Tony Redgrave\" e una serie animata prodotta dalla Madhouse."}
{"id": "1317594", "revid": "47195", "url": "https://it.wikipedia.org/wiki?curid=1317594", "title": "Sisto Badalocchio", "text": "Biografia.\nBadalocchio lavor\u00f2 prima con Agostino Carracci a Bologna, poi con Annibale Carracci a Roma, partecipando alla decorazione della Galleria Farnese e di Palazzo Costaguti. Nel 1609 si trasfer\u00ec a Parma.\nLa sua opera pi\u00f9 conosciuta come incisore \u00e8 la serie della \"Bibbia di Raffaello\", che cre\u00f2 insieme a Giovanni Lanfranco. Le immagini raffigurano una serie di affreschi della \"loggia\" di Raffaello in Vaticano.\nCome pittore la sua opera pi\u00f9 importante sono gli affreschi della Chiesa di San Giovanni Evangelista a Reggio Emilia, che si basano su lavori precedenti di Correggio, in particolare la cupola dell'Abbazia di San Giovanni Evangelista a Parma. Ha eseguito la decorazione della cupola, nella quale \u00e8 raffigurata la \"parous\u00eca\", cio\u00e8 la seconda venuta di Cristo, e i pennacchi della cupola stessa con le quattro virt\u00f9 cardinali.\nIl suo \"Trasporto di Cristo al sepolcro\" \u00e8 conservato nella National Gallery di Londra. La tela del \"San Giovanni Evangelista\" \u00e8 esposta al Museo Civico di Modena."}
{"id": "1317597", "revid": "287204", "url": "https://it.wikipedia.org/wiki?curid=1317597", "title": "Karlovacko", "text": ""}
{"id": "1317598", "revid": "1543377", "url": "https://it.wikipedia.org/wiki?curid=1317598", "title": "Sferinaz", "text": "Sf\u00e9rinaz o Sferina, desueto anche Sverinaz (in croato Zverinaz), \u00e8 una piccola isola dalmata della Croazia, facente parte dell'arcipelago zaratino, nel mar Adriatico centrale. Si trova affiancata ad est della parte settentrionale dell'Isola Lunga, da cui la separa l'omonimo canale (\"Zverina\u010dki kanal\"). Amministrativamente appartiene al comune di Sale nella regione zaratina.\nL'isola venne menzionata una prima volta nel 1421 con lo storico toponimo di \"Suiran\" o \"Suivan\" (da cui derivano il toponimo croato e la sua traslitterazione italiana moderni) e fu per secoli feudo di alcune nobili famiglie zaratine, tra cui in particolare i Fanfogna, che vi eressero presso il porticciolo un proprio palazzo in stile barocco, una delle pi\u00f9 notabili architetture dell'isola.\nGeografia.\nL'isola occupa una superficie di 4,17 chilometri quadrati e ha uno sviluppo costiero di 14,27\u00a0km. Nel 2011 aveva una popolazione di 43 abitanti, concentrata nel piccolo paese omonimo che sorge intorno al porto. Il punto pi\u00f9 alto dell'isola \u00e8 il monte Clissa (\"Klis\"), che ha un'altitudine di 111,4\u00a0m s.l.m. Due insenature si aprono sulla sua costa sud-occidentale: Sferinaz (\"uvala Zverinac\") e Cablin (\"Kablin\").\nEconomia.\nIl turismo \u00e8 poco sviluppato a causa dell'assenza di strutture ricettive che si limitano al piccolo porto omonimo, all'approdo di Cablin e ad un ristorante aperto nel periodo estivo.\nLe attivit\u00e0 economiche dell'isola si limitano sostanzialmente alla pesca e all'agricoltura (in particolare \u00e8 da segnalare la produzione di olio).\nI collegamenti con le altre isole dell'arcipelago e con la terraferma sono assicurati da traghetti interni."}
{"id": "1317599", "revid": "1381093", "url": "https://it.wikipedia.org/wiki?curid=1317599", "title": "Scuderia Lupini", "text": "La Scuderia Lupini \u00e8 stata una squadra motoristica italiana, fondata da Gigi Lupini, che ha partecipato in una sola occasione a una gara di Formula 1, il Gran Premio del Sudafrica svoltosi il 28 dicembre 1963.\nStoria.\nLa sua unica vettura, con il numero 23, era una Cooper T51, con motore Maserati e gommata Dunlop, guidata dal pilota sudafricano John Trevor Blokdyk. Partito in 19\u00aa posizione sulla griglia, Blokdyk concluse il gran premio in 12\u00aa posizione, a 8 giri dal vincitore Jim Clark.\nLa scuderia partecip\u00f2 anche a una gara nel Campionato sudafricano nel 1961, con John Love, ed ha partecipato, tra il 1962 e il 1963, a vari Gran Premi africani non validi per i campionati mondiali, schierando lo stesso Trevor Blokdyk, Bruce Johnstone e Doug Serrurier."}
{"id": "1317613", "revid": "1784205", "url": "https://it.wikipedia.org/wiki?curid=1317613", "title": "Selargius Calcio", "text": "L'Associazione Sportiva Dilettantistica Selargius Calcio, nota semplicemente come Selargius, \u00e8 la pi\u00f9 importante societ\u00e0 calcistica del comune di Selargius, nella citt\u00e0 metropolitana di Cagliari.\nStoria.\nL\"'Unione Sportiva Selargius\" \u00e8 stata fondata nel 1965 e nel corso degli anni ha preso parte perlopi\u00f9 a campionati regionali, raggiungendo come massimo traguardo il quarto livello calcistico nazionale. In tale livello ha disputato, a fasi alterne, diciassette stagioni.\nDopo aver militato soprattutto tra Seconda e Prima Categoria, nel 1984 la societ\u00e0 selargina si fonde con un'altra compagine concittadina militante nel campionato di Promozione, il \"Gruppo Sportivo Orione\".\nDal 1984 al 1990 disputa il massimo campionato regionale, approdando al termine della stagione 1989-1990 nel Campionato Interregionale.\nNel frattempo la societ\u00e0 aveva cambiato la denominazione in \"Gruppo Sportivo Selargius\". In questi anni la societ\u00e0 si toglie le maggiori soddisfazioni militando per undici stagioni consecutive tra i semiprofessionisti e ottenendo come migliori piazzamenti due terzi posti rispettivamente nella stagione d'esordio 1990-1991 e nel 1994-1995.\nAl termine della stagione 2000-2001 il Selargius torna tra i dilettanti disputando sempre il campionato di Eccellenza.\nNel 2004 la societ\u00e0 assume l'attuale denominazione \"Associazione Sportiva Dilettantistica Selargius Calcio\".\nNella stagione 2008-2009 ottiene la promozione in Serie D essendosi aggiudicata prima i play-off regionali e poi avendo superato il San Nicola Sulmona e la Civitanovese nella fase nazionale. La stagione seguente, 2009-2010, sar\u00e0 la migliore del nuovo ciclo tra i semiprofessionisti con un quinto posto finale in classifica e la qualificazione ai play-off per la promozione in Lega Pro Seconda Divisione. Sempre in questa stagione la societ\u00e0 \u00e8 stata affiliata all'. Tuttavia le cinque annate successive risulteranno pi\u00f9 complicate, nelle quali per ben due volte riesce a ottenere la salvezza solo dopo aver disputato i play-out.\nDal 2015 la societ\u00e0 \u00e8 tornata tra i dilettanti avendo disputato in questi anni un campionato di Eccellenza e tre di Promozione, campionato nel quale milita attualmente.\nLa societ\u00e0, oltre alla prima squadra, \u00e8 dotata anche di un rinomato settore giovanile nel panorama calcistico regionale.\nColori e simboli.\nColori.\nIl colore ufficiale della societ\u00e0 \u00e8 storicamente il granata, adottato nuovamente dalla compagine selargina nel 2007. In precedenza i colori sociali sono stati il bianco e il rosso."}
{"id": "1317614", "revid": "44627", "url": "https://it.wikipedia.org/wiki?curid=1317614", "title": "Minore complementare", "text": ""}
{"id": "1317623", "revid": "120824837", "url": "https://it.wikipedia.org/wiki?curid=1317623", "title": "Marino Dinucci", "text": "Biografia.\nInizi\u00f2 la sua attivit\u00e0 di enigmista nel 1923 sulla rivista \"Favilla\" e si rivel\u00f2 fin dall'inizio come uno dei pi\u00f9 validi campioni della \"scuola moderna\", \nDal 1933 al 1943, fu redattore della \"Palestra\" sulla Domenica dei Giochi, dove esercit\u00f2 un'importante opera didattica, \nIl comune di San Giuliano Terme, dove tra l'altro egli esercit\u00f2 per moltissimi anni l'attivit\u00e0 di farmacista, gli ha intitolato una strada."}
{"id": "1317626", "revid": "767487", "url": "https://it.wikipedia.org/wiki?curid=1317626", "title": "Abalessa", "text": "Abalessa \u00e8 una citt\u00e0 dell'Algeria, capoluogo dell'omonimo distretto, nella provincia di Tamanrasset nel sud del Paese."}
{"id": "1317630", "revid": "287204", "url": "https://it.wikipedia.org/wiki?curid=1317630", "title": "Reggimento di fanteria alemanna Rehbinder", "text": "Il Reggimento Rehbinder \u00e8 stato un reggimento di fanteria alemanna che fece parte dell'Armata sabauda del Ducato di Savoia e del Regno di Sardegna nel XVIII secolo.\nStoria del Reggimento.\nNel marzo 1711 il duca di Savoia Vittorio Amedeo II firm\u00f2 una convenzione con il duca del W\u00fcrttemberg per levare un nuovo reggimento di fanteria. Il neonato reggimento venne denominato Rehbinder, dal nome del suo colonnello comandante, il barone Bernhard Otto von Rehbinder (1662\u20131742), che aveva curato le trattative col duca. \nIl reggimento partecip\u00f2 sia alle ultime fasi della guerra di successione spagnola, che alla guerra di successione polacca. Fu tuttavia durante la guerra di successione austriaca (1741-1748), sotto il re di Sardegna Carlo Emanuele III, che il Rehbinder svolse un ruolo da protagonista, soprattutto in virt\u00f9 delle abilit\u00e0 strategiche del suo colonnello comandante effettivo, il barone Carlo Sigismondo Federico Guglielmo Von Leutrum, celeberrimo anche presso la popolazione civile col soprannome popolare di \"Bar\u00f4n Litr\u00f4n\".\nNell'ordine, queste le maggiori imprese del reggimento dal 1741 al 1748: marcia su Parma e Piacenza, campagna di Savoia, battaglia di Camposanto, battaglia di Castel Delfino (Val Varaita), Villefranche sur Mer, Oneglia, Val Varaita, Madonna dell'Olmo (Cuneo), Asti e Alessandria, Provenza, Oneglia.\nFino al 1743 il Reggimento Rehbinder ebbe il privilegio (unico al pari del Reggimento guardie) di portare la spada in un'epoca in cui, per ristrettezze economiche, tutta la fanteria sabauda ne era ormai sprovvista.\nNel dicembre 1743, in seguito alla morte del vecchio maresciallo Rehbinder, il reggimento fu rinominato Reggimento Bourgsdorff. Nel gennaio 1749 cambi\u00f2 nuovamente nome in Reggimento Leutrum.\nIl 19 maggio 1755, alla morte del generale Leutrum, il reggimento fu trasferito a Cuneo, citt\u00e0 della quale Leutrum era divenuto Governatore, al fine di rendere gli onori al suo comandante. Il reggimento scort\u00f2 il feretro del Bar\u00f4n Litr\u00f4n fino al tempio valdese del Ciab\u00e0s, nella Valle di Luserna San Giovanni, dove Leutrum fu sepolto in ossequio alle sue ultime volont\u00e0.\nNel 1774, in seguito alla riforma di Vittorio Amedeo III, il Reggimento Leutrum conflu\u00ec nel Reggimento Real Alemanno al pari di tutti gli altri reggimenti di origine alemanna. Fu infine sciolto dal giuramento di fedelt\u00e0 nel 1798 in seguito all'armistizio di Cherasco (1796).\nBandiera.\nLa bandiera del Reggimento Rehbinder, cos\u00ec come gran parte delle bandiere reggimentali dell'armata sabauda, era un'integrazione del vessillo del Ducato di Savoia (croce bianca su sfondo rosso). Alla bandiera ducale, contornata da un bordo bianco, erano sovrapposte le insegne del baronato di Rehbinder, sormontate da una corona ingemmata di perle. Nel primo cantone vi era un florilegio di forma approssimativamente triangolare, collocato in diagonale con un'inclinazione di 45 gradi in senso antiorario, recante una croce cristiana rossa retta da un monte trilobato azzurro su sfondo bianco, circondata da un cartiglio anch'esso bianco e recante in nero in caratteri maiuscoli il celebre motto costantiniano \"In hoc signo vinces\". L'asta era dipinta in rosso, avvolta all'impugnatura in nastro rosso, e decorata alla lancia con cordellini parimenti in colore rosso.\nUniforme.\nIl giustacorpo del Reggimento Rehbinder era di panno blu scuro, con paramani, risvolti, colletto e fodera rossi, e con bottoni d'ottone. La veste ed i pantaloni erano parimenti di colore blu, ma con fodera bianca. Il colletto aveva sagoma \"alla prussiana\". Il giustacorpo era munito di ampi risvolti rossi sul petto aventi funzione prevalentemente decorativa, ma che potevano anche essere abbottonati in caso di freddo particolarmente pungente. Le falde del giustacorpo, tenute inizialmente aperte, vennero in seguito raccolte a formare due punte laterali in ossequio alla moda dell'epoca. Il copricapo era un tricorno di panno nero, con bordatura bianca e ganzetta blu. La \"gibeci\u00e9re\" (giberna) era di pelle nera bordata di rosso, sostenuta da una bandoliera in cuoio molto ampia. Fino al 1743 i fanti del reggimento erano equipaggiati, oltre che di fucile ad avancarica e baionetta, di una spada diritta.\nRievocazione storico-militare.\nNell'anno 2005 un gruppo di cittadini torinesi aderenti all'Associazione Baron Litron ha fondato il \"Gruppo storico Reggimento di fanteria alemanna Rehbinder anno 1743, in memoria di Carlo Sigismondo Federico Guglielmo di Leutrum\", ricostruendo con cura filologica l'uniforme, la buffetteria e l'armamento del Reggimento nell'autunno del 1743 quando, ancora vivo il maresciallo Rehbinder, il reggimento aveva il privilegio di portare ancora la spada al pari del Reggimento guardie. \nIn data 19 maggio 2005, alla presenza del generale Guido Amoretti ed a 250 anni dalla morte di Leutrum, il Gruppo storico Rehbinder ha rievocato la cerimonia di giuramento alla bandiera presso la cappella del Ciab\u00e0s in Val Luserna, dando lettura del testo in lingua francese e tedesca ritrovato negli archivi storici con cui nel marzo del 1711 giur\u00f2 nelle mani del duca Vittorio Amedeo II. L'evento \u00e8 stato preceduto da una giornata di seminari e studi sulla storia militare del XVIII secolo e sulla figura di Leutrum organizzata in collaborazione con la Chiesa evangelica valdese di Luserna San Giovanni.\nIl Reggimento Rehbinder \u00e8 attualmente parte del Gruppo storico Armata del duca, ed \u00e8 associato all'Unione dei gruppi storico-militari europei."}
{"id": "1317631", "revid": "729019", "url": "https://it.wikipedia.org/wiki?curid=1317631", "title": "M21 (fucile)", "text": "L'M21 \u00e8 un fucile di precisione entrato in servizio nel 1971, basato interamente sul fucile M14. Utilizza il calibro 7,62 \u00d7 51 mm NATO.\n\u00c8 utilizzato principalmente dai \"marksmen\" ovvero tiratori scelti che accompagnano le normali squadre di fanteria per aumentare la gittata e la precisione di questa.\nUtilizza un mirino telescopico dotato di tre livelli di ingrandimento. Pu\u00f2 essere integrato con un silenziatore.\nAlcune versioni sono dotate di canna pi\u00f9 corta. In questo modo sono pi\u00f9 facili da trasportare, ma soffrono di un rinculo pi\u00f9 elevato."}
{"id": "1317638", "revid": "1573940", "url": "https://it.wikipedia.org/wiki?curid=1317638", "title": "Muraenidae", "text": "I Murenidi (Muraenidae ) sono una famiglia di pesci dell'ordine Anguilliformes, comprendente svariate specie di pesci conosciuti in italiano con il nome di murene.\nDistribuzione e habitat.\nVivono nei mari tropicali (dove hanno la massima diversit\u00e0) e temperati caldi, di solito su fondi duri a bassa profondit\u00e0. Sono comunissime nelle barriere coralline. Nel mar Mediterraneo \u00e8 molto comune la specie \"Muraena helena\" e, piuttosto rara, \"Gymnothorax unicolor\". Altre tre specie sono segnalate nel Mediterraneo: \"Enchelycore anatina\" \u00e8 stata catturata solo tre volte in questo mare, \"Gymnothorax reticularis\", lessepsiano, catturato una sola volta in Israele e \"Anarchias euryurus\", di cui \u00e8 nota una segnalazione per Nizza.\nDescrizione.\nQuesti anguilliformi hanno un corpo serpentiforme, leggermente compresso ai lati, non ricoperto da scaglie. Le pinne pettorali e ventrali sono assenti mentre la pinna dorsale e l'anale si prolungano senza discontinuit\u00e0 dalla testa alla coda mentre sul lato ventrale questa pinna \u00e8 pi\u00f9 corta. La testa \u00e8 breve, i denti sono lunghi e appuntiti, spesso caniniformi. Le aperture branchiali sono piccole e rotonde. Molte specie hanno narici tubulari simili a brevi tentacoli.\nAlcune specie di questa famiglia sono dotate di una \"mascella\" aggiuntiva nell'esofago allo scopo di inghiottire al meglio prede voluminose..\nI colori sono spesso bruni, in molte specie per\u00f2 possono esserci reticolature o macchie chiare, talvolta questi disegni possono formare disegni complessi. Poche specie invece hanno colori gialli, arancioni e blu molto vivaci.\nSono pesci in media piuttosto grandi, alcune specie (genere \"Gymnothorax\" e \"Strophidon sathete\") possono superare i 3 m.\nBiologia.\nGran parte delle specie ha abitudini notturne.\nAlimentazione.\nSono predatori, cacciano pesci, molluschi (soprattutto cefalopodi come i polpi) e crostacei.\nRiproduzione.\nLe larve sono leptocefali, come in tutti gli anguilliformi, che vivono nel plancton superficiale.\nPericoli per l'uomo.\nI morsi di questi pesci sono piuttosto dolorosi e sembra che nella saliva sia presente una tossina anche se in quantit\u00e0 minime. La fama sinistra che circonda le murene \u00e8 in gran parte immeritata; la leggenda che gli antichi Romani nutrissero le murene dei loro vivai con schiavi (se queste voci sono giunte fino a noi lo si deve all'orrore suscitato a suo tempo da Vedio Pollione, ricco cavaliere romano che aveva effettivamente l'abitudine di punire gli schiavi gettandoli in pasto alle sue murene). Alcune specie possono essere aggressive e mordere, soprattutto se ferite. Grandi specie tropicali possono essere pericolose a causa degli avvelenamenti da ciguatera.\nPesca.\nSi catturano con reti da posta, palamiti e lenze di vario tipo. \u00c8 anche una tipica preda dei pescatori subacquei."}
{"id": "1317639", "revid": "793629", "url": "https://it.wikipedia.org/wiki?curid=1317639", "title": "Provincia di Tamanrasset", "text": "La provincia di Tamanrasset o Tamanghasset (in arabo: \u0648\u0644\u0627\u064a\u0629 \u062a\u0645\u0646\u0631\u0627\u0633\u062a) \u00e8 la pi\u00f9 grande tra le 48 province dell'Algeria. La capitale \u00e8 Tamanrasset. Altre citt\u00e0 sono Abalessa, In Salah e Tazrouk. \nPopolazione.\nLa provincia conta 176.637 abitanti, di cui 90.820 di genere maschile e 85.816 di genere femminile, con un tasso di crescita dal 1998 al 2008 del 2.6%.\nDistretti.\nLa provincia \u00e8 suddivisa in 7 distretti:\nNella tabella sono riportati i comuni della Provincia, suddivisi per distretto di appartenenza."}
{"id": "1317641", "revid": "10763482", "url": "https://it.wikipedia.org/wiki?curid=1317641", "title": "Tromboplastina", "text": ""}
{"id": "1317643", "revid": "256896", "url": "https://it.wikipedia.org/wiki?curid=1317643", "title": "Reggimento rehbinder", "text": ""}
{"id": "1317644", "revid": "767487", "url": "https://it.wikipedia.org/wiki?curid=1317644", "title": "Subhuman Beings on Tour!!", "text": "Subhuman Beings on Tour!! \u00e8 un live album degli Skid Row, pubblicato nel 1995."}
{"id": "1317645", "revid": "78273", "url": "https://it.wikipedia.org/wiki?curid=1317645", "title": "Averell Harriman", "text": ""}
{"id": "1317649", "revid": "1442080", "url": "https://it.wikipedia.org/wiki?curid=1317649", "title": "Oceania Club Championship 2005", "text": "L'Oceania Club Championship 2005 fu la quarta edizione dell'attuale OFC Champions League, la massima competizione calcistica continentale per club dell'Oceania. Fu vinta dalla squadra australiana del Sydney FC, che partecip\u00f2, in qualit\u00e0 di campione d'Oceania in carica, al Campionato mondiale per club FIFA 2005."}
{"id": "1317650", "revid": "119498048", "url": "https://it.wikipedia.org/wiki?curid=1317650", "title": "Carla Geurts", "text": "Specializzata nello stile libero ha gareggiato in gare sia in piscina che di fondo in acque libere."}
{"id": "1317655", "revid": "10945587", "url": "https://it.wikipedia.org/wiki?curid=1317655", "title": "Dinucci Marino (Marin Faliero)", "text": ""}
{"id": "1317659", "revid": "125154506", "url": "https://it.wikipedia.org/wiki?curid=1317659", "title": "Principio giuridico", "text": "Un principio giuridico, in diritto, \u00e8 una norma giuridica di contenuto generale che esprime i valori ai quali si conformano altre norme dell'ordinamento giuridico.\nDescrizione.\nMentre le regole giuridiche influiscono direttamente sul comportamento (se sono norme di condotta) o attribuiscono poteri normativi (se sono norme di competenza), i principi generali influiscono indirettamente sul comportamento, influendo direttamente sull'esercizio di poteri normativi. I principi generali possono essere espressi in testi normativi, come avviene in particolar modo nelle costituzioni e nelle dichiarazioni dei diritti. Molti principi, per\u00f2, sono \"impliciti\", nel senso che, pur non trovando espressione in testi normativi, sono ricavati dall'interprete per astrazione generalizzante, ossia mediante ragionamento induttivo, da una o pi\u00f9 norme dell'ordinamento; si suol dire che tali principi costituiscono la \"ratio\" delle norme dalle quali sono ricavati. Il ragionamento induttivo, per sua natura, non garantisce la certezza delle conclusioni; pu\u00f2 cos\u00ec accadere che dalle medesime norme si ricavino principi diversi o, addirittura, contraddittori; inoltre l'astrazione pu\u00f2 essere pi\u00f9 o meno accentuata, con una conseguente maggiore o minore generalit\u00e0 dei principi ricavati. Tutto ci\u00f2 non significa che l'operazione attraverso la quale si ricavano i principi generali sia arbitraria, anche perch\u00e9 deve comunque partire da norme giuridiche valide e i principi ricavati non possono essere in contrasto con altre norme valide.\nA differenza delle regole, alquanto variabili da un ordinamento all'altro e nel tempo, i principi generali presentano una certa stabilit\u00e0, tanto che molti dei principi che informano le norme degli ordinamenti attuali travalicano i confini nazionali e risalgono molto indietro nel tempo: si pensi a quelli espressi nei brocardi. In quanto appartenenti allo stesso genus delle regole giuridiche, i principi generali si distinguono dalle categorie giuridiche, ossia da quelle formule verbali o da quegli schemi classificatori, radicati nell'uso, attraverso i quali l'interprete canalizza la realt\u00e0 entro contenitori predefiniti che a loro volta diventano, dell'attivit\u00e0 interpretativa e del procedimento ricostruttivo in cui essa si esplica, il prodotto.\nNel mondo.\nItalia.\nNell'ordinamento italiano il ricorso all'analogia, \"legis\" e \"iuris\", \u00e8 previsto dall'articolo 12 della disposizioni sulla legge in generale. Una prima definizione di cosa siano i principi generali la si trova nella sentenza emesse dalla Corte Costituzionale n. 6 del 26 giugno 1956; in tale provvedimento venne ribadita la natura deontica dei principi, ossia la loro riconducibilit\u00e0 in un alveo comune alle regole giuridiche. \nTra i principi generali assumo rilevanza peculiare, con l'entrata in vigore della Costituzione italiana, i principi supremi dell'ordinamento costituzionale, non modificabili neppure attraverso il procedimento di revisione costituzionale, secondo quanto affermato nella sentenza della Corte Costituzionale del 29 dicembre 1988 n. 1146."}
{"id": "1317662", "revid": "670021", "url": "https://it.wikipedia.org/wiki?curid=1317662", "title": "Gestione della flotta", "text": "La gestione della flotta \u00e8 l'insieme delle attivit\u00e0 gestionali relative al parco autoveicoli (autovetture, autobus, autocarri) di una azienda. Talvolta il termine viene esteso anche a mezzi di trasporto diversi da quelli su gomma, ad esempio alla gestione della flotta navale o di quella aerea. Per le imprese che operano sul territorio i costi relativi ai mezzi di trasporto possono essere una componente rilevante dei costi aziendali, ai quali va riservata quindi la dovuta attenzione.\nAttivit\u00e0.\nLa gestione della flotta comprende: \nLo scopo della gestione della flotta \u00e8 quello di migliorare l'efficienza e la produttivit\u00e0 della attivit\u00e0 legate al settore trasporti delle aziende, riducendone i costi complessivi ed al contempo riducendo o eliminando i rischi corrispondenti, in particolare garantendo l'aderenza alle legislazioni vigenti.\nUna maggiore efficienza pu\u00f2 essere ottenuta in molti modi diversi:\nDi recente la disponibilit\u00e0 di sistemi di localizzazione ha aggiunto alle attivit\u00e0 di gestione il tracciamento della posizione della flotta e la gestione avanzata della sicurezza dei mezzi mediante antifurto satellitare.\nEsternalizzazione.\nI costi elevati della gestione della flotta portano talvolta all'esigenza di collocare questa funzione all'esterno dell'azienda; ci\u00f2 ha portato alla nascita di agenzie specializzate nella gestione della flotta, che si pongono come intermediari fra le aziende fruitrici ed i fornitori di beni e servizi, dalle ditte di noleggio alle officine di manutenzione.\nQuesta esternalizzazione consente una riduzione dei costi non solo a causa della maggiore efficienza che una azienda specializzata pu\u00f2 ottenere, ma anche grazie all'economia di scala negli acquisti ed al monitoraggio della qualit\u00e0 e del costo dei fornitori."}
{"id": "1317664", "revid": "1013865", "url": "https://it.wikipedia.org/wiki?curid=1317664", "title": "Adrar (Algeria)", "text": " Adr\u0101r () \u00e8 una citt\u00e0 dell'Algeria e capoluogo dell'omonima provincia nel sud del paese.\nL'economia della citt\u00e0 si basa prevalentemente sull'agricoltura, caratterizzata da un tradizionale sistema di irrigazione: la foggara.\nL'oasi dove sorge Adr\u0101r, nota per la sua bellezza, include anche monumenti storici. Lungo la strada n.6 diretta a sud si trova il villaggio-oasi di Bahmer.\nLa citt\u00e0 \u00e8 servita dall'Aeroporto di Adrar-Touat - Sceicco Sidi Mohamed Belkebir, che si trova poco distante dal centro cittadino."}
{"id": "1317665", "revid": "121001018", "url": "https://it.wikipedia.org/wiki?curid=1317665", "title": "Festival di Napoli 1968", "text": "Il sedicesimo festival della canzone napoletana si tenne a Napoli dall'11 al 13 luglio 1968.\nOrchestra.\nDiretta dai maestri: Eduardo Alfieri, Gianni Aterrano, Enrico Buonafede, Giancarlo Chiaramello, Stelvio Cipriani, Maurizio De Angelis, Carlo Esposito, Angelo Giacomazzi e Tony Iglio. Complesso Vocale i 4+4 di Nora Orlandi.\nOrganizzazione.\nDell'Ente per la Canzone Napoletana - Ente Salvatore Di Giacomo"}
{"id": "1317667", "revid": "287204", "url": "https://it.wikipedia.org/wiki?curid=1317667", "title": "Eri Yamanoi", "text": "Specializzata nello stile libero ha partecipato alle Olimpiadi di Atlanta 1996."}
{"id": "1317668", "revid": "287204", "url": "https://it.wikipedia.org/wiki?curid=1317668", "title": "Zag\u0142\u0119bie Sosnowiec", "text": "Lo Zag\u0142\u0119bie Sosnowiec \u00e8 una societ\u00e0 sportiva polacca con sede nella citt\u00e0 di Sosnowiec. La societ\u00e0 comprende tre sezioni: basket, calcio e hockey su ghiaccio.\nLa societ\u00e0 calcistica milita in I liga, la seconda serie del campionato polacco di calcio. Disputa i suoi incontri casalinghi presso lo stadio Ludowy, inaugurato il 21 ottobre 1956.\nStoria.\nFondato nel 1906 con il nome di \"Klub Sportowy Milowice\" (\"Club Sportivo di Milowice\"), il club assunse il nome attuale dopo vari cambiamenti di denominazione.\nTra la met\u00e0 degli anni cinquanta e l'inizio degli anni settanta \u00e8 stata al vertice del calcio polacco, ottenendo diversi piazzamenti di rilievo e raggiungendo la finale di Coppa di Polonia nel 1971, competizione persa 3-1 contro il . Ha partecipato alla Coppa delle Coppe (1972) e alla Coppa UEFA (1973), uscendo in entrambi i tornei al primo turno. Si \u00e8 inoltre aggiudicata due edizioni della Coppa Rappan.\nNel gennaio 2008, come altre squadre, \u00e8 stato declassato in seconda divisione dalla commissione disciplinare della federcalcio polacca nell'ambito di uno scandalo che riguarda alcuni episodi di corruzione. Nel maggio seguente la squadra conclude ultima con solo 16 punti conquistati, retrocedendo in terza divisione. Nel 2016 raggiunge a sorpresa le semifinale di Coppa di Polonia dopo aver estromesso Gornik Zabrze (3-1) e (3-2), prima di uscire al penultimo atto contro il per 2-1. Dopo vari anni tra la terza e la seconda divisione, il club torna in Ekstraklasa per la stagione 2018-19."}
{"id": "1317669", "revid": "155634", "url": "https://it.wikipedia.org/wiki?curid=1317669", "title": "Vallerano-Castel di Leva", "text": "Vallerano-Castel di Leva \u00e8 la zona urbanistica 12H del Municipio Roma IX di Roma Capitale. Si estende sulle zone Z. XXIII Castel di Leva e Z. XXV Vallerano.\nGeografia fisica.\nTerritorio.\n\u00c8 situata a sud della capitale, esternamente e a ridosso del Grande Raccordo Anulare.\nLa zona urbanistica confina:"}
{"id": "1317675", "revid": "484362", "url": "https://it.wikipedia.org/wiki?curid=1317675", "title": "Provincia di Laghouat", "text": " \nLa provincia di Laghouat (in arabo \u0648\u0644\u0627\u064a\u0629 \u0627\u0644\u0623\u063a\u0648\u0627\u0637) \u00e8 una delle 48 province dell'Algeria, suddivisa in 10 distretti, questi ultimi a loro volta suddivisi in 24 comuni.\nPrende il nome dal capoluogo Laghouat. Altre citt\u00e0 importanti della provincia sono Aflou, A\u00efn Madhi, Kourdane e Makhareg. \nPopolazione.\nLa provincia conta 455.602 abitanti, di cui 232.517 di genere maschile e 223.085 di genere femminile, con un tasso di crescita dal 1998 al 2008 del 3.8%.\nSuddivisione amministrativa.\nLa Provincia di Laghouat amministrativamente \u00e8 divisa in 10 d\u0101\u02beira.\nNella tabella sono riportati i comuni della Provincia, suddivisi per distretto di appartenenza."}
{"id": "1317677", "revid": "1632387", "url": "https://it.wikipedia.org/wiki?curid=1317677", "title": "Nasty Idols", "text": "I Nasty Idols sono un gruppo heavy metal formato a Malm\u00f6, Svezia nel 1986.\nFu uno dei tanti gruppi della allora emergente ondata sleaze metal, che in quel periodo stava crescendo anche in Scandinavia. Le loro sonorit\u00e0 si rifanno ad un heavy metal influenzato dallo stile di Kiss, M\u00f6tley Cr\u00fce, Sweet, New York Dolls e Alice Cooper.\nStoria.\nI Nasty Idols si formarono a Malm\u00f6, Svezia nel 1986, per iniziativa del frontman Andy Pierce (vero nome Anders Persson), e del bassista Dick Qwarfort. I due decisero di intraprendere questa strada sulle orme dei loro gruppi preferiti. A completare la formazione furono il batterista George Swanson ed il chitarrista Chris Vance. Il nome Nasty Idols venne trovato quando Andy Pierce, a 17 anni, venne ispirato guardando la copertina di un album dei New York Dolls nella sua stanza. La band suon\u00f2 la prima data nell'agosto 1987 nella loro citt\u00e0 natale, e subito dopo passarono alla registrazione della loro prima demo contenente i brani \"\"Don't Walk From Love\" e \"Easy Come Easy Go\". Nel 1988 la band trov\u00f2 un accordo con la piccola etichetta locale HSM Records.\nIl successo.\nL'anno successivo venne pubblicato l'album di debutto intitolato \"Gigolos on Parole\". La band cominci\u00f2 a farsi notare nel loro paese e ad apparire ad alcuni programmi televisivi nazionali.\nDurante il 1990 il nuovo chitarrista Peter Espinoza sostitu\u00ec Johnnie Wee. La band cominci\u00f2 a lavorare per la pubblicazione del secondo album. Le prime due canzoni registrate furono \"Alive 'n Kickin'\" e \"B.I.T.C.H.\"\". L'etichetta precedette l'uscita del full-length con un singolo nella primavera 1990, prima ancora che il gruppo avesse registrato tutti i brani del nuovo album.\nImprovvisamente recensioni e altri paesi cominciarono a mostrare interesse verso la musica degli svedesi. Nel febbraio 1991 viene finalmente pubblicato il secondo album \"Cruel Intention\", spesso definito come l'album migliore della loro carriera.\nVenne girato il video per la canzone \"Cool Way of Living\" che venne mandato in onda dal programma \"Headbangers Ball\" di MTV, e molte delle altre emittenti in Europa. La stampa svedese ed internazionale scrisse molti articoli sull band. Nei primi due giorni riuscirono a vendere oltre 4500 copie solo in Svezia. Il secondo video \"\"Can't Get Ya' Off My Mind\" ed il terzo \"Trashed 'n' Dirty\" li resero affermati nel genere. Quello stesso anno suonarono a molti concerti per la promozione dell'album. Per la fine dell'anno, l'album venne inoltre pubblicato sia in Germania che in Giappone.\nNell'estate 1992 il batterista originale George Swanson venne sostituito da Stanley. Cominciarono a lavorare su nuovo materiale per il terzo album. Nell'ottobre 1993 venne pubblicato il terzo disco intitolato \"Vicious\". Il primo video era per la traccia d'apertura \"Heads Down in Tinseltown\", mentre il secondo video \"Ain't Got Nothin\" mostr\u00f2 un lato pi\u00f9 oscuro della band.\nIl declino.\nAttorno al 1994 la tendenze musicali cominciarono a cambiare partendo da Seattle e portando in auge una nuova ondata di rock chiamata grunge. La band decise comunque di continuare per la loro strada ed inizi\u00f2 a registrare il quarto album dopo che il chitarrista Peter Espinoza lasci\u00f2 la band per altri progetti. Con un nuovo chitarrista chiamato Mikkie Nielsen la band riusc\u00ec a registrare solo qualche brano prima che la loro etichetta andasse in bancarotta.\nIl titolo dell'album doveva essere \"The fourth Riech\" ma pi\u00f9 tardi venne cambiato in \"Herpes For sale\". Entrambi i titoli vennero ispirati dai brutti momenti che la band pass\u00f2 a causa del declino del genere. Cos\u00ec, demoralizzati dagli eventi, e senza ispirazione, la band si sciolse alla fine del 1995. L'ultimo album non venne mai realizzato (al momento) e l'unico videoclip dell'album, la reinterpretazione dei Dead Kennedys \"Too Drunk To Fuck\" non venne mai mandato in onda.\nDopo lo scioglimento.\nNel 1995 Pierce form\u00f2 una nuova band chiamata Machinegun Kelly. Realizzarono un album intitolato \"White Line Offside\". Peter Espinoza realizz\u00f2 un album solista e pi\u00f9 tardi form\u00f2 una band chiamata Majestic, che ebbe successo in Giappone.\nNel 1998 i Nasty Idols si riunirono in occasione di un concerto e si cominci\u00f2 a parlare di un eventuale riunione. Pierce registr\u00f2 un album solista intitolato \"No Place for Late Regrets\"\nNel 2000 i Nasty Idols si riunirono nuovamente incidendo un singolo promozionale intitolato \"Something new\"\". Ma, non ottenendo molti consensi, il progetto ebbe breve vita e non fu una vera e propria riunione.\nNel 2002 l'etichetta americana Perris Records ristamp\u00f2 nuovamente tutti gli album dei Nasty Idols incluso l'album irrealizzato \"Heroes for Sale\" del 1995. Due anni dopo Pierce pubblic\u00f2 un EP di 4 tracce con la sua nuova band, i United Enemies. L'anno successivo Pierce e la sua nuova band pubblicarono il primo full-length \"All The Sick Things We Do\".\nIl contratto dei Nasty Idols con la Perris Records scadette. Firmarono cos\u00ec un contatto con l'etichetta svedese Swedmetal Records. I Nasty Idols erano interessati a far uscire un \"Best Of\" album per il mercato scandinavo. La Swedmetal Records volle ristampare nuovamente tutti i loro album.\nNel 2006 venne poi stampata la raccolta \"The Swedish Sleaze Collection\", mentre si stava aprendo anche la possibilit\u00e0 di partecipare allo Sweden Rock Festival.\nReunion.\nDopo aver contattato i membri dei tempi di \"Vicious\" i Nasty Idols decisero di riunirsi ufficialmente. Questa nuova formazione vedeva per\u00f2 nel ruolo di batterista al posto di Stanley il nuovo membro Ricci Dahl, proveniente dalla band di Pierce United Enemies. Dopo il successo ottenuto al Sweden Rock Festival, la band volle proseguire con un tour. Il tour \"Rejects On The Road\" part\u00ec quindi a settembre. Rimasero impegnati l'intero anno in tour di successo in Svezia.\nNel 2007 la band continu\u00f2 i tour in giro per l'Europa. Il 25 maggio venne pubblicato un DVD di due ore che include un concerto del 2006 ed un documentario del dietro le quinte.\nI Nasty Idols continuano la loro carriera, annunciando la prossima uscita di un nuovo album.\nLa morte di Andy Pierce.\nIl frontman dei Nasty Idols, Andy Pierce, \u00e8 morto improvvisamente all'et\u00e0 di 45 anni il 5 dicembre 2013 a casa della sua fidanzata, in Danimarca, a causa di un'emorragia cerebrale."}
{"id": "1317678", "revid": "287204", "url": "https://it.wikipedia.org/wiki?curid=1317678", "title": "Paola Pelino", "text": "Biografia.\nAttivit\u00e0 imprenditoriale.\nImprenditrice, \u00e8 socia e membro del Consiglio di Amministrazione della nota fabbrica di confetti Pelino di Sulmona. Conseguito il diploma di maturit\u00e0 inizia a lavorare nell'azienda di famiglia come responsabile del marketing e pubbliche relazioni.\nAttivit\u00e0 politica.\nElezione a deputato.\nViene eletta alla Camera, per la prima volta, nelle liste di Forza Italia alle elezioni politiche del 2006.\nNel 2008 \u00e8 nuovamente eletta nelle file del Popolo della Libert\u00e0. In entrambe le legislature \u00e8 componente della commissione Lavoro della Camera, seguendo da vicino i temi principali delle politiche del lavoro e della previdenza che occupano un ruolo centrale nel dibattito politico.\nElezione a senatore.\nNel 2013 \u00e8 scelta dal presidente Silvio Berlusconi nella circoscrizione della regione Abruzzo per il Senato: spinge il partito alla conquista del premio di maggioranza che la conduce a Palazzo Madama.\nDopo la scissione dei parlamentari del Nuovo Centrodestra di Angelino Alfano resta in Forza Italia e ne diviene vicecapogruppo al Senato della Repubblica.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. Nell'attuale legislatura \u00e8 anche vice presidente della commissione Industria, anche a seguito della conferma di met\u00e0 mandato ottenuta con ampio consenso degli altri componenti della commissione.\nAlle elezioni politiche del 2018 \u00e8 ricandidata alla Camera, nella circoscrizione Abruzzo, come capolista di Forza Italia nel collegio plurinominale L'Aquila-Teramo, ma non viene eletta in quanto non scatta il seggio.\nProcedimenti giudiziari.\nNel marzo 2013 viene condannata in primo grado per aver comprato 11.000 euro di abiti firmati in una boutique di Pescara, senza averli mai pagati. \u00c8 stata condannata a saldare il dovuto e alle spese legali. Una sentenza provvisoriamente esecutiva, con ingiunzione in Parlamento. La Pelino si \u00e8 difesa affermando che la boutique non ha mai emesso lo scontrino fiscale.\nNel 2017 \u00e8 stata citata in giudizio dal tribunale di Sulmona per appropriazione indebita a causa di un'auto acquistata con una societ\u00e0 di leasing di Genova e non pagata interamente. "}
{"id": "1317681", "revid": "2519", "url": "https://it.wikipedia.org/wiki?curid=1317681", "title": "Provincia di Davao del Sur", "text": "Davao del Sur \u00e8 una provincia filippina situata nella regione di Davao, sull'isola di Mindanao. Il suo capoluogo \u00e8 Digos, mentre la grande citt\u00e0 di Davao pur risultando, anche per fini statistici, all'interno di questa provincia, \u00e8 amministrativamente indipendente.\nGeografia fisica.\nLa provincia di Davao del Sur \u00e8 posta nel settore sud-orientale dell'isola di Mindanao, nella regione di Davao. Si estende in direzione nord-sud coprendo tutto il lato occidentale del golfo di Davao. Confina con la citt\u00e0 di Davao (oltre la quale c'\u00e8 il Davao del Norte) a nord, con le province di Cotabato, Sultan Kudarat, South Cotabato e Sarangani ad ovest, e con il golfo di Davao ad est. L'unica parte insulare \u00e8 rappresentata dalla municipalit\u00e0 di Sarangani, nell'estremo sud, composto da due piccole isole.\nAlla lunga linea di costa, con spiagge rinomate che attraggono molti turisti, corrisponde un'altrettanto lunga fascia montuosa interna, presso il confine occidentale, nella quale si raggiungono quote piuttosto elevate (ai confini col Cotabato si trova il Monte Apo, 2.954 m s.l.m., la pi\u00f9 alta vetta delle Filippine).\nGeografia antropica.\nSuddivisioni amministrative.\nLa provincia di Davao del Sur comprende una citt\u00e0 componente e 14 municipalit\u00e0. La citt\u00e0 indipendente di Davao fa parte del Davao del Sur solo a fini statistici."}
{"id": "1317682", "revid": "767487", "url": "https://it.wikipedia.org/wiki?curid=1317682", "title": "Coca-Cola Cherry", "text": "Coca-Cola Cherry \u00e8 una bevanda prodotta e distribuita dalla Coca-Cola Company nel 1985 conosciuta anche come Cherry Coke. La bevanda \u00e8 la terza, in ordine di tempo, prodotta come variante della Coca-Cola (le altre due sono: Coca-Cola classica e Diet Coke), e la prima ad avere un gusto diverso, grazie all'aroma della ciliegia. Questo tipo di bevanda fu distribuita, all'inizio, solo nei bar e nei distributori automatici. Nel 1986 fu anche introdotta una versione dietetica di essa dal nome \"Diet Cherry Coke\", poi ridenominata nel 2005 in \"Diet Coke Cherry\".\nDistribuzione.\nLa bevanda \u00e8 disponibile in molte altre regioni del mondo, compresa l'Inghilterra dove \u00e8 molto popolare fra i teenager, in: Austria, Germania, Francia, Spagna, Svizzera, Ungheria e Polonia. Essa \u00e8 stata distribuita anche in Israele e in Australia nel 2003. Dal novembre 2006 \u00e8 anche venduta in Giappone in una bottiglietta color argento, dagli stili retro degli anni '80. In Italia, negli ultimi tempi, \u00e8 possibile trovarla in alcuni ipermercati molto ben forniti assieme alla sua collega alla vaniglia oppure in alcuni distributori automatici (si tratta perlopi\u00f9 di casi di importazione dall'estero).\nVarianti.\nIl 7 febbraio 2007 la Coca-Cola Company ha rilanciato una campagna pubblicitaria per questo tipo di bevanda ed ha inoltre commercializzato una versione \"light\" sostitutiva della Diet Coke Cherry, chiamata Coca-Cola Cherry Zero."}
{"id": "1317683", "revid": "599013", "url": "https://it.wikipedia.org/wiki?curid=1317683", "title": "Irene Dalby", "text": "Specializzata nello stile libero ha partecipato alle Olimpiadi di Atlanta 1996 e vinto numerose medaglie agli Europei."}
{"id": "1317684", "revid": "287204", "url": "https://it.wikipedia.org/wiki?curid=1317684", "title": "John Trevor Blokdyk", "text": "Carriera.\nIl suo debutto di al volante di una vettura di Formula 1 avviene il 9 dicembre 1961 in occasione del \"IV Rand Grand Prix\", gara corsa sul circuito di Kyalami (Sudafrica) e non valida per il Campionato del Mondo: al volante di una Cooper T 52 Ford, Blokdyk si ritira al giro 5 di 75. La corsa \u00e8 vinta da Jim Clark su Lotus 21 Climax. Otto giorni dopo, sul circuito di Westmead (sempre in Sudafrica) coglie, sempre al volante della Cooper T 52 Ford, un risultato sicuramente migliore, piazzandosi 8\u00ba nella prima edizione del \"Natal Grand Prix\", vinta dal solito Jim Clark.\nTrasferitosi in Europa, Blokdyk partecipa nel 1962 al campionato di Formula Junior.\nIl debutto nel Campionato del Mondo di Formula 1 \u00e8 datato 28 dicembre 1963, sul circuito di East London, in occasione del 10 South African Grand Prix: al volante di una Cooper T 51 Maserati gommata Dunlop della Scuderia Lupini, Blokdyk parte in 19\u00aa posizione per classificarsi 12\u00ba a 8 giri dal vincitore Jim Clark\nPi\u00f9 sfortunata la seconda partecipazione, il 1\u00ba gennaio 1965 sempre sul circuito di East London: al volante di una Cooper T 59 Ford privata, Blokdyk non riesce infatti a qualificarsi.\nNel 1964 intanto aveva partecipato ancora ad una prova non valevole per il Mondiale, il VII Rand Grand Prix, sul circuito di Kyalami (Sudafrica). Blokdyk, al volante di una Cooper T 59 Alfa Romeo della Hoffmann Racing si ritira al giro 19 di 25; per la cronaca la gara \u00e8 vinta da Graham Hill al volante di Brabham BT11 BRM.\nBlokdyk continu\u00f2 a correre in Europa nelle categorie minori fino alla fine degli anni sessanta."}
{"id": "1317692", "revid": "33689", "url": "https://it.wikipedia.org/wiki?curid=1317692", "title": "Il Rosso", "text": ""}
{"id": "1317694", "revid": "100121407", "url": "https://it.wikipedia.org/wiki?curid=1317694", "title": "Sarah Hardcastle", "text": "Specializzata nello stile libero ha vinto due medaglie alle Olimpiadi di Los Angeles 1984, appena quindicenne."}
{"id": "1317696", "revid": "767487", "url": "https://it.wikipedia.org/wiki?curid=1317696", "title": "Subway to Sally", "text": "I Subway to Sally sono una band nata a Potsdam, Germania, nei primi anni novanta.\nSono un gruppo metal con chiare influenze folk e Medieval rock, che pi\u00f9 tardi sono state affiancate anche da influenze gothic. Grazie alla loro continua aggiunta di suoni orientali e elementi di musica classica e l'uso di strumenti insoliti per una band metal, come la cornamusa, il violino, il flauto, la ciaramella o la ghironda, si sono guadagnati l'etichetta di band medieval metal.\nHanno pubblicato tredici studio album, due live album e tre DVD. La loro fama \u00e8 particolarmente concentrata nei paesi a lingua tedesca, al di fuori dai quali hanno suonato pochissime volte."}
{"id": "1317697", "revid": "767487", "url": "https://it.wikipedia.org/wiki?curid=1317697", "title": "7 Television Commercials", "text": "7 Television Commercials \u00e8 un DVD del gruppo musicale inglese Radiohead che raccoglie 7 videoclips di altrettanti successi della band dal 1995 al 1997. La raccolta \u00e8 stata pubblicata nel 2003 ed \u00e8 disponibile anche in VHS."}
{"id": "1317713", "revid": "106112934", "url": "https://it.wikipedia.org/wiki?curid=1317713", "title": "Milton Lasell Humason", "text": "Biografia.\nAbbandonati ben presto gli studi, nel 1909 trov\u00f2 lavoro come manovale nel cantiere dell'Osservatorio di Monte Wilson. Due anni pi\u00f9 tardi si spos\u00f2 con la figlia di uno dei progettisti dell'osservatorio. Successivamente assunse l'incarico di custode dell'osservatorio, iniziando ad appassionarsi all'astronomia. Divenuto assistente di Edwin Hubble, si fece apprezzare per la meticolosit\u00e0 delle sue osservazioni in campo fotografico e spettrografico. Le sue ricerche furono di fondamentale importanza per la formulazione della Legge di Hubble.\nPer una circostanza sfortunata manc\u00f2 la scoperta di Plutone: nel 1919, undici anni prima di Clyde Tombaugh, esegu\u00ec una scansione fotografica nella zona del cielo in cui si trovava Plutone, ma a causa di un difetto della lastra fotografica non risult\u00f2 nessuna traccia visibile del pianeta.\nA lui si deve la scoperta della cometa Humason (C/1961 R1). Gli sono stati dedicati un cratere lunare e l'asteroide 2070 Humason."}
{"id": "1317714", "revid": "15756", "url": "https://it.wikipedia.org/wiki?curid=1317714", "title": "Buco nero di Kerr-Newman", "text": "Fra i vari tipi di buchi neri previsti dalla teoria della relativit\u00e0 generale, quelli di Kerr-Newman sono i pi\u00f9 generali, tenendo conto di tutti e tre i parametri fisici di cui un buco nero tiene memoria: massa, carica elettrica, e momento angolare.\nUn buco nero di Kerr-Newman \u00e8 quindi quanto resta di una stella massiva, che nei processi che hanno accompagnato la fine del suo ciclo vitale ha conservato una parte del momento angolare e della carica elettrica.\nGeneralit\u00e0.\nLa metrica che descrive la geometria dello spazio-tempo intorno ad un corpo celeste simile \u00e8 deducibile dall'elemento di linea di Kerr-Newman dato in coordinate di Boyer-Lindquist:\nformula_1\nove si \u00e8 inteso\nformula_2\nformula_3\nformula_4\ncon J momento angolare totale, e Q carica elettrica.\nSi noti come tale spazio-tempo sia lasciato invariato dalla \"contemporanea\" inversione di t e formula_5\nformula_6\nSi deve altres\u00ec porre l'accento sul fatto che in tali coordinate, formula_7 \"non\" sono coordinate sferiche, bench\u00e9 tendano ad esse nel limite in cui il buco nero non ruoti: formula_8.\nSi veda la voce coordinate di Boyer-Lindquist per approfondire.\nLa metrica di Kerr-Newman ha singolarit\u00e0 \"coordinate\" per \ne singolarit\u00e0 \"essenziali\" (quindi non eliminabili con un cambio di carta coordinata) per\nformula_11\nSingolarit\u00e0 essenziali.\nformula_12 vale a dire formula_13\n(infatti se fosse formula_14 il buco nero sarebbe non rotante). Si pu\u00f2 comprendere meglio la \"forma\" di questa singolarit\u00e0 riscrivendo l'elemento di linea in coordinate di Kerr-Schild formula_15 (si veda Metrica di Kerr-Schild per approfondire) che hanno anche il merito di eliminare la singolarita lungo l'asse di rotazione, mostrando appunto che \u00e8 coordinata.\nIn queste coordinate l'elemento di linea si scrive:\nformula_16\nda cui si vede anche che per formula_17 la metrica diviene quella piatta di Minkowski, come ci si aspetta.\nSi ricordi sempre che le coordinate di Kerr-Schild formula_18 \"non\" sono coordinate cartesiane; esse sono legate implicitamente alla coordinata formula_19 di Boyer-Linquist dalla relazione:\nformula_20\nche rende chiaro come formula_18 siano identificabili con le coordinate cartesiane solo nel caso in cui formula_22.\nLe superfici individuate dalla relazione suddetta sono ellissi confocali, che degenerano per formula_23 nell'anello\nformula_24\nPossiamo dunque concludere che per un buco nero di Kerr-Newman, qualunque siano i valori non nulli dei tre parametri (M,Q,a) esiste una singolarit\u00e0 essenziale; non puntiforme (come era per i buchi neri di Schwarzschild) ma \"a forma di anello\" di raggio formula_27 e giacente nel \"piano\" equatoriale.\nSingolarit\u00e0 coordinate ed orizzonti degli eventi.\nConsideriamo adesso le singolarit\u00e0 coordinate, che si ottengono da formula_28.\nConverr\u00e0 scrivere:\nformula_29\nin cui si \u00e8 definito\nformula_30\na causa della presenza del radicale si deve distinguere fra tre casi, a seconda della grandezza relativa dei tre parametri del buco nero.\nCaso formula_31.\nin tal caso non esistono soluzioni reali dell'equazione formula_32, il buco nero non ha alcun orizzonte degli eventi. L'unica singolarit\u00e0 \"coordinata\" rimarr\u00e0 quindi formula_33, ferma restando la presenza della singolarit\u00e0 essenziale ad anello. \nSi deve per\u00f2 notare che proprio l'assenza di un orizzonte degli eventi permetterebbe ad un osservatore posto molto lontano dal buco nero lungo il suo equatore, di vedere la singolarit\u00e0 ad anello (singolarit\u00e0 nuda).\nTale possibilit\u00e0 \u00e8 esclusa dalla congettura del censore cosmico di Roger Penrose, la quale in breve afferma che non possono crearsi singolarit\u00e0 nude da collassi stellari (restano tuttavia possibili singolarit\u00e0 nude formatesi durante il big bang).\nAnche qualora non si accettasse la congettura (non dimostrata) di Penrose; \u00e8 possibile dimostrare che dato un buco nero di questo tipo, a singolarit\u00e0 nuda, sarebbe possibile compiere una traiettoria circolare vicino alla singolarit\u00e0 ad anello e ritrovarsi nel punto di partenza in un momento antecedente alla stessa, violando quindi il principio di causalit\u00e0.\nSi deve perci\u00f2 supporre che durante le fasi di formazione del buco nero, esso perda abbastanza momento angolare e carica elettrica da \"non\" soddisfare la relazione formula_34\nCaso formula_35.\nIn tal caso esistono due radici reali dell'equazione formula_28, le formula_37 viste prima, e quindi due orizzonti degli eventi. \u00c8 possibile vedere che questa singolarit\u00e0 \u00e8 coordinata passando ad esempio alle coordinate formula_38, con:\nformula_39\nL'ergosfera.\nLa metrica di Kerr-Newman non dipende dal tempo (spazio-tempo stazionario), n\u00e9 dall'angolo formula_40 (spazio-tempo a simmetria assiale).\nCi\u00f2 si esprime matematicamente dicendo che la metrica possiede due campi di Killing.\nLi indicheremo con:\nformula_41\nformula_42\nIn maniera grossolana, facendo riferimento alle coordinate cicliche della meccanica classica, si pu\u00f2 immaginare il primo come una traslazione del tempo, e il secondo come una rotazione rispetto all'asse z.\nConsideriamo il campo formula_43, \u00e8 possibile vedere che il suo modulo quadro vale:\nformula_44\nQuesta quantit\u00e0 \u00e8 minore di zero, per r abbastanza grande, e quindi questo vettore \u00e8 di tipo tempo, lontano dal buco nero.\n\u00c8 tuttavia abbastanza facile verificare come essa diventi \"maggiore di zero\" per \nformula_45.\nLa superficie definita da formula_46 \u00e8 detta ergosfera.\nSi noti come essa si trovi \"al di fuor\u00ec\" dell'orizzonte degli eventi formula_47, con cui si incrocia in direzione dei poli.\nLa regione compresa fra l'orizzonte formula_48 e l'ergosfera, \u00e8 detta ergoregione ed ha la propriet\u00e0 che al suo interno il vettore di Killing associato all'invarianza temporale \u00e8 di tipo spazio. \nCi\u00f2 vuol dire, non rigorosamente parlando, che nell'ergoregione lo spazio tempo \"non\" \u00e8 pi\u00f9 stazionario, poich\u00e9 ivi t non \u00e8 pi\u00f9 una buona coordinata temporale.\nVediamo cosa si pu\u00f2 dire pi\u00f9 esattamente.\n\u00c8 noto dalla teoria della relativit\u00e0 che le particelle si muovono lungo curve in modo tale che la loro quadrivelocit\u00e0 sia sempre di tipo tempo:\nformula_49\n(vale la convenzione di Einstein sugli indici ripetuti).\nSi verifica facilmente che tutti i termini della sommatoria sono positivi nell'ergoregione, tranne\nformula_50\nin cui \u03c4 \u00e8 il tempo proprio lungo la curva.\nTale termine non pu\u00f2 essere nullo, altrimenti non si riuscirebbe a ottenere un risultato negativo dalla sommatoria, essendo positivi tutti gli altri addendi.\nIn particolare deve essere:\nformula_51\n(un'analisi pi\u00f9 approfondita mostrerebbe che per l'esattezza si ha formula_52 ).\nQuesto \u00e8 come dire che nell'ergoregione le particelle non possono in nessun caso rimanere immobili rispetto al buco nero, ma sono costrette a ruotarvi intorno.\nTale impossibilit\u00e0 pu\u00f2 essere associata al fatto che in realt\u00e0 \u00e8 lo stesso spazio-tempo a ruotare nell'ergoregione, il che spiega anche la perdit\u00e0 della stazionariet\u00e0.\nCaso formula_53 - Kerr-Newman estremo.\nPer tale rapporto fra i parametri l'equazione formula_28 ha una sola soluzione per\nformula_55\ne il buco nero ha quindi un solo orizzonte degli eventi. \nRimangono valide le considerazioni precedenti sull'ergosfera e l'ergoregione.\nBibliografia ragionata.\nIl libro di riferimento per gli studiosi di relativit\u00e0:\n\"Gravitation\", Kip S. Thorne, Charles W. Misner, John A. Wheeler\nUn ottimo studio dei buchi neri di KN \u00e8 effettuato in:\n\"General relativity\" Robert M. Wald\nUn libro che raccoglie tutte le soluzioni conosciute per le equazioni di Einstein:\n\"Exact solutions of Einstein's field equations\", H. Stephani\nLibro che in forma semplificata ma rigorosa illustra studi su buchi neri e rispettive singolarit\u00e0 con diagrammi geometrici, come quelli di Penrose che mostrano propriet\u00e0 ed effetti astronomici di masse, momenti angolari e cariche dei corpi di Kerr:\ndi William J.Kaufmann \"Le nuove frontiere dell'astronomia\" Sansoni Editore 1980."}
{"id": "1317720", "revid": "1782831", "url": "https://it.wikipedia.org/wiki?curid=1317720", "title": "Tigra", "text": "Tigra, il cui vero nome \u00e8 Greer Grant-Nelson, \u00e8 un personaggio dei fumetti creato da Tony Isabella (testi), Don Perlin (disegni), Gil Kane e John Romita Sr. (schizzi), pubblicato dalla Marvel Comics. La sua prima apparizione avviene come Donna Gatto (\"The Cat\"), a opera di Linda Fite, Roy Thomas (testi), Marie Severin e Wally Wood (disegni), in \"The Cat\" (vol. 1) n. 1 (novembre 1972) mentre la sua seconda, pi\u00f9 celebre, identit\u00e0 \u00e8 stata poi assunta in \"Giant-Size Creatures\" (vol. 1) n. 1 (luglio 1974).\nDotata di poteri felini grazie a un esperimento scientifico cui si \u00e8 sottoposta volontariamente, la giovanissima vedova Greer Nelson intraprende una breve carriera da supereroina finch\u00e9 non rimane avvelenata da radiazioni in uno scontro con degli agenti dell'HYDRA; per salvarla, i membri del Popolo Felino, che si \u00e8 sempre prodigata a proteggere, la trasformano in una di loro, conferendole le fattezze e i poteri di una tigre antropomorfa. Ribattezzatasi Tigra, diviene un'eroina di spicco dell'Universo Marvel, presente in varie formazioni dei Vendicatori.\nNel 2011 si \u00e8 classificata 61\u00aa nella lista de \u00abLe 100 donne pi\u00f9 sexy dei fumetti\u00bb stilata da \"Comics Buyer's Guide\".\nStoria editoriale.\nLa Donna Gatto \u00e8 stata introdotta come parte di un trio di personaggi Marvel Comics rivolto a un pubblico femminile, assieme all'Infermiera di notte e a Shanna la diavolessa, stando a un'intervista concessa da Roy Thomas inoltre: \u00ab[Stan Lee] ha avuto l'idea, e credo i nomi, di tutte e tre. Voleva realizzare alcune testate che avessero un'attrattiva speciale per le ragazze. Eravamo sempre alla ricerca di modi per espandere il nostro franchising. La mia idea... era di provare ad avere donne che scrivessero di loro. E ovviamente se avessimo avuto anche una donna a disegnarle, sarebbe stato grande. Stan scelse [l'artista] Marie [Severin]... per la Donna Gatto... [la scrittrice] Linda Fite stava lavorando nel personale, aveva fatto un paio di back-up degli X-Men\u00bb.\nLa testata \"The Cat\" \u00e8 durata quattro pubblicazioni vedendo un team artistico differente per ogni numero: nel primo Severin \u00e8 stata afficancata dall'acclamato inchiostratore EC Comics Wally Wood, per poi venire affiancata da Jim Mooney nel secondo numero e in seguito sostituita dalla nuova leva Paty Greer e dalla leggenda dei fumetti Golden Age degli anni quaranta Bill Everett per il terzo, infine, il numero conclusivo \u00e8 stato realizzato da Jim Starlin, Alan Weiss e l'inchiostratore Frank McLaughlin. In realt\u00e0, della serie venne realizzato anche un quinto albo, disegnato da Ramona Fradon e mai pubblicato a causa delle scarse vendite dei precedenti. Severin ha attribuito a Wood la sensualit\u00e0 del personaggio dichiarando: \u00abricordo di aver detto: 'Mio Dio! Ho disegnato questa donna e Wally l'ha inchiostrata come se fosse avvolta nella plastica Saran'. Le sue storie hanno sempre avuto una bella inchiostrazione, dei bei neri e tutto, ma io non l'avrei fatta cos\u00ec rivelatrice. Anche se i ragazzi hanno apprezzato il suo lavoro\u00bb.\nNel breve corso della pubblicazione della sua testata, la Donna Gatto \u00e8 apparsa insieme all'Uomo Ragno in \"Marvel Team-Up\" n. 8 (aprile 1973) dopodich\u00e9, rimane assente per un anno da qualsiasi testata Marvel finch\u00e9, nel 1974, in una storia a due parti pubblicata su \"'Giant-Size Creatures\" n. 1 (luglio) e \"Werewolf by Night\" n. 20 (agosto) viene reinventata come Tigra, ibrido umano-felino con superpoteri. In merito allo sviluppo del personaggio lo scrittore Tony Isabella ha affermato: \u00abla mia memoria potrebbe essere un po' offuscata, ma ricordo che i volumi \"Giant-Size\" sono stati approvati e messi in programma senza molto tempo di anticipo... mi pare di aver avuto l'incarico un giorno, lanciato l'idea il seguente, e il giorno dopo ero seduto con Roy [Thomas] e Gil Kane per capire come sarebbe stata Tigra\u00bb. Isabella ha poi indicato Don Perlin e John Romita Sr. come artefici del design del personaggio, attribuendo invece a Thomas la scelta del nome. Tigra \u00e8 stata poi protagonista di una storia di 15 pagine in bianco e nero a tema horror su \"Monsters Unleashed\" n. 10 (febbraio 1975) e di \"Marvel Chillers\" n. 3-7 (febbraio-ottobre 1976), nonch\u00e9 un'apparizione in solitaria su \"Marvel Premiere\" n. 42 (giugno 1978).\nCome \"The Cat\" tuttavia, anche \"Marvel Chillers\" viene soppresso per scarsit\u00e0 di vendite ma, nonostante ci\u00f2, il personaggio di Tigra continua a comparire come guest star in varie pubblicazioni Marvel divenendo in breve coprimaria prima delle storie dei Vendicatori e poi dei Vendicatori della Costa Ovest ottenendo anche una miniserie di quattro numeri incentrata su di lei, scritta da Christina Z. e disegnata da Mike Deodato.\nBiografia del personaggio.\nDonna Gatto.\nNata a Chicago, Illinois, da Gregson e Janet Grant, la sbarazzina e un po' sprovveduta Greer Grant cresce viziata e abituata ad avere sempre qualcuno che si prenda cura di lei. Durante il suo secondo anno all'Universit\u00e0 di Chicago conosce l'agente di polizia Bill Nelson e abbandona gli studi per sposarlo nonostante la giovane et\u00e0, 18 anni, e il parere contrario dei genitori; un anno dopo il matrimonio per\u00f2, mentre \u00e8 di pattuglia, Bill viene ucciso da un rapinatore lasciando vedova Greer che, maturata, decide di prendere in mano le redini della propria vita cavandosela da sola da l\u00ec in poi.\nData la mancanza di un titolo di studio, la giovane donna fatica a trovare un impiego finch\u00e9 la dottoressa Joanne Tumolo l'assume come sua assistente rivelandole di star sviluppando un trattamento sperimentale per permettere alle donne di raggiungere il massimo potenziale fisico e mentale. Tale esperimento \u00e8 tuttavia messo a rischio dal suo losco finanziatore, Malcolm Donalbain, intenzionato a servirsene per scopi criminosi; per fermarlo, Greer chiede alla dottoressa Tumolo di venire sottoposta a tale processo potenziante ottenendo capacit\u00e0 fisiche sovrumane e divenendo la supereroina nota come \"Donna Gatto\".\nTigra.\nDiverso tempo dopo, la dottoressa Tumolo rivela di far parte del Popolo Felino, un'antica razza di creature mistiche simili a gatti umanoidi e dotati di immensi poteri oscuri. Scoperto il segreto della scienziata, l'HYDRA manda un manipolo di suoi agenti a tentare di rapirla; pur riuscendo a soccorrere l'amica sconfiggendo gli assalitori, Greer viene ferita dalle radiazioni mortali provenienti dall'arma di uno di loro.\nPer salvare la giovane pupilla, la dottoressa Tumulo la trasporta in una grotta sulla Penisola di Bassa California dove i massimi esponenti delle arti oscure del Popolo Felino le offrono la possibilit\u00e0 di aver salva la vita divenendo una di loro. Greer accetta e viene dunque rinvigorita da un processo mistico che ne muta irreversibilmente la fisionomia: le sue iridi da nere diventano verdi, senza cornee e con pupille verticali, il suo corpo viene interamente ricoperto da un sottile strato di pelliccia ispida color arancione a strisce nere, sulle punte di mani e piedi le spuntano degli artigli retrattili, i suoi denti diventano appuntiti e i suoi capelli da corvini assumono una tinta castano ramato chiarissima; il processo ne aumenta inoltre flessibilit\u00e0 e durezza ossea conferendole forza, agilit\u00e0 e riflessi molto pi\u00f9 elevati che in precedenza e superiori perfino a quelli di un normale membro del Popolo Felino.\nSebbene le venga fornito un amuleto con cui pu\u00f2 riassumere le sembianze umane a piacimento, Greer se ne serve raramente prediligendo il suo aspetto da felino antropomorfo e, vestita solo di un bikini nero, riprende la sua vita da supereroina col nuovo nome di \"Tigra\".\nDopo aver affrontato due volte Kraven il cacciatore collaborando con l'Uomo Ragno, Tigra conosce e fa amicizia coi Fantastici Quattro divenendo loro alleata ricorrente, assiste gli X-Men in una battaglia contro Deathbird e, successivamente, si unisce ai Vendicatori. Sebbene inizialmente si mettesse in luce pi\u00f9 per il suo fisico che per le sue reali qualit\u00e0, con il tempo si dimostra una valida componente della squadra riuscendo addirittura a salvare da sola la Terra da Molecola semplicemente parlando con lui.\nNel momento in cui i Vendicatori affrontano Ghost Rider, Tigra subisce il suo sguardo di penitenza, rimanendo tanto shockata da perdere completamente la fiducia in s\u00e9 stessa e decidere di rinunciare alla vita da supereroe. Trasferitasi a San Francisco, fa amicizia con Jessica Drew e collabora con lei per combattere alcune attivit\u00e0 criminali riuscendo a riprendersi dal trauma subito; poco dopo Visione la invita a unirsi ai Vendicatori della Costa Ovest ed essa accetta. Tigra diviene rapidamente un membro chiave del nuovo supergruppo finch\u00e9 gli effetti collaterali della sua mutazione la rendono progressivamente pi\u00f9 animale che umana facendole sviluppare una sorta di ninfomania, cosa che la porta a divenire contemporaneamente l'amante sia di Simon Williams (Wonder Man) che di Hank Pym.\nTale stato la rende succube di qualsiasi maschio (debolezza sfruttata anche da Graviton) motivo per il quale, accompagnata dai compagni, si rivolge al Popolo Felino, i quali acconsentono a guarirla a patto che elimini per conto loro l'essere demoniaco noto come Pandemonio. In seguito a varie peripezie, Tigra ottiene la completa fusione della sua anima umana e di quella felina perdendo permanentemente la capacit\u00e0 di assumere le proprie sembianze originarie ma ristabilendo il pieno autocontrollo delle proprie emozioni.\nDal momento che, per natura, essa ritiene che uccidere la preda a volte sia indispensabile, dopo le polemiche sull'argomento emerse a seguito dell'omicidio di Phantom Rider da parte di Mimo, Tigra si prende un breve periodo di pausa. Una volta tornata tuttavia rimane vittima delle macchinazioni di Immortus trasformandosi progressivamente in una bestia priva di intelletto e dall'aspetto sempre pi\u00f9 disumano, tanto che Pym \u00e8 costretto a rimpicciolirla e a tenerla in gabbia nell'attesa di trovare una cura. Fuggita, Tigra si stabilisce nelle fogne vivendo come un animale selvaggio finch\u00e9 Agatha Harkness riesce a curarla ripristinando la sua forma umanoide e restituendole l'intelletto.\nLibera dalla sua \"maledizione\", Tigra si riunisce ai Vendicatori della Costa Ovest e, salvo un periodo passato alla ricerca di s\u00e9 stessa nelle foreste australiane, vi rimane fino allo scioglimento della squadra dopodich\u00e9 riprende le sue avventure in solitaria unendosi ai Vendicatori solo sporadicamente nei panni di riserva ufficiale.\nPer un po' di tempo ha delle avventure nello spazio svolgendo addirittura un ruolo chiave nell'impedire un'invasione Kree ma, infine, ritorna sulla Terra e, tramite un'identit\u00e0 fittizia, si arruola brevemente nella polizia per indagare su un giro di corruzione interna riuscendo a risolvere l'omicidio di Bill: il pi\u00f9 grande conto in sospeso del suo passato.\nCivil War e l'Iniziativa.\nCon lo scoppio della guerra civile dei superumani, Tigra si schiera con gli eroi a favore della registrazione e collabora con lo S.H.I.E.L.D. per dare la caccia alla fazione ribelle di Capitan America; sinceramente preoccupata per le loro sorti, tuttavia, accetta di spiarli per conto di Iron Man fingendo di cambiare fazione ma viene scoperta dallo stesso Cap, che prima se ne serve per passare disinformazione a Stark in merito alle sue strategie e, in seguito, la allontana.\nTerminato il conflitto Tigra aderisce all'Iniziativa dei 50 Stati e diviene una delle addestratrici di Camp Hammond riallacciando la sua relazione con Hank Pym.\nQuando Parker Robbins (Hood), venuto a conoscenza dei dati personali degli eroi registrati decide di servirsene per ascendere a nuovo re del crimine istituendo un vero e proprio \"sindacato criminale\", Tigra diviene la sua prima vittima: dopo aver sconfitto Mosaico, affiliato al sindacato di Hood, la supereroina viene avvicinata da quest'ultimo che, minacciando di morte sua madre, la costringe a subire un pestaggio ripreso con una telecamera per essere mostrato alla comunit\u00e0 criminale come incentivo a unirsi alla sua campagna.\nIn seguito, Hood torna a ricattarla per farsi rivelare l'ubicazione della nuova base dei Nuovi Vendicatori, informazione che Tigra rivela al preciso scopo di attirarlo in trappola assieme a tutti i suoi uomini e vendicarsi dell'umiliazione subita pestandolo personalmente a sangue.\nTigra rimane nell'Iniziativa divenendo la leader della divisione dell'Arkansas, \"Il Battaglione\", finch\u00e9 Norman Osborn assume il controllo del progetto ed essa, non volendo sottostare al criminale, rassegna le dimissioni. In seguito, si unisce brevemente alle Liberatrici.\nSecret Invasion e Dark Reign.\nDopo aver sventato l'invasione segreta degli Skrull, Tigra scopre di essere rimasta incinta di Hank Pym ma, dato che una spia degli alieni mutaforma ne ha vestito i panni nell'ultimo periodo, realizza con orrore che il bambino \u00e8 figlio dell'impostore anzich\u00e9 del vero Hank. Nonostante all'inizio fosse incerta se abortire o continuare la gravidanza, dopo un dialogo con Hellcat e Trauma decide per la seconda opzione entrando in clandestinit\u00e0 per difendere dalle grinfie di Osborn il piccolo ibrido portato in grembo.\nUnitasi alla nuova formazione dei New Warriors per combattere il regno oscuro di Osborn, Tigra si prodiga a distruggere il sindacato di Hood un membro alla volta indebolendolo sempre di pi\u00f9 e riuscendo infine a ottenere la sua completa rivalsa sul boss criminale, non uccidendolo come inizialmente programmato, bens\u00ec consegnandolo alle autorit\u00e0 poich\u00e9 conscia che il non poter mai pi\u00f9 vedere i propri cari sar\u00e0 per lui una punizione ben peggiore.\nTerminato il periodo di latitanza forzata in seguito alla caduta di Osborn, Tigra, dopo soli due mesi di gestazione, d\u00e0 alla luce un figlio maschio senza traccia di DNA Skrull (pur presentando l'aspetto felino-umanoide della madre) cui mette nome William in onore del marito defunto.\nEt\u00e0 degli eroi.\nDoppiamente determinata a rendere il mondo un luogo migliore in seguito alla nascita del figlio, Tigra \u00e8 tra i 25 supereroi invitati personalmente da Capitan America, messo a capo della sicurezza nazionale americana, ad unirsi a lui nella creazione di una \"nuova era\"; dunque, assieme a Quicksilver, Jocasta, Speedball e Justice, diviene un'insegnante dell'Accademia dei Vendicatori, facolt\u00e0 diretta da Hank Pym e istituita allo scopo di addestrare una nuova generazione di Vendicatori.\nDurante questo periodo scopre che il piccolo William \u00e8 biologicamente figlio anche di Hank in quanto, per impersonarlo, l'impostore Skrull ne aveva copiato perfino la struttura molecolare, cosa che la porta a chiedere all'uomo di fare da padrino al figlio. Tigra e Hank, col tempo, si riavvicinano e ripristinano la loro relazione.\nPoteri e abilit\u00e0.\nTigra \u00e8 stata trasformata tramite un processo mistico in una creatura simile a un membro del Popolo Felino cosa che, unita alle sostanze contenute nel trattamento scientifico utilizzato per darle i suoi poteri come Donna Gatto, le ha fornito capacit\u00e0 di gran lunga superiori a qualsiasi esponente della suddetta razza di felini umanoidi. Oltre ad averne l'aspetto, Tigra possiede tutte le capacit\u00e0 fisiche proprie di una tigre antropomorfa: canini acuminati, artigli retrattili, riflessi, agilit\u00e0 e coordinazione sovrumani nonch\u00e9 una forza tale da poter dilaniare perfino il ferro o riuscire a battersi alla pari con Ms. Marvel. La sua particolare fisionomia le conferisce inoltre capacit\u00e0 di guarigione molto accelerate rispetto a un normale essere umano, riuscendo infatti a guarire in pochi giorni da danni che, normalmente, richiederebbero una lunga ospedalizzazione. Successivamente a un secondo trattamento mistico, Tigra ha ottenuto una lunga coda che, oltre a conferirle un equilibrio straordinario, \u00e8 in grado di controllare come fosse un arto sebbene, a dispetto di ci\u00f2, non sia prensile. Possiede inoltre dei cuscinetti plantali sotto i piedi con cui si pu\u00f2 muovere senza emettere il minimo suono e il tessuto connettivo delle sue ossa \u00e8 sufficientemente elastico da permetterle di compiere manovre degne di una contorsionista.\nGi\u00e0 come Donna Gatto ha dimostrato di possedere una grande empatia e di riuscire a capire istantaneamente i sentimenti altrui, capacit\u00e0 mantenuta anche dopo la metamorfosi. I suoi sensi sono ipersviluppati; in particolare possiede un olfatto cos\u00ec fine da riuscire a riconoscere una persona dal suo odore naturale e inseguirlo per grandi distanze, un udito tanto acuto da captare onde radio altrimenti mute e capacit\u00e0 visive tali per cui \u00e8 in grado di percepire gli infrarossi e vedere perfettamente nella pi\u00f9 totale oscurit\u00e0. La struttura ibrida del suo cervello le conferisce una limitata resistenza agli assalti mentali.\nTigra \u00e8 un'esperta e formidabile combattente corpo a corpo, dotata di uno stile di lotta unico che sfrutta la sua velocit\u00e0, agilit\u00e0, sensi e istinti felini. Addestrata da Capitan America come tutti i Vendicatori, ha poi completato un corso al NYCPD e si \u00e8 dimostrata pi\u00f9 volte un'ottima leader nonch\u00e9 un'abile pilota. Nonostante non siano mai stati esplorati inoltre, viene spesso dichiarato che Tigra possegga una qualche sorta di poteri mistici oltre a saper riassumere le proprie sembianze umane grazie al suo amuleto, tanto che il Dottor Strange la considera una dei possibili candidati per sostituirlo come Stregone Supremo.\nAltre versioni.\nHouse of M.\nNella realt\u00e0 di \"House of M\", Tigra sfrutta il suo aspetto felino per fingersi una mutante e difendere i diritti degli esseri umani, prima come membro della Sapien Liberation Army e poi come cofondatrice del gruppo clandestino dei \"Vendicatori\" fondato da Luke Cage, con cui inizia una relazione sentimentale. Durante uno scontro con l'FBI fa da scudo al compagno venendo uccisa da un proiettile di Taskmaster.\nMangaverse.\nNel \"Marvel Mangaverse\", Tigra \u00e8 l'assistente nonch\u00e9 amica d'infanzia del Dottor Strange costretta da una non meglio specificata maledizione a rimanere una \"tigre mannara\" finch\u00e9 non avr\u00e0 compiuto mille buone azioni.\nMarvel Adventures.\nNell'universo \"Marvel Adventures\" (rivolto a un pubblico per tutte le et\u00e0), Tigra indossa un costume intero anzich\u00e9 il classico bikini e lavora come investigatrice privata prima di venire reclutata dall'Uomo Ragno come membro dei Vandicatori.\nMarvel Zombi.\nNella realt\u00e0 di \"Marvel Zombi\", Tigra \u00e8 tra i tanti supereroi infetti e, dopo uno scontro con gli Ultimate FF nel corso di un loro viaggio dimensionale, si imbatte in Deadpool e due scienziati dell'A.I.M. che la crivellano di pallottole senza per\u00f2 eliminarla.\nUltimate.\nNell'universo Ultimate Marie Grant \u00e8 una ex-agente di polizia condannata a 20 anni di prigione per violenza eccessiva contro i criminali; fatta rilasciare da Nick Fury a patto che si sottoponga a esperimenti genetici dello S.H.I.E.L.D. trasformandosi in una tigre antropomorfa e, in seguito, unendosi agli Ultimates della Costa Ovest.\nBullet Points.\nTigra \u00e8 una degli eroi che partecipa alla battaglia contro Galactus per difendere la terra. Alla fine della storia piange per la morte di Peter Parker (Hulk) che si \u00e8 sacrificato per salvare il pianeta."}
{"id": "1317721", "revid": "1543377", "url": "https://it.wikipedia.org/wiki?curid=1317721", "title": "Metrica di Kerr-Schild", "text": "In relativit\u00e0 generale, la metrica di Kerr-Schild \u00e8 una metrica, soluzione delle equazioni di Einstein, scrivibile nella forma:\nin cui formula_2 \u00e8 una funzione scalare delle coordinate, formula_3 \u00e8 la metrica piatta di Minkowski, e formula_4 \u00e8 un quadrivettore di tipo luce nullo rispetto a \"entrambe\" le metriche formula_5.\nTale classe di soluzioni fu proposta da Roy Kerr e Alfred Schild nel 1965.\nSi noti come la metrica di Kerr-Newman pu\u00f2 essere messa in questa forma come segue:\nPoich\u00e9 le soluzioni di Schwarzschild, di Reissner-Nordstr\u00f6m, e di Kerr possono essere ottenute da quella di Kerr-Newman, come casi particolari, risultano anch'esse metriche di Kerr-Schild."}
{"id": "1317730", "revid": "287204", "url": "https://it.wikipedia.org/wiki?curid=1317730", "title": "Pizza al taglio", "text": ""}
{"id": "1317732", "revid": "4175", "url": "https://it.wikipedia.org/wiki?curid=1317732", "title": "Rehoboth", "text": ""}
{"id": "1317735", "revid": "767487", "url": "https://it.wikipedia.org/wiki?curid=1317735", "title": "Airbag/How Am I Driving?", "text": "Airbag/How Am I Driving? \u00e8 un EP della band inglese Radiohead pubblicato nel 1998."}
{"id": "1317738", "revid": "214725", "url": "https://it.wikipedia.org/wiki?curid=1317738", "title": "Bachelor Party", "text": ""}
{"id": "1317742", "revid": "115539078", "url": "https://it.wikipedia.org/wiki?curid=1317742", "title": "My Iron Lung", "text": "My Iron Lung \u00e8 il terzo EP del gruppo musicale britannico Radiohead, pubblicato il 24 ottobre 1994 dalla Parlophone.\nDescrizione.\nL'incisione contiene il brano omonimo (poi inserito nell'album \"The Bends\", del 1995) e alcuni estratti delle sessioni di prova per \"The Bends\" (poi inseriti come B-sides nei due singoli di \"My Iron Lung\"). L'EP \u00e8 stato distribuito in diverse versioni, alcune delle quali contengono meno delle otto tracce solitamente incluse nella tracklist: la prima distribuzione a includere tutte le otto tracce \u00e8 stata quella australiana, disponibile gratuitamente con le prime copie di \"OK Computer\" (1997); solo in un secondo momento questa diventer\u00e0 la versione definitiva dell'EP.\n\"My Iron Lung\" viene generalmente considerato l'EP di passaggio dalla semplicit\u00e0 di \"Pablo Honey\" (album di debutto dei Radiohead), alla profondit\u00e0 e introspezione sonora dei loro lavori successivi.\n\"My Iron Lung\".\nLa traccia \"My Iron Lung\" \u00e8 stata registrata durante lo spettacolo del 1994 all'Astoria di Londra e solo le voci sono state sovraincise successivamente. La canzone rimarr\u00e0 quasi invariata nella versione inserita in \"The Bends\", fatta eccezione per alcune variazioni di mixaggio.\n\"My Iron Lung\" \u00e8 la risposta dei Radiohead al successo di \"Creep\", la loro hit del 1993. Il frontman della band, Thom Yorke, descrive il \"polmone d'acciaio\" (\"iron lung\") soggetto della canzone come una metafora del modo in cui \"Creep\" costituiva allo stesso tempo un supporto vitale e un limite insormontabile per la band. La metafora \u00e8 evidente nel testo (\"this is our new song / just like the last one / a total waste of time / my iron lung\"), ma persino la musica del brano costituisce probabilmente una parodia di \"Creep\"; inoltre \u00e8 stata messa in evidenza la somiglianza della melodia con il riff e le sonorit\u00e0 di \"Heart-Shaped Box\" dei Nirvana (un riff che in qualche modo ricorda quello del ponte di \"Smells Like Teen Spirit\", anch'essa dei Nirvana).\nIl paragone con band di questo calibro costituiva allo stesso tempo un vantaggio pubblicitario e un enorme fastidio per i Radiohead nel 1994: la recente morte di Kurt Cobain induceva la stampa inglese a dipingere Yorke come il suo successore; proprio per questo, durante le interviste la band si rifiut\u00f2 di parlare dei Nirvana, con cui i Radiohead condividevano molte influenze.\nStile.\nLe altre tracce dell'EP tracciano un percorso che si allontana dal pop-grunge di \"Pablo Honey\" e si avvia verso produzioni pi\u00f9 complesse e giri di chitarra pi\u00f9 fantasiosi. Il processo \u00e8 evidente in \"Punchdrunk Lovesick Singalong\" e \"Permanent Daylight\" (omaggio ai Sonic Youth), i cui testi sono avvolti in sonorit\u00e0 molto pi\u00f9 forti.\n\"My Iron Lung\" e \"The Trickster\" si avvicinano quasi alle sonorit\u00e0 del metal, mentre \"Lewis\" riprende musicalmente le sonorit\u00e0 di \"How Do You\" (da \"Pablo Honey\"), ma liricamente rappresenta precursore di \"Just\" (da \"The Bends\"), affrontando entrambe il tema di amici apparentemente dimenticati sull'orlo del collasso. L'acustica \"Lozenge of Love\" sfrutta tonalit\u00e0 particolari ed \u00e8 ispirata ad una poesia di Philip Larkin, mentre \"You Never Wash Up After Yourself\" \u00e8 un'altra traccia tranquilla e desolata per chitarra e voce; queste ultime sono anche le uniche due canzoni registrate interamente in studio che la band distribuisce prima del B-side \"Gagging Order\" (2003).\nReazioni.\nIl singolo \"My Iron Lung\" raggiunse il 24\u00ba posto nella classifica inglese e ricevette una certa attenzione alle radio e da MTV negli Stati Uniti, soprattutto per il suo rapporto con \"Creep\". In ogni caso \"My Iron Lung\" resta il meno conosciuto dei cinque singoli estratti da \"The Bends\" (oltre al primo uscito, precedendo la distribuzione dell'album di oltre quasi sei mesi); tuttavia desta tuttora l'interesse dei fan per l'intensa esecuzione di Jonny Greenwood e resta uno dei pochi brani di questo periodo (insieme a \"Permanent Daylight\") ad essere ancora suonato in alcune performance della band.\nTracce.\n\"My Iron Lung\" \u00e8 stato inizialmente prodotto sotto forma di singolo, distribuito in due versioni (una dalla copertina blue, l'altra dalla copertina rossa) con le seguenti tracce:\nCopertina blu\nCopertina rossa:\nSolo nel 1997 le sette tracce, completate da una versione acustica di \"Creep\", sono state raccolte in un EP, distribuito inizialmente solo in Australia e solo in un secondo momento nel resto del mondo. L'EP definitivo contiene le seguenti tracce:"}
{"id": "1317756", "revid": "726373", "url": "https://it.wikipedia.org/wiki?curid=1317756", "title": "Spectre (videogioco)", "text": "Spectre \u00e8 un videogioco per Apple Macintosh, sviluppato da Peninsula Gameworks e pubblicato nel 1991 da Velocity Development. Creato in grafica tridimensionale, ricordava il gioco arcade Battlezone, e fu uno dei primi giochi con multiplayer in rete. Altri giochi della serie vennero in seguito resi disponibili per il PC e il Super NES, con \"Spectre VR\" nominato per un posto nei 100 migliori giochi.\nModalit\u00e0 di gioco.\nL'obiettivo del gioco \u00e8 di comandare un veicolo futuristico nel campo di gioco tridimensionale, raccogliendo dieci bandiere ed evitando ostacoli e veicoli nemici.\nSi pu\u00f2 scegliere inizialmente tra quattro tipi di veicoli. Si dispone di un cannone normale, di granate, e della possibilit\u00e0 di teletrasporto in un punto casuale.\nIl gioco possiede una modalit\u00e0 multiplayer su una rete di lavoro AppleTalk. Ogni giocatore usa un singolo Mac, e gli altri giocatori vengono rappresentati come carri nemici.\nSeguiti.\nUn seguito, \"Spectre Supreme\", vide la luce nel tardo 1993. \nLo \"Spectre\" originale viene spesso confuso con il gioco del 1994 \"Spectre VR\", una versione del gioco potenziata per il gioco multigiocatore. Quest'ultimo e \"Spectre Supreme\" erano disponibili anche per il PC, ma solo lo Spectre originale era stato sviluppato anche per il Super NES.\nLo \"Spectre\" originale \u00e8 uscito come \"Spectre Classic\" durante la fine degli anni 90."}
{"id": "1317758", "revid": "767487", "url": "https://it.wikipedia.org/wiki?curid=1317758", "title": "Capitan Harlock - L'Arcadia della mia giovinezza", "text": " \u00e8 un film d'animazione del 1982 diretto da Tomoharu Katsumata.\nLa pellicola narra l'inizio della carriera di pirata del personaggio di Capitan Harlock. Il film fa da pilota alla serie TV \"Capitan Harlock SSX - Rotta verso l'infinito\", la cui trasmissione inizi\u00f2 pochi mesi dopo la sua uscita.\nTrama.\nLa Federazione Terrestre viene attaccata dagli Umanoidi (Illumidas) e capitola. Harlock, capitano dell'astronave di evacuazione Ombra della Morte, \u00e8 sopraffatto dal nemico e, nel rientro a terra, compie volutamente un atterraggio rovinoso, al fine di rendere il mezzo inservibile. Ad accoglierlo trova una pattuglia di Umanoidi comandati da Zoll di Tocarga; Zoll intima la resa ad Harlock, dopodich\u00e9 gli dice d'averlo gi\u00e0 conosciuto prima in un torneo spaziale e di averlo sempre stimato; infine gli raccomanda di presentarsi puntualmente per fare rapporto, al centro di comando umanoide. Harlock gironzola per la citt\u00e0, quando vede un piccolo gruppo di soldati umanoidi che sembrano andare all'assalto. Si impossessa del fucile di uno e con esso uccide gli altri; si dirige poi dove questi soldati stavano andando e dietro una porta sbarrata trova un registratore che parla al trasmettitore radio: \u00e8 la voce di Maya, amore di Harlock, la \"voce della libert\u00e0\", che incita i terrestri alla ribellione e che per questo \u00e8 ricercata.\nRecatosi al centro di comando umanoide Harlock fa conoscenza con Zeda, il generale dell'esercito di occupazione, Morguson, secondo in comando, La Mine, segretaria proveniente da un pianeta conquistato e distrutto dagli umanoidi e con il primo ministro terrestre Triter, un governante fantoccio. Qui gli viene fatta la proposta di lavorare per il governo terrestre e per gli Umanoidi: Harlock rifiuta sdegnato, e viene mandato via con i buoni-pasto, dal momento che la carestia incombe. Harlock va quindi in un locale per mangiare, pieno di disperati e di soldati umanoidi, e dopo una rissa, fa conoscenza con Tochiro. In seguito alla rissa vengono arrestati entrambi e Zoll li sottopone ad una complicata analisi genetica, per scoprire eventuali dettagli sul loro passato.\nSi scopre allora che gli antenati di Harlock e Tochiro si sono conosciuti la prima volta in Europa, durante la seconda guerra mondiale: Fantom Harlock II vola e combatte per la Germania nazista, pur non condividendone l'ideologia; durante un atterraggio rovinoso il suo aereo si distrugge, il carburante fuoriesce, ma Fantom Harlock II si rifiuta di scendere, se prima non ha disinstallato il suo mirino ottico, \"i miei occhi\", con il quale ha sempre vinto. Tochiro corre da lui e lo aiuta, facendo appena in tempo a scampare dall'esplosione. I due fanno conoscenza e si confidano: Harlock rivela a Tochiro che il suo servizio per il Terzo Reich \u00e8 una specie di obbligo feudale (\"In un certo senso pago l'affitto\") della casata degli Harlock di Arcadia nei confronti della Germania, ma il nemico \u00e8 gi\u00e0 in dirittura d'arrivo; Fantom Harlock II monta sull'ultimo aereo disponibile, e cambia subito il mirino con \"i miei occhi\"; mentre la sua squadra provvede al rifornimento, Tochiro dipinge un teschio con le tibie incrociate al posto dello stemma nazista. \u00c8 l'ora di partire, ma Tochiro non ha dove andare: Fantom Harlock II lo fa allora salire nell'interno della coda del suo aeroplano, con la speranza che non arrivino pallottole. Harlock decolla e inizia il combattimento aereo, che lo vede vincitore, ma riscontra un problema: uno dei pedali ha una risposta insolita, spugnosa; terminata la battaglia, si dirige a tutta forza verso la Svizzera, e con il carburante esaurito compie un atterraggio di fortuna. Aperta la stiva dell'aereo scopre la ragione del pedale spugnoso: il cavo metallico si era reciso, e cos\u00ec Tochiro, perch\u00e9 non precipitassero, se lo \u00e8 legato ai polsi ed \u00e8 stato con le braccia in tensione per tutto il volo. Harlock \u00e8 commosso e gli dona il suo preziosissimo mirino ottico, \"i miei occhi\" a pegno di un'imperitura amicizia.\nAl centro di comando pensavano che ci fosse stato un tentativo di ribellione, anzich\u00e9 una rissa: scagionati Harlock e Tochiro, Harlock viene nuovamente contattato dal generale Zeda e dal primo ministro: vogliono che lui accetti il comando di un gruppo di volontari per l'invasione del pianeta Tocarga, gi\u00e0 conquistato dagli Umanoidi. Harlock \u00e8 sospettoso, ne domanda la ragione; gli viene risposto che quel pianeta \u00e8 inutile per gli Umanoidi e deve perci\u00f2 essere distrutto, pena la distruzione della Terra. Harlock rifiuta furente, domandando agli Umanoidi come potevano egoisticamente prendersi il diritto di decidere l'annientamento di un pianeta e della sua gente, e dicendo che tutti avevano il diritto di vivere. Dopo essersene andato Harlock ritrova Maya, anche questa volta in procinto d'essere catturata e nel tentativo di aiutarla un colpo di fucile lo ferisce ad un occhio. Nel frattempo Tochiro fa la conoscenza di Esmeralda, una commerciante galattica, e le ripara l'astronave. Quando Harlock ha modo di parlare con Tochiro del suo colloquio con il governo umanoide, Tochiro gli rivela il suo tesoro: una potentissima astronave che si \u00e8 costruito da s\u00e9, che chiameranno con il nome augurale di ARCADIA.\nHarlock, Tochiro, LaMine e pochi altri partono dunque per il pianeta Tocarga, per soccorrere la popolazione, ma riescono a recuperare solo un piccolo gruppo di sopravvissuti, prima che il pianeta venga distrutto. Lungo il viaggio di ritorno questi sopravvissuti, osservando come l'Arcadia soffra ad attraversare una zona vicino ad una stella, e ragionando di come oramai la loro razza sia estinta, l'aiutano nella traversata alleggerendole il carico: immolano loro stessi, gettandosi nell'incandescente vento solare.\nTriter e Morguson avevano cercato di impedire il viaggio dell'Arcadia, facendo incatenare, con un atto arbitrario, Maya e Esmeralda al pubblico ludibrio; ma invece di frenare Harlock sollevano una sommossa, nella quale muoiono anche Zoll e gli altri nativi di Tocarga, ribellatisi all'ingiusto regime. Harlock torna sulla Terra per prelevare le salme dei suoi cari, a cui si aggiunge Maya, che gli muore fra le braccia; Morguson cerca di sparargli alle spalle, ma Harlock riesce a evitare il colpo, uccidendolo per primo. A questo punto Zeda, ammirato dal suo coraggio, e pure obbligato a combatterlo, sfida Harlock in un duello nel cosmo.\nHarlock accetta, e l'Arcadia combatte contro l'astronave tripla di Zoll, riuscendo a guadagnarsi la vittoria di misura. Zeda, dopo avere fatto evacuare il suo equipaggio, si getta sull'Arcadia con l'astronave, che esplode a distanza ravvicinata. L'Arcadia \u00e8 in una situazione critica: le strutture sono molto danneggiate, e in lontananza \u00e8 in arrivo una flotta da guerra umanoide; tuttavia Harlock e gli altri decidono di accettare ugualmente battaglia, per non volere iniziare una nuova vita con una fuga. All'inizio del combattimento si accorgono che i mirini automatici delle astronavi nemiche sbagliano costantemente la mira, e finalmente comprendono perch\u00e9 Zeda si \u00e8 fatto esplodere di fronte a loro: il calore dell'esplosione ha reso temporaneamente sfuggente l'Arcadia al mirino nemico. Il combattimento si risolve con una schiacciante vittoria dell'Arcadia, battesimo del fuoco per il nascente \"Pirata\" Harlock."}
{"id": "1317759", "revid": "1305772", "url": "https://it.wikipedia.org/wiki?curid=1317759", "title": "Do It (Nelly Furtado)", "text": "Do It \u00e8 una canzone dance-pop della cantante canadese Nelly Furtado e fa parte del suo terzo album \"Loose\".\nLa canzone \u00e8 stata scritta dalla Furtado, Timbaland e Nate Hills e prodotta da Timbaland e Nate Hills. \u00c8 il quinto singolo nord americano ed europeo estratto da \"Loose\", mentre in Germania \u00e8 il sesto.\nPromozione.\nLa canzone \u00e8 ufficialmente uscita in radio negli Stati Uniti il 24 luglio 2007, mentre in Canada \u00e8 uscita il 5 luglio 2007. \u00c8 stato fatto inoltre un remix della canzone collaborazione con Missy Elliott, uscito poi nell'iTunes Store statunitense e canadese il 7 agosto 2007.\nLa canzone ha debuttato al numero 60 della Billboard Canadian Hot 100 e al numero 78 della \"Billboard\" Pop 100.\nCritica.\n\"Do It\" ha ottenuto pareri contrastanti da parte dei critici musicali del pop. \u00c8 una delle canzoni pi\u00f9 criticate dell'album sia per il suo abbondante ritmo anni 80 sia per la forte presenza di contenuto sessuale. Nella sua recensione dell'intero album, Stylus Magazine ha affermato che questa canzone, insieme a \"No Hay Igual\", sono \"assoluti piatti forti dell'album [...] I due brani non avrebbero potuto essere pi\u00f9 diversi, ma il duo [Nelly Furtado e Timbaland] riesce a portare a compimento entrambi in modo convincente\". Slant Magazine, nella sua recensione all'intero album, ha affermato che il brano \u00e8 \"una splendida dose di uptempo anni 80\", mentre \"The Guardian\" ha dichiarato che Nelly \"canta le irresistibili armonie di Maneater, Promiscuous e Do It con un carisma vivo e allegro, piuttosto che con mormorii sospirati\".\nVideo Musicale.\nIl video musicale di \"Do It\" \u00e8 stato diretto dalla Furtado e Aaron A., durante una pausa del Get Loose Tour, precisamente a Detroit.\nLa premi\u00e8re del video \u00e8 stata fatta il 13 luglio 2007 sul canale canadese MuchMusic e il 1\u00ba agosto 2007 negli Stati Uniti durante il programma di MTV Total Request Live.\nIn Italia il video \u00e8 in rotazione sui canali musicali da luned\u00ec 3 settembre 2007."}
{"id": "1317763", "revid": "38120", "url": "https://it.wikipedia.org/wiki?curid=1317763", "title": "I Might Be Wrong", "text": ""}
{"id": "1317764", "revid": "436907", "url": "https://it.wikipedia.org/wiki?curid=1317764", "title": "I Might Be Wrong - Live Recordings", "text": "I Might Be Wrong - Live Recordings \u00e8 un EP della band inglese Radiohead.\nIl disco.\nL'incisione raccoglie 8 pezzi \"live\", tra i quali la romantica \"True Love Waits\", all'epoca inedita su album e mai registrata in studio (ne esisteranno infatti solo versioni registrate dal vivo fino al 2016, all'uscita dell'album \"A Moon Shaped Pool\"), tratti dai concerti di Oxford, Berlino, Oslo, e Vaison La Romaine tenutisi nel 2000 e 2001. L'EP \u00e8 stato pubblicato nel 2001 riscuotendo un discreto successo in UK, USA e Italia."}
{"id": "1317766", "revid": "119607493", "url": "https://it.wikipedia.org/wiki?curid=1317766", "title": "Hell's Kitchen", "text": "Hell's Kitchen (\"la cucina dell'inferno\") \u00e8 un termine usato in lingua inglese per riferirsi a un sobborgo degradato, con riferimento all'omonimo quartiere di Manhattan. Il termine \u00e8 anche il titolo di svariate opere artistiche e trasmissioni televisive."}
{"id": "1317769", "revid": "767487", "url": "https://it.wikipedia.org/wiki?curid=1317769", "title": "Rehoboth (Namibia)", "text": "Rehoboth \u00e8 una cittadina della Namibia centrale. Si trova 90\u00a0km a sud della capitale Windhoek, a cui \u00e8 collegata dalla B1, la principale arteria stradale del paese. Si trova su un altopiano caratterizzato da una scarsa piovosit\u00e0, compensata dalla presenza di sorgenti d'acqua calda. Ha una popolazione di 21.378 persone (censimento del 2005).\nRehoboth \u00e8 una citt\u00e0 relativamente ricca e sviluppata; vi si trovano numerose scuole, un ospedale, una stazione di polizia e persino un tribunale. La maggioranza della popolazione \u00e8 costituita dai Basters, una etnia di origine mista boera e africana, affine a quella dei cape coloured.\nStoria.\nIn tempi preistorici, l'area di Rehoboth era abitata dal popolo Nama, che la chiamavano !Anis, \"fumo\", con riferimento alla nebbia formata dalle sorgenti calde al mattino.\nNel 1845 venne fondata la prima missione dalla Societ\u00e0 Missionaria Tedesca Renana. Fu il missionario Heinrich Kleinschmidt a scegliere il nome \"Rehoboth\" per la missione. La missione aveva lo scopo di evangelizzare i Nama, che per\u00f2 lasciarono Rehoboth nel 1864.\nNel 1870 giunsero a Rehoboth un gruppo di baster che stavano migrando dalla Colonia del Capo verso nord. La conferenza di pace di Okahandja del 23 settembre 1870 concesse ai baster di insediarsi nel territorio. La nuova comunit\u00e0 si svilupp\u00f2 rapidamente, passando da 333 persone nel 1870 a 800 nel 1874 e 1500 nel 1885. Rehoboth divenne cos\u00ec il principale insediamento di etnia baster, tanto che il termine \"rehobother\" viene talvolta usato come sinonimo di baster."}
{"id": "1317783", "revid": "81195", "url": "https://it.wikipedia.org/wiki?curid=1317783", "title": "Geochimica del petrolio", "text": "La geochimica del petrolio si occupa dello studio degli idrocarburi, liquidi e gassosi, prodotti in natura. \nGli studi sulle rocce madri generalmente forniscono informazioni sulla quantit\u00e0 di petrolio o gas naturale che la roccia \u00e8 potenzialmente in grado di generare e sul livello di maturit\u00e0 di un particolare campione. Gli studi iniziali sono volti a identificare la tipologia della fonte, il grado di maturit\u00e0 e le alterazioni associate agli idrocarburi. Tali determinazioni sono tipicamente eseguite tramite metodiche analitiche che sfruttano gli isotopi del carbonio, biomarcatori e metodi spettroscopici quali la spettroscopia IR. I dati ottenuti possono essere anche utilizzati per interpretare la storia di un dato giacimento di petrolio, inclusi gli itinerari di migrazione verso le rocce serbatoio, il tempo trascorso nella riserva e altri meccanismi di alterazione. Infine, una dettagliata indagine geochimica pu\u00f2 aiutare a identificare giacimenti il cui sfruttamento pu\u00f2 essere particolarmente ostacolato dalla struttura geologica.\nMentre la geologia degli idrocarburi tende a focalizzarsi maggiormente sugli aspetti geologici legati al petrolio, la geochimica del petrolio si sofferma invece maggiormente sui fenomeni e trasformazioni geochimiche correlate e sulla caratterizzazione chimica del petrolio e del gas naturale."}
{"id": "1317787", "revid": "193425", "url": "https://it.wikipedia.org/wiki?curid=1317787", "title": "SIREMAR", "text": ""}
{"id": "1317791", "revid": "767487", "url": "https://it.wikipedia.org/wiki?curid=1317791", "title": "Mr. Crocodile Dundee", "text": "Mr. Crocodile Dundee (\"\"Crocodile\" Dundee\") \u00e8 un film del 1986 di Peter Faiman, interpretato da Paul Hogan e Linda Kozlowski.\nLa pellicola ha avuto una candidatura al premio Oscar per la miglior sceneggiatura originale, mentre Paul Hogan ha vinto il Golden Globe come miglior attore. Esistono due sequel di questo film, \"Mr. Crocodile Dundee 2\" e \"Crocodile Dundee 3\".\nTrama.\nMick Dundee, soprannominato Mr. Crocodile, per la sua professione di guida e di cacciatore di coccodrilli nelle selvagge savane dell'Australia, in una delle sue spedizioni viene attaccato da un coccodrillo che gli distrugge l'imbarcazione e lo ferisce gravemente a una gamba. Scampato miracolosamente alla morte dopo una settimana di viaggio estenuante, inizia a gestire insieme a Wally Reilly un'agenzia di viaggi dove l'avventura \u00e8 assicurata. Il clamore suscitato dalla sua rocambolesca vicenda viene reclamizzato abilmente dal socio che spera di incrementare gli affari dell'agenzia. I risultati non si lasciano attendere.\nDa New York arriva Sue Charlton, un'intraprendente \"reporter\" a caccia di colpi sensazionali per il suo giornale. Grazie alla mediazione di Wally, Sue incontra Mr. Crocodile, e insieme affrontano un viaggio per ripercorrere le tappe della vicenda vissuta pericolosamente dal cacciatore di coccodrilli. Terminato il viaggio, ricco di sorprese e di pericoli, Sue convince Mick a seguirla a New York per presentare alla stampa l'eroe che non \u00e8 mai vissuto in una citt\u00e0 con pi\u00f9 di cinquanta abitanti.\nMr. Crocodile, una volta arrivato nella metropoli, non tarda ad ambientarsi, risultando simpaticissimo a tutti quelli che incontra. Il padre di Sue, ricchissimo editore, vuole a tutti i costi farle sposare Richard Mason e, quando tutto sembra presupporle, le nozze sfumano perch\u00e9 \u00e8 sbocciato l'amore fra la dolce giornalista e il rude cacciatore di coccodrilli.\nEdizione italiana.\nNell'edizione italiana del film il diminutivo utilizzato per il protagonista \u00e8 Mitch, anzich\u00e9 Mick come in originale. Nel sequel si sceglier\u00e0 una discontinuit\u00e0 rispetto al primo capitolo in favore dell'originale, ripristinando la corretta pronuncia."}
{"id": "1317794", "revid": "193425", "url": "https://it.wikipedia.org/wiki?curid=1317794", "title": "CAREMAR", "text": ""}
{"id": "1317796", "revid": "193425", "url": "https://it.wikipedia.org/wiki?curid=1317796", "title": "SAREMAR", "text": ""}
{"id": "1317799", "revid": "767487", "url": "https://it.wikipedia.org/wiki?curid=1317799", "title": "Tora! Tora! Tora!", "text": "Tora! Tora! Tora! \u00e8 un film del 1970 diretto da Richard Fleischer, Kinji Fukasaku e Toshio Masuda.\nLa pellicola descrive i preparativi e l'attuazione dell'attacco a Pearl Harbor. Fu distribuita negli Stati Uniti il 23 settembre 1970 e in Italia il 7 novembre dello stesso anno.\nIl titolo \u00e8 il messaggio in codice giapponese che indica la riuscita dell'attacco a sorpresa. La parola \"tora\" (\u30c8\u30e9), in giapponese, significa letteralmente \"tigre\" ma in questo caso \u00e8 un acronimo derivante da \"totsugeki raigeki\" (letteralmente, \"attacco lampo\").\nTrama.\nL'Impero giapponese, alleato delle potenze dell'Asse e gi\u00e0 duramente impegnato nella guerra contro la Cina, \u00e8 deciso ad allargare il conflitto volgendo lo sguardo verso il Pacifico e quindi contro gli Stati Uniti, i quali per\u00f2, pur considerando questa eventualit\u00e0, nonostante i ripetuti avvertimenti del colonnello Rufus G. Bratton, Capo della Sezione Estremo Oriente del Servizio Informazioni dell'Esercito, e del tenente Alvin Kramer, del Servizio Informazioni della Marina, evitano di prendere le misure difensive necessarie, e il dispositivo viene ulteriormente indebolito dalla decisione del generale Walter Short, il quale, temendo atti di sabotaggio, ordina di schierare gli aerei al centro delle piste, lontano dalle recinzioni, rendendoli cos\u00ec vulnerabili ad un attacco aereo.\nL'ammiraglio Isoroku Yamamoto, comandante delle \"flotte riunite\", conoscendo le potenzialit\u00e0 economiche e belliche degli Stati Uniti, \u00e8 scettico sulla possibilit\u00e0 del Giappone di vincere la guerra ma, una volta esaurite le possibilit\u00e0 di pace offerte dalla diplomazia, inizia scrupolosamente a preparare un attacco contro la flotta americana, che da San Diego si \u00e8 spostata a Pearl Harbor, minacciando le rotte giapponesi. La preparazione del piano d'attacco viene affidata a due giovani ufficiali, il capitano di vascello Mitsuo Fuchida ed il capitano di fregata Minoru Genda, mentre le operazioni navali vengono elaborate dal capitano di vascello Kameto Kuroshima; queste prevedono l'invio di sei portaerei, scortate da una squadra di corazzate, incrociatori e cacciatorpediniere, rifornita in mare durante il tragitto che separa il mar del Giappone dalle isole Hawaii.\nLa squadra giapponese giunge a destinazione indisturbata e senza che l'ammiraglio Husband Kimmel, comandante della flotta del sud Pacifico di stanza a Pearl Harbor, riceva comunicazione dell'attacco imminente e il mattino del 7 dicembre 1941 gli aerei giapponesi giungono sulla rada, comunicando il messaggio in codice \"Tora! Tora! Tora!\" che indica la riuscita dell'attacco a sorpresa, e, in due ondate, infliggono danni rilevanti alle corazzate presenti alla base, affondando la \"Arizona\" e la \"Oklahoma\", ma mancando l'obiettivo principale ossia le portaerei \"Enterprise\", \"Lexington\" e \"Saratoga\" che al momento dell'attacco erano in navigazione.\nL'ammiraglio Ch\u016bichi Nagumo, comandante della squadra navale, in un eccesso di prudenza evita di lanciare la terza ondata, prevista per distruggere i depositi di carburante dell'isola e per proseguire nella ricerca delle portaerei, allo scopo di riportare intatte in Giappone le navi che saranno utilizzate per il conflitto appena iniziato e ordina di invertire la rotta. L'ammiraglio Yamamoto, pur soddisfatto per la riuscita dell'attacco a sorpresa, non riesce a nascondere ai suoi ufficiali la preoccupazione per la guerra contro gli Stati Uniti, aumentata dal sentimento di reazione che nascer\u00e0 nella popolazione a causa della dichiarazione di guerra presentata dopo l'attacco, sostenendo che \"\u00e8 come avere destato un gigante assopito, infondendogli la volont\u00e0 di combattere e vendicarsi\".\nProduzione.\nIl film venne girato da due unit\u00e0, una giapponese ed una statunitense.\nAd un quarto di secolo dalla fine della guerra, il cinema statunitense cessava lo stereotipo negativo dell'ex nemico giapponese e presentava un quadro obiettivo del campo avversario, delle motivazioni delle scelte politiche e delle diverse tendenze nel governo nipponico.\nLa documentazione di base fu ricavata da un libro di Gordon Prange, docente di storia all'Universit\u00e0 del Maryland ed ex membro dello Stato Maggiore del generale MacArthur. Fu poi completata dalle testimonianze dei superstiti, fra cui lo stesso colonnello Genda, che prese parte anche alle riprese in qualit\u00e0 di consigliere tecnico (Fuchida invece, divenuto nel frattempo ministro del culto protestante, si rifiut\u00f2).\nAlcune scene del film (venuto in definitiva a costare oltre 15 miliardi di lire di allora), vennero poi riutilizzate nei successivi \"La battaglia di Midway\", \"Countdown dimensione zero\" e la mini serie televisiva \"Pearl Harbour\".\nDistribuzione.\nEdizione italiana.\nLa prima edizione italiana del film risale all'autunno del 1970. Il doppiaggio dei personaggi fu suddiviso tra due cooperative: la C.D. per i personaggi statunitensi e la S.A.S. per quelli giapponesi."}
{"id": "1317800", "revid": "193425", "url": "https://it.wikipedia.org/wiki?curid=1317800", "title": "TOREMAR", "text": ""}
{"id": "1317804", "revid": "767487", "url": "https://it.wikipedia.org/wiki?curid=1317804", "title": "Mr. Crocodile Dundee 2", "text": "Mr. Crocodile Dundee 2 (\"\"Crocodile\" Dundee II\") \u00e8 un film del 1988, diretto da John Cornell, con Paul Hogan. \u00c8 preceduto da \"Mr. Crocodile Dundee\" e seguito da \"Crocodile Dundee 3\".\nTrama.\nIl \"selvaggio\" Mick \"Crocodile\" Dundee, dopo aver lasciato l'Australia, suo paese natale, si \u00e8 trasferito con Sue Charlton, un'intraprendente \"reporter\", a New York. Qui si \u00e8 fatto molti amici ed \u00e8 divenuto assai popolare. Improvvisamente Mick e Sue vengono perseguitati da Rico, un boliviano, \"boss\" della cocaina, e dai suoi scagnozzi, poich\u00e9 l'ex marito di Sue, dopo essere riuscito a fotografare in Colombia il covo dei trafficanti, prima di essere ucciso era riuscito a spedire alla donna tali fotografie. La banda sequestra Sue in piena strada e la conduce nella villa del boss. Mick interviene e, aiutato da una banda di punk, libera fortunosamente la donna.\nA Mick e Sue non resta che tornarsene in Australia, dove Dundee possiede della terra e perfino una miniera (la \"Pepitona Bang\", eredit\u00e0 di uno zio). Ma Rico e i suoi si rifanno presto vivi: la coppia, che era stata accolta con vera gioia e simpatia sia da Wally Reilly sia dagli altri vecchi amici, \u00e8 perseguitata, nell'intento di recuperare le fotografie accusatrici.\nIn fuga nella foresta, che per\u00f2 conosce a menadito, Mick, non solo ricorrendo a vecchi trucchi nei quali \u00e8 maestro indiscusso, ma anche aiutato da una trib\u00f9 di australiani aborigeni di cui \u00e8 amico da sempre, avr\u00e0 la meglio con la cattura o l'uccisione dei cattivi e, questa volta, rester\u00e0 nel Continente australiano in cui \u00e8 nato, unitamente alla graziosa compagna."}
{"id": "1317808", "revid": "466539", "url": "https://it.wikipedia.org/wiki?curid=1317808", "title": "Acqua di Seltz", "text": "Acqua di Seltz, o anche semplicemente seltz, \u00e8 una denominazione corrente in Italia per designare l'acqua fortemente gassata, ottenuta immettendo in un sifone ermetico il gas (anidride carbonica) sotto pressione di apposite bombolette.\nUtilizzo.\nIn pratica, il seltz \u00e8 acqua gassata molto frizzante, cio\u00e8 con elevata concentrazione di anidride carbonica disciolta. Mentre come bevanda gassata si tende a preferire le acque minerali gassate industriali, il seltz viene di solito impiegato per la preparazione di cocktail. L'acqua di Seltz pu\u00f2 contenere aromi e il cloruro di sodio, citrato di sodio, bicarbonato di sodio, bicarbonato di potassio, solfato di potassio o fosfato disodico.\nEtimologia.\nIl nome deriva da quello di Selters, una localit\u00e0 tedesca sita sulle montagne Taunus, da cui proviene un'acqua minerale ricca di anidride carbonica. In tedesco, infatti, quest'acqua viene denominata \"Selterswasser\" (\"acqua di Selters\"). In inglese \u00e8 chiamata \"seltzer\".\nAcqua di soda.\nNelle categorie delle bevande analcoliche descritte nell'ambito della mescita (bar, ristoranti, ecc.) bisogna distinguere l'acqua di Seltz dall'acqua di soda, detta anche soda o soda water. Di solito per acqua di soda si intende una bevanda venduta in bottiglia, composta da acqua e anidride carbonica, usata come digestivo oppure per diluire altre bevande (es. whisky e soda), dal sapore leggermente alcalino. L'acqua di Seltz viene invece preparata al momento, aggiungendo all'acqua di fonte (preferibilmente senza cloro) dell'anidride carbonica per mezzo di un sifone portatile o da banco. L'utilizzo delle due acque \u00e8 praticamente lo stesso, in particolare per allungare distillati, aperitivi, \"long drink\", ecc."}
{"id": "1317812", "revid": "14691", "url": "https://it.wikipedia.org/wiki?curid=1317812", "title": "Owela", "text": ""}
{"id": "1317816", "revid": "30610", "url": "https://it.wikipedia.org/wiki?curid=1317816", "title": "Tommaso Arnoni", "text": "Biografia.\nNato a Cir\u00f2 da famiglia originaria di Celico (CS), si laurea in Giurisprudenza presso la Regia Universit\u00e0 di Napoli, nell'agosto 1900, dopodich\u00e9 si trasferisce a Cosenza presso lo zio Michele Arnoni, professore di diritto al Regio Liceo. L\u00ec viene nominato Vice Pretore Onorario.\nEletto Consigliere Provinciale il 22 marzo 1903 e Consigliere Comunale della citt\u00e0 capoluogo il 17 aprile 1904.\nDal 1904 al 1916 fu componente della Commissione Provinciale di Beneficenza ed Assistenza pubblica, istituita con legge n. 390 del 1904, come organo di tutela di tutte le Opere Pie della Provincia. A tali incarichi se ne susseguono molti altri, tra cui quello di Presidente del Consiglio di amministrazione della Cassa di Risparmio della Calabria, dal 1931 al 1939, quello di Presidente della Commissione Reale straordinaria per gli avvocati presso il Tribunale di Cosenza nel 1926, Presidente degli Stabilimenti di pubblica assistenza e beneficenza di Cosenza, dal 1916 al 1943.\nViene eletto Deputato il 16 novembre del 1919, nel collegio provinciale col gruppo della Democrazia Liberale e nuovamente confermato nel listone del collegio unico Calabria - Basilicata nel 1924, con un buon risultato elettorale nella sua citt\u00e0, dove ottiene pi\u00f9 voti di Michele Bianchi e Pietro Mancini.\nNei primi anni di affermazione del fascismo, spicca la sua forte e gi\u00e0 apprezzata personalit\u00e0 di amministratore equilibrato e dotato di elevata moralit\u00e0, tant'\u00e8 che lo stesso Mussolini insistette personalmente presso di lui, affinch\u00e9 accettasse la nomina a Podest\u00e0 di Cosenza. Ci\u00f2 nell'ottica di abile cooptazione nel regime di esponenti del mondo liberale.\nL'accettazione dell'incarico di Podest\u00e0, che ricopr\u00ec ininterrottamente dal 1925 al 1934, fu subordinata all'espressa garanzia di vedere destinato alla sua citt\u00e0 il sostegno economico necessario per un risanamento complessivo ed uno sviluppo in senso moderno del capoluogo, di cui, peraltro, era stato Commissario Prefettizio. \"Lei che ha solide spalle, faccia il programma e venga da me\" scrive Mussolini ad Arnoni in una lettera conservata negli Archivi di Stato e inviata in risposta ad una puntuale ed elaborata descrizione fornita dal deputato cosentino sulla situazione politica, sociale ed amministrativa della citt\u00e0.\nAccettato l'incarico di Podest\u00e0, si avvia un'intensa stagione di lavori pubblici che consente a Cosenza di diventare una delle citt\u00e0 pi\u00f9 moderne ed attrezzate del Mezzogiorno d'Italia. L'attenzione e la cura quotidiana del Podest\u00e0 Arnoni sono tuttora ricordate.\nL'8 aprile 1939, dopo 36 anni di vita pubblica, dopo il conferimento di molte onorificenze, tra cui quella di Grande Ufficiale dell'Ordine della Corona d'Italia e Cavaliere Ufficiale dell'Ordine dei S.S. Maurizio e Lazzaro, viene nominato Senatore del Regno. Con sentenza dell'8 luglio 1948, la Suprema Corte di Cassazione dichiara nullo il decadimento dalla carica di Senatore, disposto dall'Alta Corte di Giustizia per le sanzioni contro il Fascismo. L'analisi dell'attivit\u00e0 pubblica, delle opere realizzate sotto la sua infaticabile vigilanza ed operosit\u00e0, lo spirito democratico e la testimonianza di esponenti anche del mondo comunista e socialista sulla sua condotta irreprensibile, apprezzata in tutta la provincia, hanno fatto s\u00ec che uno degli esponenti politici calabresi pi\u00f9 conosciuti venisse reintegrato nella carica di Senatore. Arnoni per sensibilit\u00e0 rinuncia alla reintegra nella carica e vive gli ultimi anni della sua vita dedicandosi alla professione di avvocato ed alla famiglia. Nell'ottobre del 1950 una folla silenziosa accompagn\u00f2 il feretro dall'allora Palazzo di Giustizia (oggi Galleria Nazionale di Palazzo Arnone) fino alla cappella di famiglia, nel cimitero di Cosenza.\nAmministrazione.\nFurono molteplici le opere portate a termine durante la sua oculata amministrazione:\nMemoria.\n\u00c8 ricordato nella citt\u00e0 di Cosenza con una lapide posta all'ingresso dell'Ospedale Civile e con l'intitolazione della strada che porta al caratteristico edificio dell'Acquedotto. E ricordato anche con una targa posta al palazzo Arnone."}
{"id": "1317825", "revid": "14691", "url": "https://it.wikipedia.org/wiki?curid=1317825", "title": "The platinum collection (Nomadi)", "text": ""}
{"id": "1317828", "revid": "62168889", "url": "https://it.wikipedia.org/wiki?curid=1317828", "title": "Paropo", "text": "P\u00e0ropos era un'antica citt\u00e0 siciliana, situata nella zona nord-occidentale dell'isola, non lontana dai centri antichi di \"Panormos\" (Palermo), \"Thermai Himeraiai\" (oggi Termini Imerese) e \"Solunto\" (presso Bagheria).\nIl sito della citt\u00e0 non \u00e8 stato ancora individuato; l'ipotesi di Tommaso Fazello che fosse da identificare con alcuni resti di fabbricati presso Collesano, \u00e8 stata smentita da alcuni recenti scavi che hanno datato tali ruderi all'epoca medievale. Altre ipotesi identificavano il sito con il castello di Cefal\u00e0 Diana.\nSuccessivamente, l'archeologo Vittorio Giustolisi ha proposto il sito archeologico di Monte Porcara presso Bagheria come sede della citt\u00e0 di P\u00e0ropos.\nFonti.\nPolibio ci informa che durante la prima guerra punica Amilcare Barca, che si trovava presso Palermo, attacc\u00f2 i Romani essendo venuto a sapere che era in corso un contrasto tra i Romani e i loro alleati e che questi ultimi erano accampati per conto loro tra Paropo e Termini Imerese, piomb\u00f2 su di loro con tutto l'esercito.\nGaio Plinio Secondo nel I secolo riferisce che Paropo era fra le citt\u00e0 interne della Sicilia (...\"sono di diritto latino gli abitanti di\" [...] \"Paropo\"...) e si trovava dirimpetto all'isola di Ustica (...\"e di fronte a Paropo, Ustica.\")\nMonetazione.\nLa Sicilia, prima di cadere sotto il dominio romano, fu a lungo dominata da Cartaginesi e Greci, in particolari Siracusani. Le citt\u00e0 pi\u00f9 piccole non battevano moneta propria, usufruendo per lo pi\u00f9 di quella siracusana; tuttavia, prima che la Sicilia diventasse definitivamente provincia romana, alcune citt\u00e0 ebbero libert\u00e0 di battere moneta propria. Quasi sicuramente a questo periodo risale l'unica moneta di bronzo conosciuta di Paropo, conservata al British Museum di Londra. Al dritto tale moneta riporta una testa di Apollo coronata di alloro; al rovescio invece riporta la legenda \u03a0\u0391\u03a1\u03a9\u03a0\u0399\u039d\u03a9\u039d, un giovane cacciatore vestito di un corto chitone che riposa appoggiato alla sua lancia, e sullo sfondo un cane da caccia.\nL'iconografia del cane potrebbe avvicinare gli abitanti di Paropo agli Elimi, popolazione della Sicilia pi\u00f9 occidentale, che riportava spesso nelle proprie monete il cane."}
{"id": "1317830", "revid": "1564499", "url": "https://it.wikipedia.org/wiki?curid=1317830", "title": "Lingua scalvica", "text": "Lo scalvico era una lingua appartenente al gruppo delle lingue baltiche occidentali della famiglia indoeuropea. \u00c8 una lingua poveramente attestata. Veniva parlata nella Lituania occidentale, sulla foce del Nemunas e in parte dell'attuale Oblast' di Kaliningrad.\nLo scalvico \u00e8 scomparso verso il XVI secolo, rimpiazzato dal lituano. Non si hanno tracce di questa lingua se non nei nomi propri di luoghi e fiumi."}
{"id": "1317831", "revid": "29990", "url": "https://it.wikipedia.org/wiki?curid=1317831", "title": "Arte fiamminga", "text": ""}
{"id": "1317845", "revid": "1566286", "url": "https://it.wikipedia.org/wiki?curid=1317845", "title": "James Duval", "text": "Biografia.\nNel 2001 interpreta il coniglio Frank nel film \"Donnie Darko\"."}
{"id": "1317846", "revid": "287204", "url": "https://it.wikipedia.org/wiki?curid=1317846", "title": "Peso colombiano", "text": "Il peso \u00e8 la valuta della Repubblica di Colombia. Il codice ISO 4217 \u00e8 \"COP\"; il simbolo \u00e8 \"$\", informalmente indicato anche come \"COL$\".\nStoria.\nIl \"peso\" \u00e8 la valuta corrente della Colombia dal 1836. In quella data sostitu\u00ec il \"real\" con un cambio di 1 \"peso\" = 8 \"reales\". Nel 1847 la Colombia decimalizz\u00f2 la moneta e il \"peso\" fu suddiviso in 10 \"reales\", ognuno pari a 10 \"decimos de reales\". Il \"real\" cambi\u00f2 nome in \"decimo\" nel 1853, anche se l'ultima moneta con il nome di \"real\" fu battuta nel 1880. L'attuale sistema con 100 \"centavos\" fu introdotto agli inizi degli anni 1860 sulle banconote, ma non fu usato sulle monete fino al 1872.\nNel 1871 la Colombia ader\u00ec al \"gold standard\", agganciando il valore del \"peso\" al franco francese con un rapporto di 1 \"peso\" = 5 franchi. Questo legame fu mantenuto fino al 1886. Dal 1888 l'inflazione relativa alla stampa della carta-moneta (emessa dal \"Banco Nacional\" e denominata in \"peso moneda corriente\") ne caus\u00f2 il deprezzamento rispetto alla moneta metallica. Nel 1904 il Tesoro assunse il controllo sull'emissione delle banconote. Nel 1907 il valore del \"peso\" fu agganciato alla sterlina britannica con un tasso di cambio pari a 5 \"pesos\" = 1 sterlina e il rapporto tra il valore delle monete e quello della carta-moneta fu fissato a 100 \"pesos moneda corriente\" = 1 \"peso\" monetario. Tra il 1907 e il 1914 furono coniate monete denominate in \"pesos p/m\" (\"papel/moneda\"), di valore pari a quello dei \"pesos\" cartacei. Nel 1910 la \"Junta de Conversion\" incominci\u00f2 a stampare banconote e nel 1915 fu introdotta una nuova denominazione cartacea, il \"peso oro\". Questo aveva lo stesso valore delle monete metalliche e sostitu\u00ec le vecchie banconote in \"pesos\" con un cambio di 100 vecchi \"pesos\" cartacei = 1 \"peso oro\". Nel 1931, quando il Regno Unito abbandon\u00f2 il \"gold standard\", la Colombia pass\u00f2 a un rapporto fisso con il dollaro USA al cambio di 1,05 \"pesos\" = 1 dollaro, con una leggera svalutazione rispetto al cambio precedente.\nAnche se non apparve mai sulle monete, la carta-moneta colombiana continu\u00f2 a essere emessa con la denominazione in \"pesos oro\" fino al 1993, quando la parola \"oro\" fu eliminata. Dal 2001, il Senato colombiano ha discusso in merito alla eventuale ridenominazione del \"peso\" con introduzione di una nuova valuta di valore pari a 1.000 vecchi \"pesos\". Questo progetto non \u00e8 ancora stato adottato.\nMonete.\nTra il 1837 e il 1839 la Repubblica di Nuova Granada introdusse monete d'argento da \u00bc, \u00bd, 1, 2 e 8 \"reales\" e monete d'oro da 1, 2 e 16 \"pesos\". Queste monete furono essenzialmente la continuazione di quelle coniate prima del 1837 a nome della Repubblica di Colombia, con le denominazioni in \"escudos\" sostituite da quelle in \"pesos\". Nel 1847 la valuta fu decimalizzata e furono introdotte monete in rame da \u00bd e 1 \"decimo de real\" e monete in argento da 1, 2, 8 e 10 \"reales\". A queste si aggiunsero le monete da \u00bc e \u00bd \"real\" nel 1849 e 1850. Nel 1853 furono introdotte monete d'argento da \u00bd e 1 \"decimo\" e monete in oro da 10 \"pesos\", seguite da quelle da 2 \"decimos\" nel 1854 e da 1 \"peso\" nel 1855, entrambe in argento. Nel 1856 si aggiunse la moneta da 5 \"pesos\", in oro.\nTra il 1859 e il 1862 furono coniate dalla Confederazione grenadina monete in argento da \u00bc, \u00bd e 2 \"reales\", \u00bc, \u00bd e 1 \"decimo\" e 1 \"peso\". Furono anche coniate monete in oro da 1, 2, 5, 10 e 20 \"pesos\". Gli Stati Uniti di Colombia emisero monete in argento da 1 \"decimo\" e 1 \"peso\" nel 1861.\nDal 1862 furono coniate le monete a nome degli Stati Uniti di Colombia. Vennero emesse monete d'argento da \u00bc, \u00bd, 1, 2 e 5 \"decimos\" e da 1 \"peso\", insieme con monete d'oro da 1, 2, 5, 10 e 20 \"pesos\". Con l'introduzione del \"centavo\" nel 1872, furono coniate monete in argento da 2\u00bd, 5, 10, 20 e 50 \"centavos\", seguite da monete in cupro-nichel da 1\u00bc \"centavos\" nel 1874 e da 2\u00bd \"centavos\" nel 1881.\nNel 1886 il nome del paese divenne Repubblica di Colombia. Le prime emissioni furono monete in cupro-nichel da 5 \"centavos\". Esclusa la moneta in argento da 50 \"centavos\" (chiamata anche 5 \"decimos\") emessa tra il 1887 e il 1889, non ci furono altri tagli fino al 1897, quando furono introdotte le monete in argento da 10 e 20 \"centavos\". Monete in argento da 5 \"centavos\" furono emesse nel 1902.\nNel 1907, in seguito alla stabilizzazione della carta-moneta, furono immesse in circolazione monete in cupro-nichel da 1, 2 e 5 \"pesos p/m\", la cui produzione prosegu\u00ec fino al 1916. Nel 1913, dopo che il \"peso\" fu agganciato alla sterlina, furono introdotte monete d'oro da 2\u00bd e 5 \"pesos\", che avevano lo stesso peso e composizione della mezza-sovrana e della sovrana. Fu anche emessa la moneta da 10 \"pesos\" nel 1919 e nel 1924, mentre le monete da 2\u00bd e 5 \"pesos\" furono coniate rispettivamente fino al 1929 e al 1930.\nNel 1918 le monete da 1, 2 e 5 \"pesos p/m\" furono sostituite da monete da 1, 2 e 5 \"centavos\" di pari peso e composizione. Nel 1942 furono introdotte monete in bronzo da 1 e 5 \"centavos\", seguite nel 1948 da quella da 2 \"centavos\", sempre in bronzo. Tra il 1952 e il 1958 il cupro-nichel sostitu\u00ec l'argento nelle monete da 10, 20 e 50 \"centavos\".\nNel 1967 furono introdotte monete in acciaio ricoperto di rame da 1 e 5 \"centavos\", insieme con monete in acciaio ricoperto di nichel da 10, 20 e 50 \"centavos\" e monete in cupro-nichel da 1 \"peso\"; quella da 2 \"centavos\" usc\u00ec di produzione nel 1960. Nel 1977 furono introdotte monete in bronzo da 2 \"pesos\". Tra il 1978 e il 1981 termin\u00f2 la produzione delle monete da 1, 5, 10, 20 e 50 \"centavos\" e da 1 \"peso\", mentre monete in bronzo-alluminio da 20 \"centavos\" furono battute nel 1979 e 1980.\nValori pi\u00f9 elevati furono immessi negli anni successivi in seguito all'inflazione. La moneta da 5 \"pesos\" fu introdotta nel 1986, quella da 100 \"pesos\" nel 1992, quella da 200 \"pesos\" nel 1994, quella da 500 \"pesos\" nel 1993 e quella da 1\u00a0000 \"pesos\" nel 1996. Tuttavia, a causa dell'elevato numero di falsificazioni, la moneta da 1\u00a0000 \"pesos\" circol\u00f2 poco e nel 2002 \u00e8 stata ritirata.\nTutte le monete hanno nella parte inferiore del rovescio l'anno di coniazione.\nBanconote.\nNei primi anni 1860 il \"Tesor Jeneral de los Estados Unidos de Nueva Granada\" emise banconote in tagli da 20 \"centavos\", 1, 2, 3, 10, 20 e 100 \"pesos\"; il valore era anche espresso in \"reales\". Nel 1863 furono introdotte banconote degli \"Estados Unidos de Colombia\" da 5, 10 e 20 \"centavos\", 1, 2, 5, 10, 20 e 50 \"pesos\".\nNel 1881 il \"Banco Nacional\" introdusse banconote da 20 \"centavos\", 1, 5, 10, 20, 50 e 100 \"pesos\". A queste seguirono quelle da 50 \"centavos\" nel 1882 e da 10 \"centavos\" nel 1885. Le banconote da 1\u00a0000 \"pesos\" furono introdotte nel 1895 e quelle da 500 nel 1900. Nel 1904 il Tesoro incominci\u00f2 direttamente la produzione di carta-moneta emettendo banconote da 1, 2, 5, 10, 25, 50 e 100 \"pesos\", seguite da quelle da 1\u00a0000 \"pesos\" nel 1908. Nel 1910 la \"Junta de Conversion\" introdusse banconote da 50 e 100 \"pesos\", seguite da quelle da 1, 2, 5 e 10 \"pesos\" nel 1915.\nNel 1923 il \"Banco de la Republica\" assunse il controllo sulla produzione di carta-moneta e introdusse banconote denominate in \"pesos oro\". Le prime furono emissioni provvisorie, sovrastampate su precedenti biglietti della \"Casa de Moneda de Medallin\", in tagli da 2\u00bd, 5, 10 e 20 \"pesos\". Seguirono emissioni regolari da 1, 2, 5, 10, 50, 100 e 500 \"pesos oro\". Le banconote da 20 \"pesos\" furono introdotte nel 1927.\nNel 1932 e nel 1941 furono emessi certificati per 1 e 5 \"pesos plata\" (peso-argento), anche se continuavano a essere prodotte banconote da 5 e 10 \"pesos oro\". Banconote del Tesoro da 5 e 10 \"pesos oro\" furono emesse nel 1938, seguite da quelle da \u00bd \"peso oro\" tra il 1948 e il 1953. Banconote da \u00bd \"peso oro\" furono anche prodotte dal \"Banco de la Republica\" nel 1943 tagliando a met\u00e0 quelle da 1 \"peso\".\nIl \"Banco de la Republica\" introdusse banconote da 200 e 1\u00a0000 \"pesos oro\" rispettivamente nel 1974 e nel 1979. La produzione di banconote da 1 e 2 \"pesos oro\" cess\u00f2 nel 1977, quella dei 10 \"pesos oro\" nel 1980, quella dei 5 \"pesos oro\" nel 1981, quella dei 20 \"pesos\" nel 1983 e quella dei 50 \"pesos\" nel 1986.\nLe banconote da 500 \"pesos oro\" sono state introdotte nel 1986 e quelle da 10\u00a0000 sono seguite nel 1992. La produzione dei 100 \"pesos oro\" \u00e8 terminata nel 1991, quella dei 200 nel 1992 e quella dei 500 nel 1993. Dal 1993 la parola \"oro\" \u00e8 stata eliminata. La banconota da 20\u00a0000 \"pesos\" \u00e8 stata introdotta nel 1996 e quella da 50\u00a0000 \"pesos\" nel 2000.\nIl 17 novembre 2006 le banconote da 1\u00a0000 e 2\u00a0000 \"pesos\" sono state ridisegnate dalla banca centrale in dimensioni pi\u00f9 piccole (da 70x140 a 65x130\u00a0mm) in considerazione del fatto che tali biglietti devono essere continuamente sostituiti in conseguenza dell'intenso utilizzo."}
{"id": "1317849", "revid": "287204", "url": "https://it.wikipedia.org/wiki?curid=1317849", "title": "REACH", "text": "Il REACH, ufficialmente regolamento (CE) n. 1907/2006, \u00e8 un regolamento dell'Unione europea, del 18 dicembre 2006, concernente la registrazione, la valutazione, l'autorizzazione e la restrizione delle sostanze chimiche (in inglese \"Registration, Evaluation, Authorisation and restriction of Chemicals\", da cui l'acronimo REACH).\nIl regolamento istituisce l'Agenzia europea delle sostanze chimiche (ECHA), modifica la direttiva 1999/45/CE e abroga il regolamento (CEE) n. 793/93 del Consiglio e il regolamento (CE) n. 1488/94 della Commissione, nonch\u00e9 la direttiva 76/769/CEE del Consiglio e le direttive della Commissione 91/155/CEE, 93/67/CEE, 93/105/CE e 2000/21/CE. Lo scopo principale del regolamento \u00e8 quello di migliorare la conoscenza dei pericoli e dei rischi derivanti da sostanze chimiche gi\u00e0 esistenti (introdotte sul mercato prima del settembre 1981) e nuove (dopo il settembre 1981) e al contempo mantenere e rafforzare la competitivit\u00e0 e le capacit\u00e0 innovative dell'industria chimica europea.\nStruttura.\n\u00c8 costituito da XV Titoli suddivisi in 141 articoli e 17 allegati tecnici e, trattandosi di un regolamento e non di una direttiva, non necessita di alcun atto di recepimento od attuazione ed \u00e8 immediatamente applicato dagli stati membri con scadenze diverse per i vari titoli:\nIl Titolo X istituisce l'Agenzia europea per le sostanze chimiche (ECHA - European Chemicals Agency) allo scopo di gestire e, in alcuni casi, di realizzare gli aspetti tecnici, scientifici e amministrativi del regolamento e di assicurare la coerenza a livello comunitario in relazione a tali aspetti.\nIl Titolo XI \u00e8 stato soppresso e sostituito dal Titolo V del regolamento 1272/2008 (CLP) a partire dall'entrata in vigore di quest'ultimo.\nIl regolamento (CE) n.1907/2006 ha demandato agli Stati membri il compito di:\nPer quanto riguarda l'applicazione dell'art.126, l'Italia \u00e8 inadempiente, non avendo pubblicato, entro il 1\u00ba dicembre 2008, il decreto legislativo previsto, mentre \u00e8 stato pubblicato il decreto del Ministro dello sviluppo economico del 13 marzo 2009 (G.U. n.82 dell'8 aprile 2009), concernente \"programmi di sviluppo sperimentale riguardanti innovazioni di prodotto e/o di processo volte a sostituire e/o eliminare le sostanze chimiche \u00abestremamente preoccupanti\u00bb, di cui all'articolo 57 del Regolamento CE 1907/2006 (REACH)\", nel quale sono state fissate le agevolazioni alle attivit\u00e0 di sviluppo sperimentale, eventualmente comprendenti anche attivit\u00e0 non preponderanti di ricerca industriale, riguardanti innovazioni di prodotto e/o di processo volte a sostituire e/o eliminare le sostanze chimiche \u201cestremamente preoccupanti\u201d.\nAllegato XIV.\nL'elenco delle sostanze la cui produzione, commercializzazione e utilizzo nel territorio dell'Unione europea deve essere soggetto ad autorizzazione \u00e8 contenuto nell'allegato XIV del regolamento, modificato dal regolamento 143/2011 del 17 febbraio 2011&lt;ref name=\"143/2011\"&gt;Regolamento (UE) n. 143/2011 del 17 febbraio 2011&lt;/ref&gt;, dal Regolamento 125/2012 del 14 febbraio 2012&lt;ref name=\"125/2012\"&gt;Regolamento (UE) n. 125/2012 del 14 febbraio 2012&lt;/ref&gt; e dal comunicato ED/87/2012 del 15/06/2012 dell'ECHA&lt;ref name=\"87/2012\"&gt;comunicato ED/87/2012 del 15/06/2012 dell'ECHA&lt;/ref&gt;\nLe sostanze soggette ad autorizzazione sono le seguenti (salvo ulteriori aggiornamenti)\nAllegato XVII.\nL'elenco delle \"restrizioni in materia di fabbricazione, immissione sul mercato e uso di talune sostanze, preparati e articoli pericolosi\" \u00e8 contenuto nell'Allegato XVII del regolamento. Queste sostanze non sono soggette ad autorizzazione preventiva, ma importatori, utilizzatori e distributori sono soggetti alle restrizioni ivi elencate.\nDifferenze.\nRispetto alla passata legislazione in materia, la novit\u00e0 introdotta \u00e8 l'inversione dell'onere della prova. In altri termini, sar\u00e0 l'industria chimica a garantire, attraverso una particolare serie di test sulle materie prime, la non dannosit\u00e0 dei prodotti che produce e/o commercializza, e non sar\u00e0 pi\u00f9 lo Stato membro a dover legiferare per consentire la circolazione dei prodotti chimici.\nVi \u00e8 anche una revisione delle schede di sicurezza (SDS o MSDS). A partire dal 1\u00ba giugno 2015 le schede di sicurezza devono essere aggiornate conformemente all'allegato II del regolamento; tuttavia, \u00e8 stato precisato dall'Unione europea che tale revisione va resa non a partire dall'entrata in vigore del regolamento ma solo alla prima occasione utile (ad esempio se si introducono cambiamenti nel prodotto che si commercializza o se cambiano le sue frasi di rischio)."}
{"id": "1317855", "revid": "122677130", "url": "https://it.wikipedia.org/wiki?curid=1317855", "title": "Tabi", "text": "I sono dei calzini tradizionali di cotone giapponesi che arrivano all'altezza della caviglia e che separano l'alluce dalle altre dita del piede. Risalgono al XVI secolo e hanno raggiunto un picco di popolarit\u00e0 durante il periodo Edo (1603-1867).\nA differenza dei normali calzini, che quando indossati aderiscono perfettamente al piede perch\u00e9 fatti di materiale elastico, i tabi vengono tradizionalmente creati con due lembi di stoffa non elastica; hanno quindi un'apertura sul retro per permettere al piede di scivolare dentro e naturalmente dei bottoni per chiudere l'apertura.\nSembra che la parola tabi derivi dal termine \"tanbi\", che significa \"un livello di pelle\". In antichit\u00e0 erano fatti di cuoio e venivano portati dalle classi pi\u00f9 agiate e dai samurai.\nUtilizzo.\nI tabi vengono indossati, soprattutto nel periodo estivo, sia da uomini sia da donne con dei sandali z\u014dri, geta o calzature analoghe.\nI tabi bianchi sono usati in situazioni formali come le cerimonie del t\u00e8 e sono inoltre essenziali con i kimono o con costumi tradizionali simili. Talvolta gli uomini indossano dei tabi blu o neri durante i viaggi, mentre i tabi con colori pi\u00f9 sgargianti o con delle fantasie stampate vengono indossati principalmente dalle donne.\nI tabi sono utilizzati in Giappone dai ballerini di danze tradizionali, gli attori e i batteristi taiko. Oltre che nell'abbigliamento tradizionale vengono usati anche dai praticanti di arti marziali (karate, kend\u014d, kenjutsu, kyudo e iaid\u014d). Inoltre, secondo la teoria Shiatsu, indossare i tabi porta benefici alla schiena, alla colonna vertebrale e alla digestione per la presenza dei meridiani dell'agopuntura localizzati tra le due dita.\nTipologie di tabi.\nEsistono vari tipi di tabi: i tabi odori, i calzini tabi e i jika-tabi:"}
{"id": "1317857", "revid": "648716", "url": "https://it.wikipedia.org/wiki?curid=1317857", "title": "Descrittore molecolare", "text": "Un descrittore molecolare in chimica \u00e8 un sistema per caratterizzare una molecola che permette di comparare molecole diverse e cercare molecole affini in una banca dati. Esso consiste nella rappresentazione matematica formale di una molecola in grado di trasformare l'informazione chimica, codificata all'interno di una rappresentazione simbolica della stessa molecola, in un valore numerico utile.\nI descrittori molecolari trovano impiego nella caratterizzazione delle propriet\u00e0 dei composti chimici in campi scientifici quali la tossicologia, chimica analitica, chimica fisica, chimica farmaceutica e la chimica ambientale.\nIl concetto.\nIl concetto di \"descrittore molecolare\" \u00e8 strettamente legato alla struttura molecolare e alle propriet\u00e0 sperimentalmente osservabili di una molecola. I valori numerici che esprimono i descrittori molecolari sono ricavabili dalle propriet\u00e0 chimico-fisiche sperimentali delle molecole, oppure per via teorica tramite formule matematiche e algoritmi di calcolo. \nLe teorie che stanno alla base della formulazione dei descrittori molecolari sono diverse ed hanno carattere multidisciplinare: esse spaziano dalla chimica quantistica e dalla chimica organica, fino alla teoria dell'informazione e alla teoria dei grafi.\nEsempi.\nSono stati proposti pi\u00f9 di 5000 possibili descrittori molecolari, derivati da teorie e approcci differenti e ottenuti utilizzando appositi software. I pi\u00f9 semplici sono rappresentati dalle propriet\u00e0 macroscopiche della molecola, quali il peso molecolare o il grado di lipofilicit\u00e0. \nPi\u00f9 dettagliati sono i descrittori che caratterizzano la molecola nella sua estensione spaziale, suddivisi in descrittori bidimensionali (basati sulla formula di struttura) e tridimensionali (basati sulla struttura tridimensionale vera e propria della molecola). Esempi di descrittori 2D sono i grafi molecolari o descrittori pi\u00f9 semplici quali gli indici topologici (grado di connessione, presenza di anelli...) e fingerprint strutturali (presenza o assenza di determinati gruppi). Tra i descrittori 3D sono invece le impronte PPP (\"potential pharmacore points\"), le matrici di distanze (contenenti tutte le distanze tra gli atomi), la descrizione di campi tridimensionali (per esempio sterico o elettrostatico)."}
{"id": "1317873", "revid": "36426", "url": "https://it.wikipedia.org/wiki?curid=1317873", "title": "Piazza degli Strozzi", "text": ""}
{"id": "1317874", "revid": "1431409", "url": "https://it.wikipedia.org/wiki?curid=1317874", "title": "Tris di cuori", "text": "Tris di cuori (\"For Your Love\") \u00e8 una serie TV statunitense andata in onda sui canali NBC e The WB.\nNote.\nLa serie \u00e8 stata sospesa, una prima volta, dopo solo otto episodi trasmessi, sugli undici prodotti della prima stagione.\nLa seconda sospensione, quella definitiva, avviente nella quinta stagione quando sui 19 episodi gi\u00e0 prodotti, ne vengono trasmessi solo 14 di cui 4 in piena estate."}
{"id": "1317875", "revid": "2139626", "url": "https://it.wikipedia.org/wiki?curid=1317875", "title": "Macello", "text": ""}
{"id": "1317878", "revid": "155634", "url": "https://it.wikipedia.org/wiki?curid=1317878", "title": "Castelluccia (zona di Roma)", "text": "Castelluccia \u00e8 la zona urbanistica 19G del Municipio Roma XIV di Roma Capitale. Si estende sulle zone Z. XLVIII Casalotti e Z. LI La Storta.\n\u00c8 situata a nord-ovest della capitale, esternamente e a ridosso del Grande Raccordo Anulare."}
{"id": "1317880", "revid": "1543377", "url": "https://it.wikipedia.org/wiki?curid=1317880", "title": "Stock, Aitken &amp; Waterman", "text": "Stock, Aitken &amp; Waterman (anche riportati con la grafia Stock Aitken Waterman gli acronimi SAW - scritto anche S/A/W) \u00e8 il nome collettivo con cui sono maggiormente conosciuti Mike Stock, Matt Aitken e Pete Waterman, trio di produttori britannico, molto famosi a cavallo degli anni ottanta e degli anni novanta, periodo nel quale sono stati i protagonisti indiscussi del cosiddetto Europop, creando un sound dance, basato sulla ripetizione di linee di basso altamente percussive e groove di batteria elettronica praticamente riutilizzate, con lievi variazioni, in tutti i brani da loro prodotti, e campionate da moltissimi artisti o gruppi coevi e posteriori.\nFra gli artisti e i gruppi prodotti dal trio di produttori si contano Rick Astley, le Bananarama, i Band Aid, i Big Fun, Laura Branigan, i Brother Beyond, i Canton, i Dead or Alive, Kylie Minogue, Mandy Smith, Sabrina Salerno, il duo Mel &amp; Kim e Jason Donovan.\nStoria.\nDue dei primissimi lavori realizzati da Stock, Aitken &amp; Waterman nel 1984 furono per Divine e per Hazell Dean, Dall'omonimo album di debutto prodotto per la cantante inglese Princess, furono estratti quattro singoli di successo, \"Say I'm Your Number One\", \"I'll Keep On Loving You\", \"After The Love\" e \"Tell Me Tomorrow\".\nDopo questo primo grande successo, il trio \u00e8 di fatto esploso realizzando la celebre Numero Uno mondiale \"You Spin Me Round (Like a Record)\", portata al successo dal gruppo britannico dei Dead or Alive, capitanati dal gender-bender, Pete Burns. Stock, Aitken &amp; Waterman hanno prodotto per la band di Burns anche il secondo lavoro, intitolato \"Youthquake\", del 1985, e il successivo terzo LP, \"Mad, Bad and Dangerous to Know\". Un'altra band che deve l'apice del successo ai tre produttori \u00e8 stato il trio femminile inglese delle Bananarama, per le quali Stock, Aitken &amp; Waterman hanno realizzato la loro canzone pi\u00f9 famosa, la Numero Uno americana e successo mondiale \"Venus\", nonch\u00e9 l'intero album successivo, \"Wow!\", del 1987, e un paio di tracce dal precedente \"True Confessions\". Un altro artista diventato celebre con la produzione del terzetto \u00e8 stato Rick Astley, soprattutto nel caso della Numero Uno britannica \"Never Gonna Give You Up\" e con i suoi primi due album. Lunghissima \u00e8 la lista dei solisti o dei gruppi che si sono affidati alle cure di SAW, totalmente o parzialmente, da loro creati ex novo oppure riportati al successo dopo periodi di momentaneo declino, tra cui Sinitta, Samantha Fox, Mandy Smith, la prima Kylie Minogue, Donna Summer, il cantante attore australiano Jason Donovan, soltanto per citarne alcuni tra i pi\u00f9 noti sul mercato internazionale, ai quali va aggiunta l'italiana Sabrina Salerno, entrata nella classifica inglese con un loro brano, \"All of Me\". Il trio ha anche realizzato alcuni dischi in proprio (ad esempio \"Roadblock\"), per lo pi\u00f9 strumentali destinati al mercato della musica da ballo.\nVerso la met\u00e0 degli anni novanta, con la partenza di Matt Aitken, il trio si \u00e8 ridotto a un duo, coerentemente ribattezzatosi Stock &amp; Waterman, continuando a produrre i precedenti o altri artisti e gruppi, con minore successo. Una delle produzioni del nuovo periodo \u00e8 rappresentata dall'ultimo album di successo delle Bananarama, \"Please Yourself\" e da diversi singoli della cantante Sybil\".\" Hanno anche avuto un discreto successo nel mercato statunitense con il gruppo femminile americano Boy Krazy, poi alla fine del 1993 Mike Stock ha concluso la sua collaborazione con Waterman. Mike Stock e Matt Aitken hanno poi prodotto nuovi artisti come Robson &amp; Jerome che hanno venduto milioni di dischi raggiungendo pi\u00f9 volte i vertici della classifica inglese e con il gruppo Scooch sono comunque rientrati nella top ten, mentre Pete Waterman ha nuovamente scalato le classifiche producendo con Topham, Twigg e altri il gruppo Steps che ha venduto oltre 20 milioni di dischi."}
{"id": "1317884", "revid": "767487", "url": "https://it.wikipedia.org/wiki?curid=1317884", "title": "Settimio Erodiano", "text": "Viene descritto dalla \"Historia Augusta\" come il figlio di primo letto di Odenato e quindi come il figliastro di sua moglie Zenobia, la quale era gelosa di lui in quanto avrebbe ereditato il dominio su Palmira al posto dei suoi figli. Secondo l\"'Historia\", che lo chiama Erode, sarebbe stato una persona dedita a \u00abtutte le lussurie della Grecia e dell'oriente\u00bb come \u00abvesti decorate d'oro alla maniera persiana\u00bb e incline alla dissolutezza; malgrado ci\u00f2, godeva della fiducia del padre, che gli concedeva beni e concubine.\nVenne assassinato assieme al padre, probabilmente nel 267 ad Emesa; l'assassino sarebbe stato un parente del padre, Meonio, ma \u00e8 probabile che la mandante sia stata Zenobia, che voleva mettere sul trono il figlio Vaballato."}
{"id": "1317888", "revid": "2097640", "url": "https://it.wikipedia.org/wiki?curid=1317888", "title": "Daniel Schinasi", "text": "Biografia.\nPrimi anni.\nNasce nel 1933 ad Alessandria d'Egitto da famiglia livornese di origine sefardita. Nel 1953 frequenta i corsi all\"Accademia Silvio Bicchi. Esegue alcuni disegni da Tintoretto, Leonardo e Michelangelo.Vive tra Alessandria e Il Cairo, studiando all'istituto commerciale salesiano Don Bosco, e iniziando a dipingere in casa di Edwin Mecher. Nel 1956 lascia l'Egitto durante la crisi di Suez e arriva in Italia, a Livorno, dove nel 1958 espone le sue prime opere. Nel 1960 inaugura la prima mostra a Bottega d'Arte di Livorno. Nel 1961 apre il Corso dell'Artista a Pisa. Nel 1962 fonda con Paolo Luca Donati \" Il Gruppo Oggi \". Nel 1963 progetta un Manifesto per l'ONU dedicato alla Pace.\nPendolare sulla linea ferroviaria Antignano-Pontedera, esegue un gran numero di disegni, coltivando ancora la sua passione per l'arte rinascimentale e per autori come Vincent van Gogh e Paul Gauguin. Sar\u00e0 fortemente influenzato anche da Franz Marc.\nGli anni '60 e la nascita del Neofuturismo.\nGli anni '60 lo vedono molto impegnato, apre gallerie d'arte e inizia a dipingere le prime tele Neofuturiste. Il rifiuto degli eccessi Futuristi, e una visione pi\u00f9 ottimista e focalizzata alla pace e all'uguaglianza tra gli uomini lo portano a pensare ad un nuovo movimento che possa esprimere la sua arte. Conosce De Chirico e Carlo Carr\u00e0, e Sonia Delaunay. Nel 1970 nasce la sua prima figlia, Sarah; Schinasi lascia Parigi per Milano, e l\u00ec fonda il movimento Neofuturista.\nIl Manifesto e le opere.\nLa sua carriera continua, diverse mostre lo vedranno protagonista sia in Francia che in Italia. Schinasi porter\u00e0 avanti il suo manifesto Neofuturista (1987 Parigi, 1988 Londra) aiutato dal Prof. Vincenzo Marotta. L'arte veste una funzione ideologica ed educativa, il dinamismo classico del Futurismo ora punta, attraverso una ricostruzione delle forme, ad un rinnovamento globale dell'uomo e del suo ambiente, sempre pi\u00f9 schiacciato del consumismo. Il suo impegno per la memoria, per il \"non dimenticare\", lo porteranno a dipingere spesso il tema dell'olocausto e problematiche riguardanti il popolo ebraico. Teatro e musica (soprattutto il jazz) influenzeranno numerose sue opere, come pure il treno, protagonista nella sua giovent\u00f9, lo porter\u00e0 a realizzare diversi pannelli sparsi in molte stazioni italiane e francesi: Cecina, Pisa, Nizza (uno dei due pannelli \u00e8 stato spostato nel municipio di Cascina), Grosseto. Dal 1970 realizza murali e pitture di grandi dimensioni nella Sala Corse della Tenuta di San Rossore Pisa, dove ha realizzato anche altre opere, un pannello per l'Ingresso della Clinica Ortopedica dell'Ospedale, l'Aula Magna della Facolt\u00e0 di Ingegneria e la Sala del Consiglio della Facolt\u00e0 di Ingegneria Aerospaziale. In Austria, a Graz, dipinge il muro esterno della prigione di Stato, in Israele un trittico nella hall della New Israeli Opera di Tel Aviv, nel 2004 in Svizzera a Uznach un pannello per l'ingresso della Streuli Farmaceutica. Sempre nel 2004 si inaugura la mostra \"L'Ebraismo attraverso l'ottica di un artista contemporaneo\" a lui dedicata presso il rettorato dell'Universit\u00e0 di Pisa. Nel 2006 dipinge a Cascina un'opera di 7 pannelli per il salone dei Maestri della Mostra Permanente del Mobilio, nel 2007 presenta una personale all'Istituto Italiano di Cultura di Madrid dal titolo: \" Il Ritorno del sefardita\", nel 2008 presenta una personale a Casa d'Italia, nel 2009 a Pisa espone al Giardino Botanico, al Teatro Verdi,a Torino nella \"Sala Rossa\" del Comune e alla rinomata Galleria Laura Rocca. Nel 2010 espone a Castiglioncello all Galleria In Villa dove incontra dopo tanti lo scrittore Gillo Dorfles. Nel 2011 espone a Nizza al centro Elie Wiesel una personale dal titolo: \" Dalle Tenebre alla Luce \".Ha esposto dal 1955 in numerose citt\u00e0, a Livorno, Parigi, Firenze, Ginevra, Napoli, Torino, Milano, Castagneto Carducci, Neuch\u00e2tel, Zurigo, Angers, Tel Aviv, Gerusalemme, Haifa, Venezia, Montecarlo e sulla Costa Azzurra. Nel gennaio 2012 in occasione della Giornata Memoria presenta al Senato spagnolo il trittico \"Il massacro degli innocenti\" alla presenza del presidente della camera alta Pio Garcia Escudero e del direttore di casa Sefarad-Israel, Alvaro Albacete, ambasciatore in missione speciale per i rapporti fra la Spagna e le comunit\u00e0 ebraiche. Nel 2014 viene ospitato all'Istituto Italiano di Cultura a Tirana e contestualmente anche alla Galleria Nazionale d'Albania (\"Galeria Komb\u00ebtare e Arteve\").\nGli anni '90.\nDal 1986 al 1994 riapre il suo studio a Parigi, per poi trasferirsi a Nizza, dove prevalentemente vivr\u00e0 fino alla morte nonostante i soggiorni in Toscana e a Madrid. Nel 2000 conosce Andr\u00e9 Villers, fotografo di Picasso, che realizza numerosi ritratti di Schinasi, a cui ne fa dono. Nel 2008 viene girato nel suo studio in Toscana un documentario di 49 minuti dal titolo:\" Viaggio in Toscana\" durante la realizzazione del Polittico:\" La famiglia del calzolaio ebreo dello Sthetel \"; tra il 2009 e il 2010 i registi Oliviero Olmi e Giuseppe La Rosa realizzano un documentario sulla vita dell'artista: \" L'Ebreo d'Alessandria \". Ha esposto il trittico:\" La Famiglia del calzolaio ebreo dello Stetl\" alla Fondazione Piaggio a Pontedera, Pisa.\nMorte.\nSchinasi muore il 12 aprile 2021 a 87 anni all'ospedale francese di Nizza, dove era ricoverato da qualche tempo per una malattia.\nCritiche al Neofuturismo.\nIn molti criticano il Neofuturismo o altre forme di interpretazione di correnti passate (Neodadaismo o Neo-Dada). Esse vengono accusate di essere s\u00ec libere interpretazioni di quelle correnti, ma per lo pi\u00f9 sono solo ripetizioni, stanche e prive di originalit\u00e0, che fanno fare un passo indietro all'arte rispetto all'innovazione che proclamano. Alcuni le collocano sotto l'insieme di Neomanierismo, inteso non come la definizione cinquecentesca di innovatori tormentati e anticlassicisti, ma di elaboratori della \"maniera\" degli artisti del recente passato, ricercatori del nuovo ad ogni costo, che fanno di ogni cambiamento un'innovazione."}
{"id": "1317895", "revid": "1573940", "url": "https://it.wikipedia.org/wiki?curid=1317895", "title": "Ain Zaatout", "text": "Ain Zaatout (in arabo: \u0639\u064a\u0646 \u0632\u0639\u0637\u0648\u0637), \u00e8 il nome amministrativo della localit\u00e0, sui monti dell'Aur\u00e8s (nel nord est dell'Algeria), abitata dai berberi \"Ait Frah\", parlanti un dialetto tashawit. Il nome di questa popolazione \u00e8 anche stato arabizzato in \"Beni Farah\" o \"Beni Ferah\" (in arabo: \u0628\u0646\u064a \u0641\u0631\u062d).\nLa localit\u00e0 si trova nella parte sud orientale della catena dell'Aur\u00e8s, una quarantina di chilometri a nord di Biskra, in una regione prevalentemente rocciosa.\nIl berbero parlato dagli Ait Frah \u00e8 stato particolarmente studiato da Andr\u00e9 Basset, e i lavori che lo riguardano sono tra i pi\u00f9 ampi fin qui fatti sui parlari berberi dell'Aur\u00e8s (\"tashawit\"). La vasta raccolta di testi in tale lingua, a carattere prevalentemente antropologico, costituisce anche un'importante fonte per lo studio antropologico della cultura tradizionale di questa regione."}
{"id": "1317897", "revid": "188116", "url": "https://it.wikipedia.org/wiki?curid=1317897", "title": "United States Marine Corps Reconnaissance Battalions", "text": "Gli \"United States Marine Corps Reconnaissance Battalions\" sono dei battaglioni di ricognizione del corpo dei Marines statunitensi; all'interno del corpo i membri di queste unit\u00e0 spesso sono chiamati \"Recon Marine\".\nOrganizzazione.\nLa missione del battaglione di ricognizione \u00e8 fornire ad un comando superiore informazioni circa la situazione del nemico tramite perlustrazioni dietro le linee nemiche (vedasi anche: Ricognizione speciale).\nI membri del battaglione ricognizione sono altamente selezionati attraverso un processo di controllo presso i reparti originari (i battaglioni di ricognizione non sono formati da reclute, ma da operativi molto addestrati). Al completamento, i candidati idonei possono scegliere se frequentare il corso base di ricognizione sulla West Coast o la scuola di ricognizione anfibia sulla East Coast.\nPresso queste scuole di ricognizione i marines ricevono un addestramento su pianificazione missione, pattugliamento avanzato, comunicazioni radio avanzate, navigazione avanzata su terra, tecniche di ricognizione e sorveglianza, cooperazione con artiglieria e supporto aereo ravvicinato, operazioni su piccole barche, e operazioni clandestine.\nSuperata una di queste scuole, i Marines ricevono il MOS 0321, abilitazione di ricognitore. Con tale qualifica si possono frequentare la \"SERE School (Survival, Evasion, Resistance and Escape), Army Airborne School, Combatant Diver School\". In aggiunta a questi corsi centrali un Recon Marine pu\u00f2 avere l'opportunit\u00e0 di frequentare la \"Sniper School, Military Free Fall School, Ranger School, and Helicopter Rope Suspension Training Master School\".\nCi sono 4 battaglioni ricognizione nel corpo dei Marines:"}
{"id": "1317898", "revid": "77594", "url": "https://it.wikipedia.org/wiki?curid=1317898", "title": "Trinovantum", "text": "Trinovantum, nella leggenda britannica medievale \u00e8 il nome dato a Londra nei tempi antichi. Stando alla \"Historia Regum Britanniae\" di Goffredo di Monmouth (1136) fu fondata dal troiano in esilio Bruto, che la chiam\u00f2 \"Troia Nova\", nome che poi si corruppe gradualmente in Trinovantum. Fu poi ricostruita da re Lud, che la chiam\u00f2 \"Caer Lud\", nome che poi divenne \"Caer Llundain\" e infine Londra. Questa leggenda fa parte della Materia di Britannia. Infatti, Londra viene da Londinium, il nome con cui era conosciuta ai tempi della dominazione romana.\nIl nome Trinovantum deriva dalla trib\u00f9 dell'et\u00e0 del ferro dei trinovanti, che visse nel Essex, nel Sussex e in parte della Grande Londra e che viene menzionata nel \"De bello Gallico\" da Gaio Giulio Cesare nel racconto delle sue spedizioni in Britannia nel 55 e nel 54 a.C. Paolo Orosio li definisce \"civitas Trinovantum\", cio\u00e8 trib\u00f9 dei trinovanti, espressione latina che fu mal interpretata da Goffredo di Monmouth in citt\u00e0 Trinovantum."}
{"id": "1317900", "revid": "486946", "url": "https://it.wikipedia.org/wiki?curid=1317900", "title": "Vittorio Emanuele Alberto Carlo Teodoro Umberto Bonifacio Amedeo Damiano Bernardino Gennaro Maria di Savoia", "text": ""}
{"id": "1317901", "revid": "834", "url": "https://it.wikipedia.org/wiki?curid=1317901", "title": "Bassopiano Turanico", "text": ""}
{"id": "1317902", "revid": "149587", "url": "https://it.wikipedia.org/wiki?curid=1317902", "title": "Emanuele Umberto Reza Ciro Ren\u00e9 Maria Filiberto di Savoia", "text": ""}
{"id": "1317908", "revid": "1543377", "url": "https://it.wikipedia.org/wiki?curid=1317908", "title": "Dossier Akkari-Laban", "text": "Il dossier Akkari-Laban (arabo: \u0645\u0644\u0641 \u0639\u0643\u0651\u0627\u0631\u064a \u0644\u0628\u0646) \u00e8 un documento di 43 pagine redatto da un gruppo di religiosi musulmani danesi provenienti da diverse organizzazioni per descrivere la loro condizione e chiedere aiuto nell'ambito della controversia legata alle caricature di Maometto sul Jyllands-Posten.\nTra i leader di questo gruppo c'erano l'imam Ahmad Abu Laban della Islamisk Trossamfund e Akhmad Akkari, portaparola del \"Comitato europeo per onorare il Profeta\" con sede in Danimarca. Lo sceicco danese Raeed Huleyhel fu nominato guida del gruppo e firm\u00f2 le lettere di petizione.\nI primi cinque delegati, guidati da Abu Bashar della Comunit\u00e0 Islamica, arrivarono in Egitto il 3 dicembre 2005 e vi rimasero fino all'11 dicembre 2005. Tra le persone che incontrarono nella loro visita in Egitto c'erano: il Segretario Generale della Lega Araba Amr Moussa, il Grand Mufti egiziano Ali Gomaa, lo sceicco dell'Universit\u00e0 Al-Azhar del Cairo Muhammad Sayyid Tantawy e Muhammed Shaaban, un consulente del ministro degli esteri egiziano. Questo incontro fu organizzato dall'ambasciatrice egiziana in Danimarca, Mona Omar Attia, pi\u00f9 tardi criticata dal ministro degli esteri danese per aver contribuito ad aumentare l'inquietudine dichiarando che l'islam fosse una religione non ufficialmente riconosciuta in Danimarca, e per essersi trasferita dalla sua postazione a Copenaghen.\nLa seconda delegazione, composta da quattro musulmani danesi guidati dallo sceicco Raeed Huleyhel, arriv\u00f2 in Libano il 17 dicembre 2005 e torn\u00f2 in Danimarca il 31 dicembre 2005. In Libano incontrarono il Grand Mufti Muhammad Rashid Kabbani, l'alto sceicco sciita Muhammad Hussein Fadlallah e il capo della chiesa maronita Nasrallah Sfeir. Durante quel periodo, l'imam Ahmed Akkari visit\u00f2 anche la Siria per descrivere la loro situazione al Grand Mufti Ahmed Badr-Eddine Hassoun . Inoltre una ristretta delegazione si rec\u00f2 in Turchia, e singoli rappresentanti si recarono in Sudan, Marocco, Algeria e Qatar, dove Abu Laban fece il punto con lo sceicco Yusuf Al-Qaradawi dei Fratelli musulmani.\nIl 6 dicembre 2005, a un summit dell'OIC, cui partecipavano molti capi di Stato, il dossier fu fatto circolare in via ufficiosa dal ministro degli esteri egiziano Ahmed Abul-Gheit, ma alla fine venne emesso un comunicato ufficiale.\nIl dossier \u00e8 composto da diverse lettere provenienti da organizzazioni musulmane che descrivono la loro situazione, da alcuni ritagli estratti dal \"Jyllands-Posten\" e dal \"Weekendavisen\" e da alcune immagini addizionali che, secondo gli autori del dossier, erano state spedite a musulmani in Danimarca.\nIl dossier sembra esser stato assemblato e completato in alcuni punti dopo l'8 dicembre 2005; le prime visite in Egitto avrebbero quindi avuto luogo prima del suo completamento. Diverse pagine contengono note scritte a mano, per lo pi\u00f9 traduzioni delle didascalie delle vignette. Non si sa se queste fossero gi\u00e0 presenti nel dossier o siano state aggiunte solo successivamente."}
{"id": "1317913", "revid": "628767", "url": "https://it.wikipedia.org/wiki?curid=1317913", "title": "Amentane", "text": " Amentane \u00e8 un villaggio algerino situato nel comune di Tigherghar; \u00e8 ricompreso nel distretto di Mena\u00e2, nella provincia di Batna. Dista circa 10\u00a0km dal capoluogo."}
{"id": "1317914", "revid": "1318658", "url": "https://it.wikipedia.org/wiki?curid=1317914", "title": "Viali di Circonvallazione (Firenze)", "text": "I viali di Circonvallazione sono una serie di viali da quattro a sei corsie che circondano il centro di Firenze sulla sponda a nord dell'Arno. Appartengono amministrativamente al Quartiere 1 Centro Storico, costituendone il confine con il Quartiere 5 dalla Fortezza da Basso al Parterre e da l\u00ec fino all'Arno con il Quartiere 2. Rappresentano la zona di confine, inoltre, dell'area dichiarata Patrimonio dell'umanit\u00e0 dell'UNESCO.\nStoria.\nI viali seguono il percorso delle antiche mura, che vennero demolite a partire dal 1865 secondo il piano urbanistico di Giuseppe Poggi, che doveva dare a Firenze, allora capitale d'Italia, un volto funzionale e moderno, in linea con quello delle altre capitali europee. La serie dei viali alberati di grandi dimensioni che circondavano il centro si ispiravano infatti ai boulevard di Parigi.\nLo scopo dei viali non era solo estetico, n\u00e9 era dettato ancora da esigenze del traffico veicolare. La loro principale funzione fu quella di saldare il tessuto urbano del centro con i nuovi quartieri semicentrali, in chiave di celebrazione della capitale e di decoro borghese.\nIn corrispondenza delle antiche porte di accesso alle mura, quasi tutte risparmiate, vennero create delle grandi piazze dalle quali si diramavano razionalmente strade ampie e rettilinee, dove sorsero numerose le residenze della borghesia legata all'apparato statale ed alla corte reale da poco trasferitisi in citt\u00e0.\nIn conformit\u00e0 con il progetto presentato nel 1873 da una commissione comunale per una linea tranviaria con percorso circolare lungo i viali di circonvallazione, la rete tranviaria di Firenze comprendeva la linea 19 seguiva il tragitto Piazza dei Giudici-Viali-Piazza Vittorio Veneto. Dal 31 ottobre 1926 la stessa venne sdoppiata in 19 nero e 19 rosso, a seconda del senso di marcia. Tale rete tranviaria \"storica\" fu soppressa nel 1958.\nI viali nell'epoca moderna.\nI viali di circonvallazione sono la principale arteria per il traffico tra le zone est e ovest della citt\u00e0: Firenze \u00e8 infatti stretta a nord e a sud dalle colline, per questo la forma del conglomerato urbano pu\u00f2 ricordare quello di una \"farfalla\" o una \"caramella\", con una strettoia al centro e due ali pi\u00f9 vaste. Fatta esclusione per alcune vie secondarie, non segnalate da cartelli e poco agevoli, o per il tortuoso percorso collinare del viale dei Colli, tutto il traffico cittadino vi finisce per confluire, con notevoli disagi soprattutto nelle ore di punta, nonostante abbiano dalle due alle sei corsie per senso di marcia.\nPartendo da ovest, dal ponte alla Vittoria, i viali comprendono:\nDa un punto di vista architettonico il concetto generatrice dei viali \u00e8 un anello carrabile che introduce al vecchio centro cittadino; lo stesso adottato nei primi anni dell'Ottocento in molte capitali Europee come Vienna dove fu creato un \"ring\" sulle precedenti mura cittadine.\nGli episodi pi\u00f9 felici dei viali del Poggi sono sicuramente i piazzali, dove spesso vennero create architetture alla maniera di suggestive quinte architettoniche: piazza della Libert\u00e0 e piazza Beccaria hanno la forma circolare con edifici nello stesso stile (la prima circondata da portici e con un parco circondato da alberi al centro; la seconda con edifici in stile neoclassico che creano un ovale attorno all'antica porta cittadina); il piazzale Donatello ha al centro la suggestiva \"isola dei morti\" del Cimitero degli inglesi, che ispir\u00f2 alcuni artisti come Arnold B\u00f6cklin (dopotutto la zona era famosa per la fitta presenza di atelier di pittori e scultori)."}
{"id": "1317916", "revid": "767487", "url": "https://it.wikipedia.org/wiki?curid=1317916", "title": "Nek Chand", "text": "Biografia.\nNato nell'attuale Pakistan, emigr\u00f2 in India dopo la spartizione del 1947 e trov\u00f2 lavoro presso l'amministrazione pubblica come responsabile delle strade di Chandigarh. Ogni giorno, girando in bicicletta, raccoglieva materiale di risulta dalle demolizioni e dai cantieri in cui venivano costruiti gli edifici progettati dall'architetto Le Corbusier per l'edificazione della nuova citt\u00e0: soprattutto pezzi di ceramica o di acciaio e materiale elettrico. Con questi Chand realizzava piccole e fantasiose sculture raffiguranti prevalentemente figure umane e animali e le depositava in un'area urbana allora poco frequentata.\nNel 1975 le autorit\u00e0 indiane scoprirono questo museo abusivo e decisero di conservarlo e valorizzarlo. Nel 1976 nacque cos\u00ec il Giardino delle Pietre (\"Rock Garden\"), che \u00e8 diventato una delle maggiori attrazioni turistiche dell'India settentrionale."}
{"id": "1317918", "revid": "89688", "url": "https://it.wikipedia.org/wiki?curid=1317918", "title": "Piazza Cesare Beccaria", "text": "Piazza Cesare Beccaria \u00e8 un toponimo che identifica varie piazze d'Italia."}
{"id": "1317921", "revid": "4175", "url": "https://it.wikipedia.org/wiki?curid=1317921", "title": "Nazionale di rugby a 15 dell'Italia", "text": "La nazionale italiana di rugby a 15 \u00e8 la selezione maschile di rugby a 15 (o \"Rugby union\") che rappresenta l'Italia in ambito internazionale.\nAttiva dal 1929, opera sotto la giurisdizione della Federazione Italiana Rugby.\nLa nazionale italiana \u00e8 impegnata annualmente nel torneo del Sei Nazioni, che la vede di fronte alle migliori compagini nazionali europee: , , , e .\nIn precedenza, dal 1936 fino al 1997, prese parte al campionato europeo, torneo del quale vinse proprio l'ultima edizione alla quale partecip\u00f2, nel biennio 1995-97.\nInoltre, fin dalla sua prima edizione (1987), l'Italia \u00e8 sempre presente alla Coppa del Mondo di rugby, competizione nella quale non \u00e8 mai, tuttavia, riuscita a superare la prima fase a gironi.\nIl commissario tecnico della squadra \u00e8 il neozelandese Kieran Crowley, in carica dal .\nFigura fin dal 2000 nel novero delle nazionali maschili di prima fascia (gruppo che comprende le squadre del Sei Nazioni e quelle del Rugby Championship).\nStoria.\nLe origini del rugby in Italia.\nIl rugby, al pari del calcio, apparve in Italia verso la fine del XIX secolo, ivi portato dai britannici che facevano scalo al porto di Genova; la diffusione massiccia del gioco, comunque, fu dovuta all'opera di un pioniere italiano emigrato oltralpe, Stefano Bellandi; questi, nato nel 1892 in provincia di Cremona, dovette rientrare in Italia per svolgere il servizio militare e, avendo conosciuto il rugby in Francia, si adoper\u00f2 per diffonderlo anche in patria.\nBellandi, grazie all'aiuto di un amico francese che viveva in Italia, riusc\u00ec a mettere in piedi una sezione rugbistica presso l'Unione Sportiva Milanese, storica societ\u00e0 calcistica oramai scomparsa, che all'epoca competeva nel campionato nazionale al pari delle concittadine (con la quale poi si fuse alla fine degli anni venti) e .\nTuttavia, gi\u00e0 nella primavera del 1910 si era tenuto a Torino un incontro secondo le regole del rugby tra due compagini calcistiche non italiane, il di Ginevra e lo SC Universitaire di Parigi, finito 40-3 per i francesi; sulla scia di tale evento, il successivo nacque il primo club rugbistico italiano, il , scioltosi dopo un solo incontro, disputato contro la , club calcistico tra i pi\u00f9 forti dell'epoca.\nBench\u00e9, quindi, Torino vanti la primogenitura del rugby in Italia, fu a Milano che la nuova disciplina ebbe il suo pieno sviluppo.\nIl primo incontro dell'U.S. Milanese si tenne all'Arena Civica di Milano il contro una compagine francese, che si impose 15-0; ma, come riport\u00f2 la \"Gazzetta dello Sport\", gli spettatori furono entusiasti dello spettacolo, tanto che poco meno di un anno dopo, agli inizi del 1912, la squadra milanese organizz\u00f2 un altro incontro, a Vercelli, contro l'U.S. Chamb\u00e9ry.\nAnche in tale occasione si tratt\u00f2 di una sconfitta, anche se di minore entit\u00e0 (i francesi vinsero 12-3).\nPoi giunse la Grande Guerra e di rugby in tutta Europa si ricominci\u00f2 a parlare a partire dai primi anni venti.\nLa nascita della federazione e della nazionale.\nDopo il conflitto fu, ancora, Stefano Bellandi a tentare di rilanciare la disciplina: chiese ospitalit\u00e0 allo Sport Club Italia, del cui presidente Algiso Rampoldi era amico e, con la collaborazione di alcuni amici, rimise in piedi una squadra rugbistica, bench\u00e9 raffazzonata ed estemporanea, che si fece comunque conoscere dal grande pubblico grazie alla stampa; il fu alfine costituito un \"comitato di propaganda\" che costitu\u00ec il preludio alla nascita di una federazione nazionale che disciplinasse l'attivit\u00e0 rugbistica, nel frattempo diffusasi in tutta la penisola (a parte Milano, anche Torino, Udine, Roma, Napoli e altre citt\u00e0).\nIl a Roma vide la luce la Federazione Italiana Rugby.\nLa nazionale nacque quasi contemporaneamente all'istituzione del primo campionato italiano: il , allo Stadio dell'Esposizione del Montju\u00efc di Barcellona, vi fu l'esordio contro l'altrettanto debuttante selezione spagnola, arbitro il francese Brutus.\nDavanti a spettatori e alla presenza del re Alfonso XIII gli iberici (in realt\u00e0 una selezione catalana ufficialmente rivestita con i colori della Spagna) si imposero 9-0.\nGli uomini di quel primo incontro di Barcellona furono Dondana, Cesani, Dora, Vinci II, Vinci III, Vinci IV, Modonesi, Balducci, Paselli, Raffo, Allevi, Barzaghi, Altissimi, Bottonelli, Bricchi.\nRoma e Milano si divisero in parti uguali la rappresentanza: sei atleti dalla Capitale, sponda Lazio, inclusi i fratelli Vinci, altrettanti dall'ex U.S. Milanese, oramai fusa con l'Ambrosiana-Inter.\nBrescia contribu\u00ec con due uomini; ma il capitano proveniva dalla Michelin Torino (Dondana).\nUn anno pi\u00f9 tardi, il gli spagnoli restituirono la visita per quello che fu il primo incontro interno dell'Italia: all'Arena di Milano gli Azzurri, per l'occasione ancora in maglia quasi completamente bianca, vinsero 3-0.\nUna polemica di carattere politico-organizzativo per ragioni mai chiarite, verosimilmente relativa alla disciplina dei propri tesserati, port\u00f2 allo scioglimento della F.I.R. e al passaggio dell'organizzazione del rugby nazionale a un apposito direttorio istituito in seno alla Federazione Italiana Giuoco Calcio.\nL'organismo di governo fu successivamente ricostituito come Federazione Italiana della Palla Ovale, poi rinominato, per ragioni autarchiche, \"Federazione Italiana Rugbi\".\nNella prima met\u00e0 degli anni trenta la nazionale si confront\u00f2 con le pi\u00f9 forti selezioni dell'Europa continentale (le quattro britanniche dell'IRB costituendo di fatto una realt\u00e0 a loro stante), (sconfitta due volte, a Milano e Praga, nel corso del 1933), (vittoria a Milano per 7-0 nel 1934) e (pareggio per 5-5 a Barcellona nel 1934).\nPrima sconfitta dopo l'esordio, a Roma nel 1935 contro la che, fino al 1983, fu l'unica squadra di alto livello fuori dall'IRFB e, fino al 1988, l'unica del Cinque Nazioni, a concedere all'Italia \"test match\" ufficiali.\nIl l'Italia, la e la , capifila di un fronte che propugnava la formazione di una federazione internazionale alternativa all'IRB, istituirono a Parigi insieme ad altre federazioni nazionali europee la \"F\u00e9d\u00e9ration Internationale de Rugby Amateur\" o FIRA (o FIRA, oggi Rugby Europe), confederazione alternativa all'allora International Rugby Football Union (oggi nota come World Rugby).\nLa neonata associazione istitu\u00ec un torneo, originariamente chiamato \"Torneo FIRA\" (poi Coppa delle Nazioni e Coppa FIRA), di fatto un campionato europeo di rugby a cui l'Italia prese parte fino al 1997.\nLa nazionale italiana prese parte a due delle tre edizioni del Torneo FIRA d'anteguerra, classificandosi in un'occasione terza, nell'altra seconda.\nEntrambi i trofei furono vinti dalla , che peraltro si impose in 25 edizioni sulle 30 in totale cui prese parte.\nL'attivit\u00e0 prosegu\u00ec per quanto possibile durante la guerra: il campionato si tenne fino al 1943 e la nazionale and\u00f2 avanti fino al maggio del 1940: l'ultimo incontro disputato prima di una lunga interruzione internazionale che dur\u00f2 fino al 1948 fu a Milano contro la , e nell'occasione Francesco Vinci divenne l'ultimo marcatore internazionale del rugby del secondo anteguerra.\nDel resto, lo stesso regime fascista, dopo aver malvisto tale disciplina in quanto di derivazione inglese, decise di promuoverlo a tutti i livelli quale esempio di cameratismo e spirito di combattimento; Achille Starace, segretario del PNF, sostenne che \u00abIl giuoco del rugby, sport da combattimento, deve essere praticato e largamente diffuso tra la giovent\u00f9 fascista\u00bb.\nUno dei fattori ritenuti frenanti d'una possibile ulteriore diffusione del movimento rugbistico nel dopoguerra viene identificato proprio in tale politicizzazione della disciplina, alla quale a lungo fu attribuita l'etichetta di \u201csport fascista\u201d.\nL'immediato dopoguerra.\nIl ritorno alla normalit\u00e0 dopo la guerra avvenne a tappe: il campionato riprese nel 1946, l'attivit\u00e0 internazionale, con il Cinque Nazioni, nel 1947, ma la nazionale italiana dovette attendere fino al marzo 1948 per tornare in campo, in concomitanza con il primo congresso post-bellico della FIRA che si tenne a Milano.\nAlla guida tecnica, nei primi 13 anni di attivit\u00e0, vi erano stati 12 avvicendamenti tecnici, al ritmo di uno all'anno di media, con 11 tecnici coinvolti.\nIn realt\u00e0, si trattava spesso di affiancamenti o di ritorni (il francese Julien Saby, per esempio, uno degli artefici dello sviluppo tecnico del rugby in Italia, ebbe tre mandati di cui due in coppia con un altro tecnico; lo stesso Luigi Bricchi ebbe 8 mandati di cui 6 affiancato a uno o pi\u00f9 colleghi).\nNel 1947 la squadra fu affidata all'ex nazionale Tommaso Fattori, gi\u00e0 giocatore di Lazio, e e futuro tecnico dell'Aquila.\nQuesti guid\u00f2 la squadra in due incontri, entrambi nel 1948, con la (sconfitta a Rovigo per 6-39) e con la (vittoria a Parma per 17-0).\nMa le differenze tra la miglior formazione continentale, la Francia, e l'Italia (e a sua volta tra la stessa Italia e le altre avversarie), erano palesi: gli Azzurri riuscivano a tenere il passo con le altre formazioni europee, quando addirittura non venivano considerati i migliori del resto del continente, ma non a battere i transalpini, neppure quando questi schieravano la loro formazione non ottimale.\nA dispetto della crescita del gioco nel suo triangolo d'elezione tra Treviso, Padova e Rovigo, con punte d'eccellenza in seguito anche a Napoli, Roma, Parma e L'Aquila, la nazionale non riusc\u00ec per lungo tempo a rendersi competitiva fuori dall'ambito della Coppa delle Nazioni / Coppa FIRA, nella quale era sempre la a dominare: fino al 1968 quest'ultima non si fece sfuggire un'edizione del torneo europeo e, in aggiunta a ci\u00f2, era l'unica continentale a confrontarsi annualmente con le quattro britanniche nel Cinque Nazioni.\nLa Francia batt\u00e9 l'Italia nelle finali delle due edizioni della Coppa Europa tenutesi nel decennio, quella del 1952 a Milano e quella del 1954 a Roma.\nA contrastare l'Italia a livello continentale era invece la , che aveva visto a partire dal 1950 un numero sempre crescente di praticanti (da nell'immediato dopguerra, divennero , nove volte tanto, alla fine degli anni settanta) e che contese, spesso strappandola loro, agli Azzurri la piazza d'onore nella Coppa delle Nazioni riuscendo perfino a battere i francesi, impresa che l'Italia consegu\u00ec solo molto pi\u00f9 avanti, a fine secolo.\nApparve chiaro che, quindi, solo un confronto con le nazioni pi\u00f9 all'avanguardia poteva dare al rugby italiano occasioni di crescita, e nell'ottobre 1956 fu organizzato un \"tour\" informale (non conteggiabile come tale in quanto non previde alcun \"test match\") in Gran Bretagna: tre incontri che si risolsero in altrettante sconfitte per la nazionale, contro i gallesi dello (5-14) e del (3-8) e i londinesi per 14-15, tutto sommato una sconfitta meno pesante del temuto; il \"tour\" fu ripetuto due anni dopo e, proprio nell'ultima partita della serie, che faceva seguito a due sconfitte, contro le Contee Londinesi per 3-9 e il per 8-18, l'Italia vinse 5-3 contro gli irlandesi del ; quanto ai \"test match\" nel periodo intorno a tali \"tour\", si registrarono vittorie in serie ( 12-3 nel 1956, 8-0 nel 1957, 11-5 nel 1960; 9-19 nel 1956 e 6-3 nel 1958, ma contro la Francia ancora quattro sconfitte (3-16 nel 1956, 6-38 nel 1957, 3-11 nel 1958e 0-22 nel 1959).\nIl buio in Europa.\nLa situazione profilatasi circa un decennio prima \u2013 all'inizio degli anni sessanta \u2013 era ormai consolidata e tale rimase praticamente per il trentennio successivo: sempre fuori portata le isole britanniche, almeno a livello di rappresentative nazionali, il termine di confronto per tutto il resto d'Europa era la Francia, unica selezione del continente ammessa a competere su base annuale con le quattro \"Home Nation\" d'Oltremanica da un lato, e dall'altro impegnata nella Coppa delle Nazioni.\nA seguire l'Italia, sempre regolarmente sconfitta dalla Francia, a contendersi la seconda piazza di norma con la , ed entrambe un gradino sopra il resto dei contendenti europei.\nTuttavia, il , l'Italia fu a un passo dall'interrompere la supremazia francese: a Grenoble, nell'incontro che vide l'esordio in azzurro di Marco Bollesan, la squadra conduceva 12-6 a pochi minuti dal termine.\nUna meta trasformata dei francesi (all'epoca valida 5 punti) port\u00f2 il punteggio sul 12-11 a quattro minuti dalla fine e proprio allo scadere un'altra meta, di Christian Darrouy, lo ribalt\u00f2 proprio sul finale portandolo a 14-12 a proprio vantaggio.\nTale impresa mancata di poco parve a tutti il preludio a un effettivo salto di qualit\u00e0 che tuttavia non giunse.\nLa FIRA mise mano nel 1965 al torneo europeo dandogli il nome di Coppa delle Nazioni e strutturandolo in divisioni: l'Italia entr\u00f2 nella 1\u00aa divisione del torneo 1965-66 esordendovi con una vittoria 11-3 contro la a Livorno, piazzandosi seconda e perdendo come di consueto (0-21) l'incontro con la , all'Arenaccia di Napoli.\nMa fu l'edizione successiva, quella del 1966-67, che frustr\u00f2 le ambizioni italiane di proporsi a livelli pi\u00f9 alti: la squadra vinse solo l'incontro con il (peraltro con un sofferto 6-3), ma perse 3-24 contro la e soprattutto 13-60 contro la a Tolone dopo una prestazione insufficiente in prima linea, reparto nella quale i nuovi arrivati non erano riusciti a rimpiazzare i vari Levorato, Avigo, Lanfranchi e altri, giunti ormai a fine carriera\nDa allora e per 28 anni (e per 30 nel torneo), la federazione francese non concesse pi\u00f9 all'Italia il \"test match\" e le schier\u00f2 contro solo la sua nazionale \u201cA\u201d.\nLa cosa pi\u00f9 grave, tuttavia, fu che l'Italia, a causa di tali risultati, retrocedette in 2\u00aa divisione europea, quindi fuori anche dai \"match\" pi\u00f9 importanti: scelse quindi di non partecipare alla Coppa delle Nazioni successiva, preferendo impegnarsi nel 1968 in alcuni incontri con (17-3) e (22-14); l'incontro con la di fine d'anno (22-3) fu invece valido per la 2\u00aa divisione della Coppa delle Nazioni 1968-69, che l'Italia vinse per riproporsi nella massima serie per l'edizione successiva; tuttavia, la Federazione giunse alla conclusione che, al fine di allargare l'esperienza internazionale dell'Italia, era necessario farla uscire dall'Europa.\nNel 1970 fu cos\u00ec organizzato il primo \"tour\" ufficiale azzurro, in Madagascar, capitano Bollesan: furono 2 amichevoli contro i malgasci, il 24 e 31 maggio, entrambi vinti.\nTre anni pi\u00f9 tardi l'esperienza fu ripetuta in maniera pi\u00f9 estesa: la nazionale, sempre con Bollesan capitano, si rec\u00f2 in \"tour\" in Africa meridionale (Sudafrica e Rhodesia, tale era l'allora nome dello Zimbabwe), per disputare diversi incontri tra cui un \"test match\" internazionale, contro la a Salisbury (sconfitta 4-42), ma a spiccare fu la vittoria di Port Elizabeth per 24-4 sui South African Leopards, di fatto la nazionale sudafricana \"coloured\".\nL'importanza di tale \"tour\", che vide per la prima volta il rugby italiano protagonista di un'affermazione di prestigio in un Paese di lunga tradizione nella disciplina, \u00e8 riconosciuta anche in tempi pi\u00f9 recenti, tanto che quella spedizione \u00e8 tuttora vista come una pietra miliare del rugby nazionale.\nL'epoca dei tour e la lenta ripresa.\nNel frattempo, nel rinnovato torneo europeo, rinominato da \"Coppa delle Nazioni\" a \"Coppa FIRA\", l'Italia non era presente, in quanto retrocessa nuovamente nel 1971 al termine di un umiliante campionato terminato all'ultimo posto e caratterizzato da una sconfitta interna a Napoli contro il , definita \u00abla Corea del rugby italiano\u00bb che spinse anche alle dimissioni del C.T. Sergio Barilari; la squadra non torn\u00f2 nella massima serie che nel 1974.\nAffidata nel gennaio 1975 al gallese Roy Bish, primo britannico dopo John Thomas (C.T. dell'esordio azzurro e per un incontro solo) a guidare la nazionale, la squadra si classific\u00f2 terza nel torneo 1974-75, mettendo in mostra notevoli progressi nel gioco e nei risultati come il pareggio (3-3) contro la Romania, vincitrice del torneo e capace pochi mesi prima di battere la nazionale maggiore francese.\nDa registrare nel biennio due \"tour\" nel Regno Unito, nel 1974 in Inghilterra (tre sconfitte contro altrettante selezioni di contea) e nel 1975 in Inghilterra e Scozia (una vittoria e due sconfitte, una delle quali, a Newcastle upon Tyne, contro l'Inghilterra U-23 per 13-29).\nDopo il secondo posto nella Coppa FIRA 1975-76, conquistato grazie alla vittoria sulla , alla fine del 1976 vi fu anche un \"match\" (non ufficiale) contro l' a Milano, che gli Azzurri persero con un soddisfacente 15-16.\nTale vittoria sfiorata aliment\u00f2 speranze, presto vanificate dall'andamento della disastrosa Coppa FIRA 1976-77: la sconfitta contro il 9-10 port\u00f2 alle dimissioni di Bish e all'affidamento della squadra a Isidoro Quaglio, giocatore internazionale fino alla stagione precedente e tra i protagonisti del \"tour\" del 1973.\nL'Italia batt\u00e9 la (, 29-3), ma il successivo fu travolta 0-69 dalla , peggior passivo azzurro per i 22 anni a seguire.\nLa sconfitta provoc\u00f2 anche l'esonero di Quaglio dopo soli due incontri e meno di un mese d'incarico.\nFu, quello, il periodo in cui i club del campionato italiano iniziarono a ingaggiare rugbisti da altre federazioni, talora oriundi, pi\u00f9 spesso veri e propri stranieri: una nazionale, ribattezzata \"XV del Presidente\", formata da 12 italiani e 3 stranieri militanti in serie A (i sudafricani Dirk Naud\u00e9 e Nelson Babrow e il francese Guy Pardi\u00e8s), incontr\u00f2 a fine 1977, a Padova, un XV della per un incontro senza valenza di \"test match\", ma comunque incoraggiante per le ridotte dimensioni della sconfitta (9-15); nel 1978 la nazionale fu affidata a un giovane tecnico all'epoca trentacinquenne, il francese Pierre Villepreux, ingaggiato con un contratto di 30 milioni di lire l'anno, all'epoca considerato un'enormit\u00e0 nel mondo del rugby, che il 24 ottobre esord\u00ec sulla panchina azzurra a Rovigo guidando la squadra a una convincente vittoria per 19-6 contro l'.\nTra i risultati da segnalare di quel periodo anche il pareggio di Brescia per 6-6 contro l' U-23 (16 maggio 1979) e la sconfitta per 12-18 contro il XV nazionale neozelandese (ribattezzato \"All Blacks\") in un match senza valenza di \"test\" disputato sempre a Rovigo il 28 novembre 1979 per il quale l'interesse fu tale che a pochi minuti dall'inizio dell'incontro si decise di ammettere allo stadio anche gli spettatori senza biglietto, che si assieparono a bordo campo dietro ai cartelloni pubblicitari.\nVillepreux guid\u00f2 nel 1980 anche un \"tour\" in Oceania e America del Nord; i \"test match\" disputati furono solo due, a Suva contro (sconfitta 3-16) e ad Avarua contro le (sconfitta 6-15), ma tra i due \"test\" vi fu un ben pi\u00f9 rilevante incontro, sebbene non ufficiale, contro gli , perso ad Auckland per 13-30.\nIl contratto di Villepreux giunse a scadenza e la squadra pass\u00f2 alla coppia Pulli \u2013 Paladini, che esordirono in Coppa FIRA 1981-82 con un pareggio 12-12 a Mosca contro l', per proseguire con una netta vittoria sulla ; l'Italia perse per l'ennesima volta contro la (19-25 a Carcassonne al termine di una prova coraggiosa anche se alfine infruttuosa, ma si assicur\u00f2 comunque il secondo posto finale con una altrettanto convincente vittoria sulla .\nNell'edizione successiva, l'Italia riusc\u00ec addirittura a classificarsi davanti agli eterni rivali francesi: fu infatti seconda con tre vittorie, un pareggio (per 6-6 a Rovigo contro la squadra A francese, che ormai da 16 anni non concedeva pi\u00f9 agli Azzurri il \"test match\") e una sconfitta, contro la . \nLa Coppa 1983-84, invece, vide l'Italia piazzarsi terza per differenza punti nei confronti della (tre vittorie e due sconfitte ciascuna).\nQuello a cavallo degli anni settanta e ottanta fu uno dei periodi migliori, per risultati e crescita complessiva a livello internazionale, del primo mezzo secolo di vita della nazionale: a coronamento di tali progressi vi fu il primo incontro ufficiale con una nazionale dell'International Rugby Board: fu a Rovigo, al \u201cBattaglini\u201d, che il l' scese in campo contro gli Azzurri.\nL'incontro termin\u00f2 29-7 per gli \"Wallabies\", con 5 mete contro una (di Zanon, cui si affianc\u00f2 nello \"score\" Stefano Bettarello che trasform\u00f2 un calcio piazzato), ma al di l\u00e0 della sconfitta tale partita ha tuttora il valore, per il rugby italiano, di primo passo mosso verso l'ingresso nel club delle grandi Nazionali dell'IRB.\nL'era della Coppa del Mondo.\nIl a Parigi l'International Rugby Board, per contrastare il rischio, ventilato da un imprenditore televisivo australiano, della nascita di una competizione internazionale (professionistica) parallela all'attivit\u00e0 ufficiale (dilettantistica), decise di istituire un banco di prova comune per tutte le squadre nazionali al fine di stabilire una graduatoria che andasse al di l\u00e0 dei risultati dei singoli \"tour\" stagionali.\nNacque cos\u00ec la Coppa del Mondo di rugby, inizialmente pensata come manifestazione riservata alle sole federazioni iscritte all'IRFB ma che, in fase di votazione istitutiva, fu allargata alle nazioni emergenti per iniziativa del presidente della FFR Albert Ferrasse, che a tale apertura subordin\u00f2 il suo voto favorevole alla nascita della competizione.\nL'Italia (per la quale detto allargamento fu ininfluente, in quanto presente nel nucleo iniziale di 8 federazioni invitate alla prima edizione) intensific\u00f2 la sua attivit\u00e0 internazionale di alto livello: oramai la presenza di una competizione ufficiale di portata mondiale costituiva un appuntamento ineludibile per chiunque, sia per le Nazionali dell'IRFB (le quattro britanniche, l', la e la , nel frattempo entrata nel 1978) che per coloro che aspiravano a entrarvi.\nLa stessa Italia era ormai in procinto di aderire all'IRB, organismo nel quale fu ammessa ufficialmente nel marzo 1987 e, dal 1991, anche con diritto di voto.\nL'organizzazione della prima edizione della Coppa del Mondo, programmata per il 1987, fu assegnata congiuntamente all'Australia e alla Nuova Zelanda, ovverosia le due Federazioni pi\u00f9 interessate dal rischio-emorragia.\nDopo la votazione di Parigi fu la Rugby Football Union la prima federazione a organizzare un incontro con gli Azzurri, sebbene non ancora in un \"test match\".\nTornata nel prestigioso stadio di Twickenham dopo 29 anni, l'Italia perse 9-21 contro l'; in seguito, in giugno, la squadra sostenne due \"test\" contro lo riportando altrettante vittorie, per 25-6 a Bulawayo e per 12-10 una settimana pi\u00f9 tardi ad Harare.\nIl , allo stadio Olimpico di Roma, l'Italia ricambi\u00f2 l'ospitalit\u00e0 degli inglesi, anche in tale occasione per un \"match\" senza valore di \"test\"; il risultato fu tuttavia di rilievo, un pareggio 15-15 che rimane al 2021 il migliore contro una selezione internazionale dell'Inghilterra.\nIl successivo, in \"tour\" a Brisbane per restituire la visita agli australiani, l'Italia perse dagli \"Wallabies\" per 18-39.\nPer i successivi 12 mesi quello fu l'ultimo \"test match\" di alto livello, visto che, nelle more della Coppa del Mondo, vi fu la partecipazione alla Coppa FIRA da onorare.\nIl \u00e8 una data storica per il rugby mondiale e, pi\u00f9 in particolare, anche per l'Italia: si tratta infatti del giorno dell'incontro inaugurale della prima Coppa del Mondo di rugby, e a disputarlo fu proprio la nazionale azzurra, guidata in panchina da Marco Bollesan, opposta ad Auckland ai padroni di casa neozelandesi in quello che fu visto subito come un incontro proibitivo: come da previsione, infatti, gli \"All Blacks\" vinsero, e largamente, imponendosi 70-6; sebbene il rugby italiano fosse in crescita, il divario con le migliori Nazionali del mondo era ancora grande, e i dettagli del punteggio servono a mostrare la differenza di prestazioni: a fronte del calcio piazzato e del \"drop\" messi a segno dall'Italia, gli \"All Blacks\" marcarono 12 mete (all'epoca valevoli ancora 4 punti ciascuna) di cui 8 trasformate, e due calci piazzati.\nL'Italia compromise buona parte delle sue \"chance\" di qualificazione ai quarti di finale a causa di un'ulteriore sconfitta (16-25) contro l', maturata al termine di un incontro sostanzialmente pari nell'andamento del gioco alla mano (due mete, di cui una trasformata, per parte) ma in cui i sudamericani prevalsero in quello al piede (cinque calci piazzati contro due italiani): l'ultimo incontro con fu vinto per 18-15 ma \u2013 a causa del quoziente mete sfavorevole \u2013 quest'ultima, a pari punti di Italia e Argentina, si qualific\u00f2 a scapito di entrambe.\nBollesan lasci\u00f2 la panchina azzurra a fine 1988 e fu sostituito da Loreto Cucchiarelli, il cui interregno dur\u00f2 solo sette incontri, ma caratterizzato da tre \"test match\" importanti: una sconfitta 6-55 contro l' al Flaminio di Roma il , poi il successivo, a Dublino, il primo incontro ufficiale contro una nazionale delle isole britanniche, l' (risoltosi in una sconfitta per 15-31, con 5 mete a 1 per gli irlandesi) e un'ulteriore sconfitta a Buenos Aires per 16-21 il contro l', incontro ancora una volta sostanzialmente pareggiato alla mano ma perso al piede (una meta e quattro piazzati azzurri contro una meta trasformata e cinque piazzati dei \"Pumas\").\nA ulteriore dimostrazione della crescita del movimento rugbistico e del rispetto acquisito anche in ambito internazionale, figura la chiamata dei , il prestigioso club inglese a inviti, al primo italiano: fu Stefano Bettarello (n. 1958) che, nei \"tour\" pasquali 1987 e 1988, fu schierato in totale 4 volte, marcando 43 punti.\nPer 9 anni Bettarello rimase l'unico azzurro a essere invitato dal club a maglie bianconere.\nDa quel momento l'attivit\u00e0 internazionale dell'Italia, al pari di quella delle altre federazioni di vertice, fu rimodulata in funzione della cadenza quadriennale della Coppa del Mondo e, dal punto di vista tecnico, dalla necessit\u00e0 di intensificare i confronti con le squadre pi\u00f9 rappresentative dell'International Rugby Board.\nAlla il C.T. azzurro Bertrand Fourcade diede vita a un'accesa polemica con la stampa britannica: sorteggiati nel girone che li vedeva in gara contro , e i padroni di casa inglesi, gli azzurri batterono gli americani nella prima gara, e persero a Twickenham opponendo una strenua resistenza all', che vinse con il punteggio di 36-6; la stampa tuttavia critic\u00f2 aspramente la tattica di Fourcade, che in una conferenza post-gara rispose accusando gli inglesi di arroganza e suggerendo il pensionamento dell'arbitro scozzese dell'incontro Brian Anderson, a suo dire partigiano nella concessione dei calci franchi all'Inghilterra.\nLe polemiche giornalistiche proseguirono fino alla partita dell'Italia contro la , in cui gli Azzurri contennero il passivo a soli 10 punti (21-31) grazie a una prestazione molto fisica.\nGiancarlo Dondi, all'epoca vice presidente federale, pur nello sforzo di placare l'incidente diplomatico generato dal battibecco tra Fourcade e la stampa d'Oltremanica, prese spunto da tale risultato dichiarando in un'intervista che l'Italia autentica era quella vista contro gli \"All Blacks\", in quanto le era stato permesso di giocare, posizione ribadita anche dallo stesso Fourcade.\nGeorges Coste e la conquista dell'Europa.\nDopo Fourcade fu il turno di un altro francese, Georges Coste, il quale si propose di continuare sulla strada tecnica impostata dal suo predecessore, in particolare per quanto riguardava il gioco dei tre quarti, ancora non al livello delle prime linee.\nFurono quattro le vittorie iniziali del neotecnico, tutte in Coppa FIRA 1992-94, di cui una di prestigio assoluto: l', a Treviso, l'Italia batt\u00e9 16-9 la .\nSebbene non ancora \"test match\", il segnale fu forte, anche perch\u00e9 gli Azzurri terminarono il campionato europeo a pari punti dei transalpini, i quali prevalsero solo per la differenza punti marcati / sub\u00ecti.\nL'estate del 1994 vide la squadra in \"tour\" in Australia che segn\u00f2 un passo in avanti nonostante le due sconfitte: la prima giunse di misura al Ballymore di Brisbane per 20-23 con due mete a una per gli \"Wallabies\" al termine di una prestazione che indusse l'inviato del \"Canberra Times\" a scrivere che l'Australia era \u00absopravvissuta\u00bb agli assalti italiani, e la seconda a Melbourne per 7-20 con una meta per parte e cinque piazzati australiani a due, anche se in tale occasione l'Italia pag\u00f2 l'eccessiva fallosit\u00e0 (14 punizioni fischiatele contro a fronte delle 8 a sfavore degli \"Wallabies\")\nIl successivo giunse anche il primo \"test match\" contro un'altra compagine del Cinque Nazioni, il allo stadio nazionale di Cardiff, partita valida per le qualificazioni europee alla Coppa del Mondo 1995: entrambe le squadre avevano gi\u00e0 guadagnato l'accesso alla competizione, ma l'incontro serv\u00ec a stabilire la prima classificata del girone, e a prevalere furono i gallesi per 29-19.\nI progressi derivanti dal disputare incontri d'alto livello furono evidenti: a Treviso, il , l'Italia sconfisse per la prima volta in un \"test match\" una nazionale storica delle isole britanniche, l', per 22-12.\nLa in Sudafrica, l\u00ec organizzata per celebrare il rientro nella comunit\u00e0 internazionale di quel Paese a seguito del superamento dell\"apartheid\", vide di nuovo l'Italia eliminata al primo turno, con una sconfitta preventivabile contro l', anche se per 20-27, e una contro una squadra alla portata degli Azzurri, che, nell'incontro d'esordio, vinse 42-18 rendendo cos\u00ec vana la successiva vittoria di prestigio contro l' nell'ultima gara del girone, giunta per mano dell'oriundo Diego Dom\u00ednguez, autore di una meta decisiva nel finale.\nA seguire, a ottobre, nel corso dell'edizione d'esordio della Coppa Latina, l'Italia disput\u00f2 il suo primo \"test match\" contro la dopo 28 anni dal \"match\" di Tolone.\nSe il cammino d'avvicinamento alle migliori squadre europee procedeva, sia pur lentamente, il divario con l'Emisfero Sud era ancora notevole: nell'autunno del 1995 la , al \u201cDall\u2019Ara\u201d di Bologna, pass\u00f2 70-6 sopra l'Italia, marcando 10 mete (a zero) con nove giocatori diversi; tuttavia, poche settimane dopo, allo stadio Olimpico di Roma, il neo-campione del mondo, nel primo \"test match\" ufficiale concesso agli Azzurri, vinse 40-21, marcando solo una meta in pi\u00f9 degli italiani (3 contro 2), che a met\u00e0 secondo tempo conducevano l'incontro prima che gli \"Springbok\" affrontassero il \"test match\" con un minimo d'applicazione che permettesse loro di vincere l'incontro anche se non di larghissimo margine, vista la differenza tra gli avversari.\nAlla fine del 1995 l'Italia aveva, quindi, incontrato almeno una volta tutte le squadre del Tri Nations (senza vittorie) e quattro del Cinque Nazioni, con una vittoria.\nSolo la \u2013 che peraltro perse a Rieti a inizio 1996 un incontro che non figura nell'elenco dei \"test match\" perch\u00e9 la squadra britannica si present\u00f2 come Scozia B \u2013 ancora non aveva incontrato ufficialmente gli Azzurri.\nIl primo \"test\" del 1996 fu a Cardiff: i gallesi conducevano 28-3 a met\u00e0 gara, ma un parziale azzurro di 23-3 in venticinque minuti del secondo tempo port\u00f2 il risultato a 31-26, punteggio che costitu\u00ec la base per iniziare a parlare seriamente, per l'Italia, di ammissione al Cinque Nazioni, cosa perfino impensabile solo un quinquennio prima.\nIl 1995 fu un anno importante per il rugby mondiale: ad agosto di quell'anno, infatti, l'International Rugby Board apr\u00ec la strada al professionismo nella disciplina che, fino ad allora, era vissuta su alcuni equivoci circa i rimborsi-spese dei giocatori e forme pi\u00f9 o meno occulte di pagamento; la FIRA smise di essere l'associazione di fatto alternativa all'IRFB per divenirne la filiale europea, e cos\u00ec tutte le organizzazioni continentali di categoria; presidente della federazione italiana fu eletto Giancarlo Dondi che, come primo passo per rilanciare il ruolo del rugby italiano e della nazionale, inizi\u00f2 a porre in sede internazionale la questione della presenza permanente dell'Italia in un torneo di alto livello, segnatamente il Cinque Nazioni.\nA rafforzare la sua posizione, i risultati che stavano giungendo nel corso dell'anno: in testa a punteggio pieno nel proprio girone della Coppa FIRA 1995-97 \u2014 competizione ai cui incontri minori ormai non inviava pi\u00f9 la nazionale seniores, ma per esempio la squadra Emergenti, che batt\u00e9 107-19 la \u2014 oramai l'Italia (come peraltro la Francia, la quale tuttavia era impegnata sia nel Cinque Nazioni che nella Coppa FIRA), orientata ai grandi tornei come la Coppa del Mondo, necessitava di confrontarsi con le nazioni pi\u00f9 abituate a competere ad alti livelli.\nEsaurita la formalit\u00e0 della Coppa FIRA (64-3 al ) e in attesa della finale, il 1996 dell'Italia fu denso di appuntamenti di rilievo.\nDetto del Galles, il resto della stagione azzurra vide solo avversari di spessore: di nuovo il il 5 ottobre allo Stadio Olimpico di Roma (sconfitta 22-31), sconfitta anche a Padova 18-40 contro un' forte di suo, ma alla quale l'inadeguato arbitraggio dello statunitense Sorenson, verosimilmente non abituato a incontri di un certo livello, diede vantaggi non richiesti e non necessari; sconfitta 21-54 anche a Twickenham contro l' ed esordio, infine, a Murrayfield per un 22-29 sub\u00ecto a opera della , nazionale che completava il quadro delle avversarie di alto livello incontrate dagli Azzurri in almeno un \"test match\".\nIl 1997 fu l'anno in cui l'Italia inizi\u00f2 il raccolto di tutto quanto era stato seminato nei dieci anni precedenti: nel primo \"test match\" di stagione, il , gli Azzurri si recarono al Lansdowne Road di Dublino a battere l' 37-29, punteggio che descrive solo in parte l'andamento del gioco sul campo: l'Italia mise a terra quattro mete contro solo una degli irlandesi, i quali ridussero il passivo con 8 calci piazzati; eroe di giornata fu Diego Dom\u00ednguez, autore di 22 punti (una meta, quattro trasformazioni e tre piazzati); gli altri uomini ad andare a meta furono Paolo Vaccari (2) e Massimo Cuttitta (1).\nGiunse infine il giorno della finale della Coppa Europa, da disputarsi tra Italia e , che avevano vinto a punteggio pieno i loro rispettivi gironi, nei quali in totale le squadre maggiori erano state schierate tre volte (due volte l'Italia, lasciando gli altri due incontri agli Emergenti e alla Nazionale A, addirittura una sola la Francia, che in due occasioni mand\u00f2 la Militare e in un'altra la squadra B).\nA guidare la era Jean-Claude Skrela, assistito dall'ex C.T. azzurro Villepreux: il presidente della FFR, Bernard Lapasset, per via di una promessa fatta tempo prima a Dondi, concesse per il \"match\" la squadra migliore, quella che aveva appena vinto il Cinque Nazioni 1997 con il Grande Slam, e lo riconobbe come \"test match\".\nPer il gioco dell'alternanza delle sedi, quell'anno l'incontro si tenne in casa dei francesi: dopo aver giocato ad Auckland, a Brisbane e a Melbourne, all'Arms Park di Cardiff, al Murrayfield di Edimburgo, al Lansdowne Road e perfino a Twickenham, l'Italia era ancora una volta tenuta fuori dal Parco dei Principi di Parigi, lo stadio dove la disputava gli incontri del Cinque Nazioni; la sede scelta fu lo stadio Lesdigui\u00e8res di Grenoble.\nIl , a un anno dalla fine della fase a gironi della competizione e persino dopo il termine dell'edizione successiva, si tenne l'ultimo atto della Coppa FIRA, e l'Italia, andando contro pronostico, si impose con un 40-32 che a sei minuti dalla fine era ancora un 40-20, frutto di quattro mete di quattro marcatori diversi: Ivan Francescato, Paolo Vaccari, Julian Gardner e Giambattista Croci.\nIl piede di Diego Dom\u00ednguez fece il resto, trasformando tra i pali tutte le mete e mettendo a segno anche quattro calci piazzati.\nLa meta di Croci, frutto di un lavoro di squadra che coinvolse numerosi giocatori, \u00e8 rimasta nella storia recente del rugby italiano come il momento di svolta di tutto il movimento: se il giornalista sportivo Alfio Caruso aveva definito, anni prima, il mondo del rugby italiano come una \u201cparrocchia\u201d, a sottintenderne il carattere \u00e9litario e tutto sommato localistico, anni dopo, nel 2005, il giocatore marchigiano, nella vita di tutti i giorni funzionario di banca, si vide attribuire dal giornalista di \"Repubblica\" Corrado Sannucci il titolo di autore \u00ab[\u2026] della meta pi\u00f9 bella del rugby italiano [\u2026] ma [\u2026] anche la pi\u00f9 importante perch\u00e9 \u00e8 quella che ha strappato il rugby italiano dalle parrocchie per consegnarlo alla BBC\u00bb.\nSulla scia del successo in Coppa Europa, anche a livello internazionale ci si accorse dei rugbisti italiani: Massimo Cuttitta, dieci anni dopo il precursore Bettarello, fu invitato nei ; gi\u00e0 l'anno precedente due azzurri erano stati chiamati dal prestigioso club inglese, ma si trattava di Julian Gardner e Mark Giacheri, rispettivamente un naturalizzato e un oriundo australiano.\nInsieme a Cuttitta furono chiamati anche Diego Dom\u00ednguez, Alessandro Troncon e Paolo Vaccari; l'anno successivo tocc\u00f2 anche al gemello di Massimo, Marcello Cuttitta, poi a Luca Martin e Massimo Giovanelli.\nAnche i club dei vari campionati esteri misero gli occhi sui giocatori italiani; se \u00e8 vero che gi\u00e0 a partire dagli anni cinquanta vi erano atleti italiani impegnati in Francia (Mario Battaglini al , Francesco Zani all' e Sergio Lanfranchi al per 15 anni dal 1946 al 1961 e Isidoro Quaglio al per una stagione), la rarit\u00e0 di casi poteva essere vista fino ad allora come l'eccezione di un rugby generalmente ritenuto non adatto all'esportazione; invece, solo per rimanere al 1997, Dom\u00ednguez lasci\u00f2 l' per trasferirsi allo fino a fine carriera; Massimo Cuttitta fu ingaggiato dai londinesi ; Cristian Stoica e, poco dopo, anche Massimo Giovanelli, al ; Orazio Arancio e Stefano Bordon al .\nNei test di fine 1997 - inizio 1998 l'Italia perse a Bologna 31-62 contro il , ma prima di Natale, sempre a Bologna, sconfisse 37-22 l' e infine, a gennaio 1998, la 25-22.\nTali due vittorie capitarono a cavallo della decisione pi\u00f9 importante per il rugby nazionale: il comitato del Cinque Nazioni, riunitosi a Parigi il , decise di ammettere l'Italia al torneo a partire dal 2000.\nVerso il Sei Nazioni.\nRimaneva un biennio prima del Sei Nazioni 2000, da onorare \"in primis\" con le qualificazioni alla Coppa del Mondo 1999: a novembre 1998 l'Italia fu impegnata a Huddersfield in un torneo a tre squadre che comprendeva anche i e i padroni di casa dell', nel quale era sufficiente il secondo posto per accedere alla fase finale della Coppa; preventivabile la vittoria italiana sui Paesi Bassi per 67-7 con mete di sei uomini diversi inclusi gli esordienti Mauro Bergamasco (due volte) e Matt Pini, che consegn\u00f2 agli azzurri la scontata qualificazione, la partita contro l'Inghilterra vide gli Azzurri determinati tenere testa per lunghi tratti agli avversari, in vantaggio al primo tempo per 16-6, nella ripresa due piazzati e un drop di Diego Dom\u00ednguez riportarono l'Italia sotto di un punto sul 15-16; l'arbitro francese Didier Men\u00e9 giudic\u00f2 irregolare una meta di Alessandro Troncon, che la stessa stampa inglese ritenne valida; allo scadere, una meta di Will Greenwood diede all'Inghilterra il vantaggio di 8 punti che mise al sicuro il risultato, giudicato \u00abimmeritato\u00bb dall\u2019\"Independent\", ma che evit\u00f2 alla squadra di Woodward di perdere il posto di testa di serie del girone.\nIn vista del Mondiale in Galles l'anno successivo, l'Italia cur\u00f2 la preparazione con una serie di \"test match\" con le contendenti del Cinque Nazioni 1999, affrontate in ciascuno dei loro giorni di riposo: sconfitta ad apertura d'anno contro la a Genova (24-49), sconfitte di fila a Murrayfield contro la (12-30), a Treviso contro il (21-60) e a Lansdowne Road contro l' (30-39).\nA maggio, in pieno caos organizzativo, Coste annunci\u00f2 l'intenzione di lasciare la nazionale dopo la Coppa del Mondo: in vista del \"tour\" in Sudafrica era sorta una serie di dissidi tra il CT, la federazione e i club che riluttavano a cedere gli elementi migliori alla nazionale (visto il nuovo status di professionisti, che rendeva i giocatori patrimonio anche economico delle loro societ\u00e0 d'appartenenza).\nLa spedizione fu disastrosa: a Port Elizabeth gli \"Springbok\" vinsero il primo incontro per 74-3 (11 mete a zero), peggior passivo italiano di sempre, destinato tuttavia a essere ritoccato in peggio una settimana pi\u00f9 tardi a Durban, quando i sudafricani vinsero 101-0 (15 mete a zero).\nOrmai ingestibile la situazione, Coste lasci\u00f2 la nazionale e la squadra venne affidata al suo secondo, l'ex azzurro Massimo Mascioletti. Questi ebbe il compito di guidare la squadra alla .\nOpposta in prima fase di nuovo a e (pi\u00f9 ), l'Italia si rese protagonista della peggior Coppa del Mondo della sua storia: sconfitta 7-67 dall'Inghilterra, perse anche 25-28 da Tonga per chiudere con un 3-101 che in termini numerici non equivalse la sconfitta contro il Sudafrica di pochi mesi prima solo per un calcio piazzato di Dom\u00ednguez: per il resto furono 12 mete neozelandesi di cui 11 trasformate, pi\u00f9 3 calci piazzati.\nL'Italia in prima fascia e l'era del Sei Nazioni.\nL'ingresso dell'Italia nel Sei Nazioni coincise anche con una profonda ristrutturazione del rugby europeo: la FIRA cambi\u00f2 nome in FIRA - AER (\"Association Europ\u00e9enne de Rugby\", \"Associazione europea rugby\" ); Italia e abbandonarono definitivamente il torneo continentale, rinominato dal 2000 Campionato europeo per Nazioni, che rimase cos\u00ec riservato solamente alle squadre di seconda fascia, in tal modo ufficializzando l'ingresso dell'Italia tra le sei federazioni con il ranking europeo pi\u00f9 alto.\nDopo la Coppa del Mondo, anche Mascioletti lasci\u00f2 la panchina azzurra, che fu affidata all'ex \"All Black\" Brad Johnstone.\nQuesti guid\u00f2 la nazionale al suo primo Sei Nazioni, e l'esordio fu dei pi\u00f9 incoraggianti: il , allo Stadio Flaminio di Roma, l'Italia batt\u00e9 la campione uscente per 34 a 20 riuscendo nell'impresa di evitare il \"Whitewash\" nell'anno di esordio, anche se quella fu l'unica vittoria di quel Sei Nazioni e dei due successivi: l'Italia collezion\u00f2 infatti 14 sconfitte consecutive nel torneo.\nNonostante i tentativi di Johnstone \u2013 che ereditava una nazionale in gran parte figlia della tradizione rugbistica francese \u2013 di impartire alla squadra una disciplina di tipo anglosassone, tale atteggiamento fu giudicato penalizzante per i rugbisti italiani \u2013 oltrech\u00e9 foriero di scelte sbagliate \u2013 da personaggi storici del rugby come Marco Bollesan, ex giocatore e allenatore della nazionale e dirigente federale.\nLe critiche nascevano dal fatto che, a detta di Bollesan, pur avendo Johnstone una squadra competitiva, egli non riusciva a farla esprimere al meglio per errori nella gestione degli uomini a livello, pi\u00f9 che tecnico, caratteriale e psicologico.\nAd autunno 2001 fu affiancato a Johnstone un altro \"All Black\", John Kirwan, che da giocatore vinse la Coppa del Mondo nel 1987 e che disput\u00f2 diverse stagioni sportive in Italia.\nDopo qualche mese di gestione congiunta, e dopo il Sei Nazioni 2002 concluso di nuovo con il \"Whitewash\", Johnstone fu esonerato e Kirwan divenne C.T. titolare.\nQuesti mise subito in evidenza i punti a suo dire deboli sui quali lavorare, in particolare riguardo al superamento della mentalit\u00e0 in base alla quale i giocatori si consideravano gi\u00e0 sconfitti prima di entrare in campo contro un'avversaria pi\u00f9 quotata.\nKirwan port\u00f2 avanti il 2002 con buoni risultati per quanto riguardava la qualificazione alla in Australia (vittorie contro 50-3 e 25-17) e buone prestazioni, al di l\u00e0 del punteggio di 10-64, contro gli \"All Blacks\" ad Hamilton, ma ebbe segnali incerti dalla sessione autunnale di incontri internazionali dopo la sconfitta 6-36 dall' al Flaminio e 3-34 dall' al Ferraris di Genova.\nNel Sei Nazioni 2003 l'Italia colse la sua seconda vittoria in assoluto nel torneo, a Roma contro il (30-22) ancora una volta alla 1\u00aa giornata; a differenza di quella di tre anni prima, la vittoria del fu utile per non relegare l'Italia all'ultimo posto, che fu lasciato ai gallesi, i quali incassarono cucchiaio di legno e \"Whitewash\": nell'ultimo incontro del torneo, perso solamente per 25-33 contro la Scozia, l'Italia manc\u00f2 anzi l'occasione per superare i britannici e stabilirsi al quarto posto, che sarebbe stato il miglior risultato della fin l\u00ec breve esperienza nel Sei Nazioni.\nTuttavia il percorso successivo non fu agevole: l'Italia giunse alla in Australia dopo due sconfitte e una vittoria nei \"test match\" di riscaldamento (rispettivamente contro Scozia, Irlanda e ) e, dopo la prevedibile sconfitta nella gara d'apertura del girone contro gli \"All Blacks\" (7-70), giunsero le vittorie contro (36-12) e (19-14); la sfida contro il divenne decisiva per un eventuale accesso ai quarti di finale, ma i britannici vinsero 27-15 e per l'Italia sfum\u00f2 ancora l'obiettivo di andare oltre il primo turno, obiettivo peraltro meno impensabile che nelle precedenti edizioni, vista la vittoria a inizio anno sui gallesi.\nAnche nel Sei Nazioni 2004 l'Italia evit\u00f2 sia il \"Whitewash\" che il \"Cucchiaio\", che furono appannaggio della Scozia, battuta nella 3\u00aa giornata del torneo; nel prosieguo della stagione gli azzurri, impegnati in un \"tour\" di met\u00e0 anno in Romania e Giappone, riportarono una sconfitta contro i primi per 24-25 e una vittoria per 32-19 in Asia e, nei test di fine anno, furono sconfitti 10-59 dalla Nuova Zelanda.\nIl \"Whitewash\" nel Sei Nazioni 2005 cost\u00f2 tuttavia il posto da C.T. a Kirwan che, ad aprile, fu sostituito dal francese Pierre Berbizier, ex nazionale nel ruolo di mediano di mischia; questi si prefiss\u00f2 quale obiettivo primario quello di riportare il rugby italiano nel suo alveo culturale, figlio della subdiffusione della disciplina in tutta Europa a opera dei francesi, e di cercare di favorire lo sviluppo di un'identit\u00e0 nazionale del gioco.\nIl resto del 2005 vide tre \"test match\" contro l' (uno dei quali si tradusse nella prima vittoria in casa dei \"Pumas\") e uno ciascuno contro , e .\nA salvare gli azzurri nel dal \"Whitewash\" fu, per la prima volta, un pareggio, che coincise anche con il primo punto fuori casa nel torneo, a Cardiff 18-18 contro il , che per\u00f2 non imped\u00ec l'ennesimo \"Cucchiaio\"; l'Italia termin\u00f2 quel Sei Nazioni con un -53 di differenza punti, la migliore fino ad allora.\nGli incontri pi\u00f9 significativi del resto dell'anno furono al Flaminio contro (una soddisfacente sconfitta 18-25) e (sconfitta 16-23).\nI primi risultati del lavoro di Berbizier si videro nel Sei Nazioni 2007: dopo la sconfitta 3-39 allo Stade de France, l'Italia and\u00f2 a Twickenham a disputare contro gli inglesi un incontro di grande spessore agonistico, risultando alla fine sconfitta per 7-20, ma al contempo autrice di una prestazione capace di creare molti problemi alla squadra britannica, sia grazie alla minor pressione che gravava sugli azzurri a detta del CT inglese Brian Ashton, sia soprattutto a un energico pacchetto di mischia messo in campo da Berbizier, come ammise il capitano avversario Phil Vickery.\nNella terza giornata giunse alfine la prima vittoria esterna dell'Italia nel torneo, a Murrayfield contro la Scozia: gi\u00e0 davanti 21-0 dopo 6' grazie a tre mete di rapina, gli azzurri vinsero 37-17 e uscirono dallo stadio con gli applausi dei tifosi scozzesi.\nL'impresa fu impreziosita dalla successiva vittoria interna 23-20 sul alla 4\u00aa giornata che valse il quarto posto matematico.\nSingolarmente, a quel punto della competizione l'Italia aveva una sia pur infinitesimale possibilit\u00e0 di vincerla: infatti la classifica vedeva in testa , e a 6 punti e, a seguire, l'Italia con 4, che nell'ultimo turno attendeva al Flaminio proprio l'Irlanda: purtuttavia l'Italia avrebbe dovuto battere l'Irlanda di almeno 20 punti e l'Inghilterra avrebbe dovuto perdere contro il Galles di almeno 19 per ambire quantomeno al terzo posto, mentre per vincere il torneo, ferme restando le due ipotesi precedenti, sarebbe stato necessario un contemporaneo tracollo della contro la Scozia; ciononostante l'Italia fu arbitra della vittoria finale perch\u00e9, pur perdendo 24-51 contro gli irlandesi, imped\u00ec loro di migliorare la differenza punti fatti-subiti rispetto ai francesi \u2013 vincitori sulla Scozia 46-19 \u2013 che alfine si aggiudicarono il torneo.\nL'Italia si avvicin\u00f2 alla VI Coppa del Mondo in Francia con motivate speranze di passare il turno, speranze avallate anche dai pronostici possibilisti della stampa britannica dopo i risultati nel Sei Nazioni contro Inghilterra e soprattutto Scozia, avversaria degli azzurri nel girone; in ordine di calendario l'Italia affront\u00f2 , , e la citata Scozia.\nDopo la prevedibile, pesante, sconfitta a Marsiglia (14-76) contro gli \"All Blacks\", giunsero due vittorie contro rumeni e portoghesi e, alfine, l'incontro decisivo al \u201cGeoffroy-Guichard\u201d di Saint-\u00c9tienne: l'unica meta dell'incontro fu italiana, da parte di Alessandro Troncon alla sua 101\u00aa e ultima partita internazionale, mentre l'italo-francese David Bortolussi (tre piazzati e una trasformazione) marc\u00f2 gli altri punti; per gli scozzesi fu Chris Paterson a marcare 6 calci piazzati per il 18-16 finale; lo stesso Bortolussi aveva sul piede la palla per ribaltare il risultato a 4' dalla fine dell'incontro, ma non riusc\u00ec a trasformare il calcio piazzato concesso dall'arbitro sudafricano Kaplan.\nA Berbizier, che gi\u00e0 aveva annunciato la fine del suo incarico al termine dell'impegno azzurro in Coppa del Mondo, subentr\u00f2 l'anglo-sudafricano Nick Mallett, che da giocatore aveva avuto un'esperienza in Italia a e da allenatore era stato il C.T. del Sudafrica che nel 1999 aveva battuto 101-0 gli azzurri.\nLa gestione Mallett.\nMallett esord\u00ec abbastanza positivamente nel Sei Nazioni 2008 con una sconfitta 11-16 a Croke Park contro l' e una per 19-23 al Flaminio contro l', miglior risultato fino ad allora contro i Bianchi d'Oltremanica; il CT diede spazio, come preannunciato, a elementi giovani provenienti dal campionato come l'ala Alberto Sgarbi e l'apertura Andrea Marcato, entrambi del ; nonostante la sconfitta contro il Galles autore del Grande Slam a fine torneo, giunse la convincente prova contro la Francia a Saint-Denis per 13-25 e, infine, la vittoria a Roma nell'ultima giornata contro la Scozia grazie a un \"drop\" all'80' di Marcato che, se non serv\u00ec a evitare il \"Cucchiaio\", risparmi\u00f2 agli azzurri il quarto \"Whitewash\" e li tenne a punti per la terza edizione di seguito.\nNel \"tour\" di met\u00e0 anno la squadra perse 0-26 dal a Citt\u00e0 del Capo (risultato ritenuto soddisfacente sotto il punto di vista del carattere e della fase difensiva da parte della stampa sia italiana che sudafricana) e vittoria in rimonta a C\u00f3rdoba contro l', con meta di Ghiraldini trasformata da Marcato all'80' sul 12-6 per i \"Pumas\".\nA tale vittoria fecero seguito, tuttavia, 13 sconfitte consecutive: le tre dei \"test match\" di fine anno contro (20-30 a Padova, che era ancora 20-20 a pochi minuti dalla fine), (14-22 a Torino) e (17-25 a Reggio Emilia), il \"whitewash\" nel Sei Nazioni 2009 e le tre del successivo \"tour\" in Australasia (8-31 e 12-34 contro l'Australia, ma anche un rinfrancante 6-27 contro la a Christchurch, che autorizz\u00f2 la rinascita delle speranze).\nNei \"test match\" di fine anno si videro i primi segnali di ripresa: la Nuova Zelanda, ospite allo stadio Meazza di Milano, impianto normalmente dedito al calcio e per l'occasione gremito da pi\u00f9 di spettatori, non riusc\u00ec ad avere la meglio in maniera definitiva sulla prima linea italiana e vinse con uno scarto relativamente basso, 20-6 al termine di un incontro i cui ultimi dieci minuti la videro bloccata sulla propria linea di meta a seguito di una serie di mischie a introduzione italiana che le impedirono di fatto di giocare il pallone; una settimana pi\u00f9 tardi il vinse a Udine un incontro in cui l'Italia concesse agli \"Springbok\" i primi dieci minuti di gioco, ma poi riusc\u00ec a tenere il campo e, infine, ad Ascoli Piceno, giunse un 24-6 su che interruppe la serie di sconfitte che durava da 17 mesi.\nInterlocutorio il Sei Nazioni 2010, con due sconfitte accettabili contro Irlanda e Inghilterra (rispettivamente 11-29 e 12-17) e due meno soddisfacenti contro Galles e Francia (10-33 e 26-46) inframmezzate da una vittoria 16-12 contro la Scozia a evitare il \"Whitewash\", il \"tour\" di met\u00e0 anno in Sudafrica diede indicazioni contrastanti, con una sconfitta 13-29 frutto di buon gioco contro gli \"Springbok\", ma un'altra per 11-55 con sette mete subite.\nL'anno termin\u00f2 con una sconfitta 16-22 a Verona contro l'Argentina che lasci\u00f2 molti dubbi, in parte fugati dalla prestazione successiva a Firenze contro l'Australia, condotta praticamente alla pari fino alla fine quando Rocky Elsom trov\u00f2 una meta che tolse gli \"Wallabies\" dall'imbarazzo di vincere contro l'Italia solo grazie ai punti al piede, stante il conteggio pari di mete fino a quel momento.\nLa seconda vittoria del 2010 giunse proprio nell'ultima partita dell'anno, contro a Modena.\nIl Sei Nazioni 2011 termin\u00f2 per l'Italia all'ultimo posto a pari punti della Scozia, ma vide la squadra autrice di prestazioni di rilievo negli incontri interni: nell'apertura di torneo giocata al Flaminio contro l'Irlanda, gli azzurri conducevano per 10-11 fino a tre minuti dalla fine quando Ronan O'Gara ribalt\u00f2 il punteggio con un \"drop\" che diede alla sua squadra la vittoria per 13-11; una sconfitta a Cardiff per 16-24 frutto di disattenzioni ma, il , nella quarta giornata, la prima vittoria assoluta sul proprio terreno contro la , un 22-21 maturato al termine di una rimonta che vedeva l'Italia soccombere per 6-18 a venticinque minuti dalla fine a seguito del quale lo staff transalpino fu messo sotto accusa dalla stampa francese.\nGrazie a tale vittoria, coincidente con l'ultima partita internazionale disputata allo stadio Flaminio, l'Italia si aggiudic\u00f2 per la prima volta dalla sua istituzione il Trofeo Garibaldi.\nNei \"test match\" agostani di preparazione alla , una vittoria al \"Manuzzi\" di Cesena contro il per 31-24 costellata da alcuni errori difensivi pagati con tre mete giapponesi e una sconfitta a Edimburgo contro la Scozia per 12-23 con due mete per parte e decisa dal gioco al piede furono il viatico per la competizione in Nuova Zelanda, nella quale l'Italia debutt\u00f2 contro l'Australia, ben contenuta nel primo tempo terminato 6-6 ma irresistibile nella ripresa con 4 mete e vincitrice per 32-6; le due successive partite contro e furono due vittorie con bonus (53-17 e 27-10) che permisero agli azzurri di presentarsi all'incontro decisivo con il suo miglior punteggio di sempre (10 punti in tre incontri); contro l'Irlanda, tuttavia, si ripet\u00e8 il copione gi\u00e0 visto in occasione della partica con gli \"Wallabies\": primo tempo sostanzialmente equilibrato (9-6 per gli irlandesi) contrapposto a una ripresa con tre mete sub\u00ecte, per un passivo di 6-36 ed ennesima eliminazione sulla soglia dei quarti di finale.\nGi\u00e0 da prima del Sei Nazioni la federazione aveva deciso di non rinnovare il contratto a Mallett e invest\u00ec della successione il francese Jacques Brunel, gi\u00e0 allenatore in patria del condotto alla vittoria del campionato 2008-09.\nL'Italia di Jacques Brunel.\nIl primo appuntamento del nuovo C.T. fu il Sei Nazioni 2012, proprio contro la Francia che presentava anch'essa un nuovo allenatore, Philippe Saint-Andr\u00e9.\nA Saint-Denis la squadra di casa si impose 30-12.\nUna settimana pi\u00f9 tardi, in una Roma insolitamente battuta da freddo e neve, l'Italia accolse l'Inghilterra nella nuova sede dello Stadio Olimpico: gli azzurri marcarono due mete nel primo tempo e andarono vicini a una prima storica vittoria contro gli avversari di Oltremanica, ma nella ripresa i punti al piede ribaltarono il risultato e assicurarono agli inglesi la vittoria per 19-15, anche se per la prima volta segnarono meno mete dell'Italia in un incontro singolo.\nDopo due ulteriori sconfitte in Galles e Irlanda, giunse la vittoria scaccia-\"Whitewash\" contro la Scozia per 13-6 nell'ultimo turno.\nIn America a met\u00e0 anno giunse una sconfitta 22-37 a San Juan contro l', mentre a Toronto e a Houston giunsero due vittorie rispettivamente contro (25-16) e (30-10).\nA novembre successivo l'Italia consegu\u00ec la terza vittoria consecutiva a 14 anni di distanza dall'ultima serie analoga: a Brescia fu sconfitta 28-23; il sabato successivo furono di scena all'Olimpico di Roma gli \"All Blacks\": a fronte di un primo tempo ben contenuto, chiuso in svantaggio 7-13, l'Italia tenne alta la concentrazione fin quasi alla fine: al 69' il risultato era ancora di 23-10 per gli ospiti, ma tre mete nel finale portarono i neozelandesi a 42.\nA Firenze, una settimana pi\u00f9 tardi, l'Italia manc\u00f2 l'occasione di conseguire il suo primo risultato utile contro l': sotto 3-16 all'intervallo, gli azzurri risalirono fino al 19-22 e a un minuto dalla fine, con Luciano Orquera, mancarono il calcio piazzato del possibile 22 pari; il \"Guardian\" scrisse di un'Australia \u00absopravvissuta\u00bb al contrassalto dell'Italia e la stessa stampa degli antipodi parl\u00f2 di \u00abvittoria risicata contro un'Italia rediviva\u00bb.\nNella gara d'apertura del Sei Nazioni 2013 l'Italia ripet\u00e9 contro la Francia l'impresa di due anni prima, bench\u00e9 in maniera pi\u00f9 netta, dominando fisicamente l'incontro e non sbagliando quasi niente sia in mischia che in \"touche\": 23-18 fu il risultato finale; seguirono una sconfitta 10-34 contro la Scozia a Murrayfield e un 9-26 interno contro il Galles, ma a Twickenham l'Italia vinse per la seconda volta il conteggio delle mete, marcando l'unica dell'incontro perso 11-18 (sei calci piazzati per gli inglesi, costretti a una gara difensiva; nell'ultima giornata del torneo, infine, a Roma fu battuta l' per 22-15; grazie a tale vittoria gli azzurri sorpassarono in classifica proprio gli irlandesi e chiusero il torneo al quarto posto tenendosi dietro anche la .\nA giugno 2013 Brunel affront\u00f2 quello che, in retrospettiva, fu considerato il \"tour\" che innesc\u00f2 la spirale in controtendenza della squadra: un quadrangolare in Sudafrica, in cui, persa prevedibilmente la prima partita contro gli \"Springbok\" per 10-44, le altre due sconfitte giunsero per cattiva condizione fisica (contro Samoa 10-39) e per limiti di tenuta dopo aver condotto fino all'80' (Scozia, 29-30).\nLa striscia non si interruppe neppure in autunno, quando l'Australia vinse 50-20 a Torino e l'Argentina 19-14 a Roma.\nIl 2014 non fu migliore, con un \"Whitewash\" nel Sei Nazioni e ulteriori tre sconfitte nel successivo \"tour\" in Asia e Pacifico, nell'ordine contro Figi, Samoa e, infine, , che mai prima d'allora aveva battuto gli azzurri.\nPrevennero parzialmente il fallimento completo la vittoria di fine anno contro Samoa e due sconfitte combattute contro e .\nL'Italia, per la prima volta dal 2007, torn\u00f2 alla vittoria esterna nel Sei Nazioni 2015, di nuovo in casa della Scozia ma, quello a parte, soffr\u00ec quattro sconfitte, due delle quali, pesanti, in casa propria a opera della Francia (0-29) e Galles (20-61).\nInserita in un girone di Coppa del Mondo che la vedeva contrapposta a Francia, Irlanda, e , l'Italia si present\u00f2 alla rassegna reduce da tre sconfitte nei \"test match\" di preparazione, due delle quali sconcertanti contro la Scozia (12-16 in casa a Torino e 7-48 a Edimburgo, peggiore risultato di sempre contro la nazionale britannica) e una, un 19-23 a Cardiff contro il Galles, capace di riaccendere speranze.\nLa partita d'esordio a Londra contro la si risolse in una sconfitta per 10-32 con molti punti transalpini al piede, 22, frutto di indisciplina italiana in mischia; la sconfitta obblig\u00f2 l'Italia a cercare di fare risultato contro l'Irlanda nel terzo incontro, ma prima c'era da vincere quello contro il Canada, missione alfine compiuta dagli azzurri ma con grande fatica, per 23-18.\nUn'Italia trasformata costrinse gli irlandesi al fallo sistematico e all'espulsione di un loro elemento, ma tale impegno frutt\u00f2 solamente una sconfitta per 9-16 che valse solo un punto di bonus e l'eliminazione dalla corsa ai quarti di finale.\nLa successiva vittoria per 32-22 sulla Romania mise in sicurezza la qualificazione alla successiva in Giappone.\nL'ultimo appuntamento internazionale di Brunel fu il Sei Nazioni 2016, conclusosi con il secondo \"Whitewash\" della sua gestione dopo quello del ; pur iniziato abbastanza bene con una semicasuale sconfitta a Saint-Denis per 21-23 contro la Francia, giunsero due sconfitte interne senza gioco contro e .\nDei due rovesci esterni, moderato quello in Irlanda ma pesante (14-67) quello in Galles.\nIl successivo fu ufficializzato l'ingaggio del tecnico irlandese Conor O'Shea, che prese ufficialmente in carico la nazionale al termine dei suoi impegni con la squadra di club dell'.\nLa gestione O'Shea e la prima vittoria contro l'Emisfero Sud.\nO'Shea esord\u00ec alla guida dell'Italia nel corso del \"tour\" di met\u00e0 anno nelle Americhe; con l'obiettivo dichiarato di migliorare la tenuta fisica della squadra, and\u00f2 incontro a una sconfitta 24-30 a Santa Fe contro l' nonostante una prova giudicata generalmente positiva; le due prestazioni nordamericane, altrettante vittorie contro (24-20 a San Jose) e (20-18 a Toronto), furono giudicate dalla stampa pi\u00f9 negativamente rispetto alla prova esibita contro i \"Pumas\".\nFu a novembre, tuttavia, che l'Italia consegu\u00ec uno dei suoi risultati pi\u00f9 clamorosi: attesa in sequenza da tre \"test match\" , e , rispettivamente a Roma, Firenze e Padova, davanti ai spettatori dell'Olimpico gli Azzurri furono sconfitti 10-68 dagli \"All Blacks\", risultato che tuttavia non scalf\u00ec la fiducia di O'Shea dettosi soddisfatto della prestazione in campo della squadra.\nAll'\"Artemio Franchi\", la settimana successiva, la fiducia mostrata dal C.T. si conferm\u00f2 ben riposta: gli Azzurri disputarono un incontro ruvido e fisico avendo alla fine ragione 20-18 degli \"Springbok\"; anche il mondo anglosassone non manc\u00f2 di sottolineare l'evento, che vedeva l'Italia per la prima volta battere una delle tre grandi potenze dell'Emisfero Sud nonch\u00e9 una delle vincitrici della Coppa del Mondo, circostanza mai verificatasi in precedenza, per di pi\u00f9 contro una squadra che sopravanzava gli Azzurri di nove posizioni nel ranking mondiale World Rugby (il Sudafrica era quarto all'epoca).\nQuasi inosservata pass\u00f2, una settimana dopo, la sconfitta di Padova contro per 17-19, maturata solo nell'ultimo secondo di gioco a seguito di un calcio piazzato del tongano Takulua, frutto di poca lucidit\u00e0 con cui l'Italia pag\u00f2 lo sforzo della vittoria di Firenze.\nL'incontro inaugurale del Sei Nazioni 2017 contro il fu il primo di tale torneo in cui a un capo di Stato italiano, nell'occasione il presidente Sergio Mattarella, furono presentate le squadre.\nDopo un primo tempo chiuso in vantaggio 7-3, nella ripresa gli italiani subirono il ritorno dei gallesi, autori di 30 punti e vincitori alfine 33-7, anche se il capitano Parisse e il C.T. O'Shea espressero dubbi sulla conduzione arbitrale di J.P. Doyle che a loro detta pun\u00ec gli azzurri in maniera preponderante a fronte di una fallosit\u00e0 pi\u00f9 o meno uguale delle due squadre.\nLa sconfitta per 10-63 \u2013 il pi\u00f9 pesante rovescio interno del torneo \u2013 contro l' nella seconda giornata parve preludere a un pomeriggio d'agonia a Twickenham nel turno successivo, ma inaspettatamente la squadra sorprese gli inglesi con una condotta di gara priva di qualsiasi indisciplina grazie alla quale chiuse il primo tempo in vantaggio di 10-5.\nI Bianchi britannici, di fronte alla tattica italiana di non andare a contatto dopo il placcaggio onde non creare un raggruppamento che avrebbe generato una linea di fuorigioco, rimasero talmente spiazzati da chiedere insistentemente al direttore di gara francese Romain Poite indicazioni sul come comportarsi, s\u00ec da indurre lo stesso Poite a risponder loro di essere l'arbitro, non un allenatore.\nNella ripresa il risultato rimase in bilico (17-15 per l') fino al 69', poi tre mete inglesi, due trasformate, portarono il risultato a 36, ma la stampa britannica vide nella partita preparata da O'Shea una prova di maturit\u00e0 tattica che allontan\u00f2 ogni ipotesi di esclusione dell'Italia dal torneo, paventata dopo le non brillanti prestazioni prima della vigilia.\nDopo una sconfitta interna 18-40 all'Olimpico contro la Francia, giunse lo 0-29 di Edimburgo contro la Scozia a rovinare parzialmente quanto di buono, dal punto di vista della crescita tattica, l'Italia aveva mostrato nei primi mesi della gestione O'Shea.\nIl \"tour\" di met\u00e0 anno nel Pacifico si concluse con tre sconfitte: brutta la prima contro la a Singapore (10-34), casuale quella a Suva contro (19-22), maturata all'ultimo secondo di partita, promettente quella di Brisbane contro l', decisa solo negli ultimi due minuti di gioco prima dei quali la squadra era ancora indietro di un punto (27-28) contro gli \"Wallabies\"; due mete, al 78' e all'80', arrotondarono lo \"score\" australiano per un 27-40 finale giudicato troppo punitivo per gli Azzurri.\nA novembre restitu\u00ec la visita e al Cibali di Catania l'Italia si prese la rivincita per 19-10; una settimana pi\u00f9 tardi giunse l'ennesima sconfitta contro l' per 15-31 e non si ripet\u00e9 l'impresa di un anno prima contro gli \"Springbok\", vincitori a Padova 35-6.\nAnonimo anche il Sei Nazioni 2018, conclusosi con un solo punto, frutto di una sconfitta di misura grazie al bonus nel frattempo introdotto nel torneo dall'anno precedente quando fu adottato il metodo di classifica del Rugby Championship: dal punto di vista statistico l'Italia disput\u00f2 il suo primo incontro di venerd\u00ec e in notturna nel torneo, oltre a farlo in una sede diversa da quella generalmente in calendario: la Francia, infatti, organizz\u00f2 il proprio incontro interno con gli Azzurri al V\u00e9lodrome di Marsiglia invece che allo Stade de France.\nL'unico punto ottenuto dall'Italia fu dovuto alla sconfitta 27-29 a Roma contro la , che ribalt\u00f2 il punteggio con un calcio piazzato di Greig Laidlaw a un minuto e mezzo dalla fine.\nIn Giappone a met\u00e0 anno per acclimatarsi alla in programma in tale Paese, l'Italia vinse una gara di riscaldamento infrasettimanale contro una formazione locale di Top League, ma perse il primo \"test match\" contro i \"Sakura\" per 17-34, seconda sconfitta consecutiva contro la squadra del Sol Levante dopo quella del 2014; nel secondo \"test match\" l'Italia riequilibr\u00f2 la situazione vincendo 25-22 una partita che, sul piano del gioco e delle occasioni, a detta della stampa avrebbe giustificato un punteggio pi\u00f9 largo a favore degli Azzurri.\nRiguardo i \"test match\" autunnali, quasi inosservato pass\u00f2 il rovescio nel primo di essi contro l' in un match-esibizione organizzato a sette fusi orari di distanza a Chicago per il pubblico statunitense; l'Italia, infatti, a giugno aveva raccolto la sfida chiestale dalla federazione georgiana, la cui nazionale proveniva da sei vittorie nei pi\u00f9 recenti sette campionati europei, e pi\u00f9 volte rivendicava il diritto di chiedere l'ammissione al Sei Nazioni, eventualmente proprio a spese della stessa Italia; l'incontro fu fissato per il a Firenze e si risolse in una netta vittoria azzurra, pi\u00f9 ampia di quanto il punteggio dica (quattro mete a due per l'Italia per un punteggio di 28-17), che aiut\u00f2 a respingere le pretese del rugby georgiano, ancora distante dal livello del Sei Nazioni.\nPieno di rimpianti il successivo 7-26 con cui la squadra perse a Padova contro un' per gran parte dell'incontro in confusione tattica e fortunata a vedersi annullare, nel primo tempo, due mete italiane a seguito di decisioni arbitrali giudicate errate dalla stampa; quasi una resa per impotenza la sconfitta per 3-66 (dieci mete a zero) contro gli \"All Blacks\" a Roma nell'ultimo incontro della serie autunnale.\nIl Sei Nazioni 2019, a meno di 10 mesi dalla Coppa del Mondo in Giappone, si risolse in un \"Whitewash\": a parte la pesante lezione sub\u00ecta dall' (14-57 a Twickenham), gli altri incontri videro l'Italia sconfitta con passivi tra i 10 e i 13 punti (Scozia 20-33, Galles 15-26, Irlanda 16-26 e Francia 14-25) con segnali di crescita nelle ultime due partite, in cui la squadra aveva controllato il gioco ma perso per errori individuali.\nSenza \"tour\" di met\u00e0 anno, il calendario internazionale riprese ad agosto con le gare di riscaldamento per la : per l'Italia furono 3 sconfitte su 4 \"test match\", contro , e , e una vittoria 85-15 contro la in una sede insolita per un incontro internazionale, lo stadio Riviera delle Palme di San Benedetto del Tronto.\nL'Italia era stata sorteggiata nel girone B della Coppa del Mondo e il suo calendario prevedeva, nell'ordine, , , e ; nelle prime due partite che affront\u00f2 contro gli avversari abbordabili fece il suo massimo, ovvero due vittorie con bonus (47-22 alla Namibia e 48-7 al Canada, garantendosi quindi l'obiettivo minimo di qualificarsi alla ; le sue aspirazioni furono per\u00f2 frustrate dagli \"Springbok\" al Shizuoka Stadium di Fukuroi: gi\u00e0 costretta ad affrontare l'incontro in sofferenza per la perdita nel primo quarto d'ora di entrambi i piloni Simone Ferrari e Marco Riccioni, si dimostr\u00f2 perfino stoica riuscendo a limitare lo svantaggio sul 3-17 nel primo tempo).\nNel secondo tempo, invece, a causa di un grave errore di indisciplina, rimase in 14 dopo l'espulsione di Andrea Lovotti per un fallo inutile e potenzialmente pericoloso su Duane Vermeulen; i sudafricani marcarono altri 32 punti vincendo 49-3 di fatto azzerando qualsiasi speranza italiana di passare il turno.\nTuttavia l'incontro con gli \"All Blacks\" non ebbe mai luogo: a causa dell'alto rischio sulla sicurezza negli stadi del Giappone sudorientale costituito dall'uragano Hagibis che in quei giorni stava battendo la costa pacifica del Paese, World Rugby annull\u00f2 tre incontri e li dichiar\u00f2 terminati in parit\u00e0 0-0 ai fini della classifica; tra di essi figuravano i due incontri finali del girone dell'Italia, tra Canada e Namibia e, appunto, tra gli Azzurri e i neozelandesi; a tutte le squadre interessate furono assegnati due punti in classifica.\nIl risultato degli altri incontri annullati non cambi\u00f2 nulla ai fini della qualificazione, ma quello dell'Italia s\u00ec, perch\u00e9 un'eventuale vittoria degli Azzurri, sia pure ritenuta altamente improbabile visto l'avversario, avrebbe permesso di accedere ai quarti di finale: il capitano italiano Sergio Parisse critic\u00f2 pesantemente la decisione di annullare l'incontro asserendo che, pur conscio delle scarse o nulle possibilit\u00e0 di vittoria, la squadra meritava comunque di giocare la qualificazione sul campo, aggiungendo inoltre polemicamente che a parti invertite, avesse avuto la necessit\u00e0 di punti, si sarebbe trovato il modo per far giocare la partita.\nIl CT neozelandese Steve Hansen, nel comprendere le ragioni dell'Italia e convenendo che un giocatore desidera terminare il torneo sul campo da gioco, non su quello d'allenamento, aggiunse che le due squadre non avevano il potere di cambiare le cose, perch\u00e9 la situazione non era sotto il loro controllo.\nDal punto di vista statistico si tratt\u00f2 comunque del miglior mondiale dell'Italia, con due vittorie, una sconfitta e un pareggio, 12 punti e una differenza punti fatti / subiti positiva, situazione quest'ultima mai verificatasi.\nFu anche, per la quinta edizione consecutiva, l'ennesimo terzo posto nel girone dall'introduzione della formula a 5 squadre per gruppo.\nIl successivo, con sei mesi d'anticipo sulla fine del suo contratto che scadeva dopo la fine del Sei Nazioni 2020, O'Shea rassegn\u00f2 le dimissioni dall'incarico di CT.\nIl traghettatore Smith e la gestione Crowley.\nA met\u00e0 novembre 2019 il consiglio federale deliber\u00f2 di affidare fino a luglio 2020 l'incarico di C.T. a Franco Smith, sudafricano, gi\u00e0 presente nello staff tecnico del dimissionaro O'Shea come allenatore in seconda; era quindi previsto che Smith dovesse seguire la squadra solo per le cinque gare del Sei Nazioni 2020.\nDopo tre partite di tale torneo, nel quale l'Italia era ancora a zero punti, giunse la sospensione di qualsiasi attivit\u00e0 sportiva a seguito delle restrizioni di movimento imposte come misure di contrasto alla pandemia di COVID-19 con successivo annullamento di tutti i \"tour\" di met\u00e0 anno e ricalendarizzazione del Sei Nazioni in autunno; nel frattempo, a maggio, la federazione aveva confermato Smith come commissario tecnico fino al 2024.\nAlla ripresa del torneo giunsero ulteriori due sconfitte contro e e, nella successiva Autumn Nations Cup, competizione \"una tantum\" ideata dal comitato organizzatore del Sei Nazioni, l'Italia giunse sesta dopo aver perso due partite su tre nel girone e vinto l'unica 28-0 a tavolino contro , impossibilitata a presentarsi all'incontro per via della quarantena obbligatoria cui dovette sottoporsi; nella finale per il quinto posto perse 18-38 dal .\nSmith fu anche al timone del peggior Sei Nazioni della storia del rugby italiano, con un \"whitewash\" e -184 di differenza punti, oltre al nuovo record negativo contro la Scozia, vincitrice per 52-10 a Murrayfield nell'ultima giornata del torneo, che cos\u00ec sanc\u00ec il sesto torneo consecutivo senza vittorie.\nSmith lasci\u00f2 l'incarico con 13 sconfitte in altrettante partite dirette: pochi giorni prima della fine del Sei Nazioni, infatti, l'assemblea della Federazione Italiana Rugby aveva posto fine alla \"governance\" di Alfredo Gavazzi ed eletto al suo posto, quale presidente, l'ex nazionale Marzio Innocenti, capitano azzurro alla ; tra le prime iniziative del nuovo presidente vi fu quella di trasferire Smith dall'incarico di C.T. a quello di responsabile dello sviluppo federale del rugby d'alto livello e di affidare la squadra nazionale al neozelandese Kieran Crowley, gi\u00e0 familiare al rugby italiano sia da giocatore, quando nei primi anni ottanta fu a , che da allenatore con la guida tecnica del nelle stagioni precedenti alla nomina a C.T..\nIl primo appuntamento dell'Italia con Crowley commissario tecnico fu il \"test match\" di fine anno 2021 contro la allo stadio Olimpico di Roma, vinto 47-9 dagli \"All Blacks\".\nDel successivo \u00e8, invece, la prima vittoria della gestione Crowley e dell'era-Innocenti, un 17-10 all' realizzato allo stadio Lanfranchi di Parma.\nColori e simboli delle uniformi.\nLa maglia della nazionale, come gran parte delle tenute degli sportivi che rappresentano l'Italia a livello internazionale, \u00e8 azzurra, anche se la tonalit\u00e0 \u00e8 spesso variata nel corso degli anni.\nAll'inizio della sua avventura internazionale, come del resto anche per quella della nazionale di calcio, gli atleti del rugby vestivano una maglia quasi completamente bianca, adottando poi pi\u00f9 avanti un celestino sempre pi\u00f9 carico fino ad arrivare al blu Savoia, che \u00e8 il colore al quale si uniformarono generalmente le selezioni rappresentanti di qualsiasi disciplina sportiva.\nTale colore deriva da quello del bordo che circonda l'emblema di casa Savoia, all'epoca regnante in Italia.\nA completare la tenuta, i calzettoni, che riprendono i colori della maglia, e i calzoncini, bianchi.\nLa tenuta alternativa \u00e8 speculare alla prima: calzoncini azzurri, maglia e calzettoni bianchi.\nCon il passare degli anni la tenuta, una volta stabilizzatasi sul colore, non ha sub\u00ecto significativi cambiamenti di foggia: sostanzialmente la maglietta \u00e8 sempre rimasta con il collo a \"V\" con un colletto bianco, e il suo colore \u00e8 stato sempre di un azzurro scuro.\nIn anni pi\u00f9 recenti l'allora sponsor tecnico della nazionale, la Kappa, aveva abbandonato il collo a V e introdotto un colore che si differenzia da quello di altre rappresentative nazionali, per esempio quella di calcio: laddove in quest'ultima l'azzurro tende pi\u00f9 al blu, nel caso della nazionale di rugby vira pi\u00f9 verso il celeste.\nDa luglio 2017 lo sponsor tecnico della nazionale \u00e8 la bolognese Macron, che firm\u00f2 con la federazione un accordo di 8 anni fino al ; la prima delle maglie prodotte, rispetto alla consueta tenuta, presenta dei bordi dorati alle estremit\u00e0 delle maniche e sul bordo inferiore.\nMacron era gi\u00e0 fornitore della e, dal 2016, delle due franchigie scozzesi in United Rugby Championship, e .\nMacron rimpiazza Adidas, fornitore dell'Italia dal 2012 al 2017; bench\u00e9 ufficializzata solo a luglio la notizia era ufficiosamente nota dalla primavera precedente in quanto Adidas aveva espresso gi\u00e0 dal 2014 l'intenzione di uscire dalle sponsorizzazioni rugbistiche e non rinnovarle, fatta eccezione per quella con gli \"All Blacks\"; gi\u00e0 in passato, fino ai primi anni novanta, Adidas aveva equipaggiato la nazionale italiana, la quale vestiva le uniformi di tale fornitore durante la , in seguito poi i fornitori tecnici furono Le Roc Sport, Cotton Traders, Reebok, Cotton Oxford solo nel 1999, Canterbury of New Zealand per il primo Sei Nazioni e dall'autunno 2000 a giugno 2012 la torinese Kappa.\nDal 23 gennaio 2007 all'estate 2018 lo sponsor di maglia della nazionale italiana fu l'istituto di credito Cariparma (gi\u00e0 Cassa di Risparmio di Parma e Piacenza), facente capo dallo stesso anno al gruppo bancario francese Cr\u00e9dit Agricole, cui succedette, dal 2018 a met\u00e0 2021, Cattolica Assicurazioni.\nLa nazionale disput\u00f2 il suo primo incontro nel 1929, durante il regime fascista: il simbolo della squadra era lo stemma di casa Savoia caricato da un fascio littorio ricamato in oro.\nTale fu il simbolo della nazionale di rugby e, pi\u00f9 in generale, di qualsiasi rappresentativa sportiva italiana a livello internazionale, fino alla caduta del fascismo.\nCon la successiva abrogazione della monarchia nel 1946 venne abbandonato anche l'emblema reale e adottato uno scudetto tricolore sormontato dalla scritta \"ITALIA\" su sfondo azzurro.\nFino al 1998 il simbolo fu uno scudetto tricolore sormontato dall'acronimo F.I.R. su sfondo bianco; a seguire, fino al 2001, il simbolo fu un ovale che richiamava un pallone da rugby formato da linee diagonali, di cui tre linee nel centro componevano un tricolore. Il tutto venne affiancato dalla scritta \"ITALIA RUGBY\" in basso.\nDal 2001 su usa lo scudetto tricolore sormontato dalla scritta \"ITALIA\" e affiancato da due foglie gialle con un drappo recante l'acronimo F.I.R., che con leggeri ritocchi cromatici \u00e8 quello in uso al 2021.\nStadio.\nSebbene formalmente non esista uno stadio nazionale propriamente detto, per le gare pi\u00f9 importanti (Sei Nazioni e \"test match\" di alto livello) l'impianto d'elezione della nazionale italiana fu, fino a tutto il 2011, lo Stadio Flaminio di Roma, sulla cui area l'Italia gioc\u00f2 per la prima volta nel 1935 (nel preesistente Stadio Nazionale) per l'incontro con un XV della non valido come \"test\".\nComunque, a partire dal Sei Nazioni 2012, a causa di improcrastinabili lavori di ristrutturazione richiesti dall'impianto (sia dal punto di vista della capienza che quello della sicurezza), l'Italia disputa le sue gare interne nello Stadio Olimpico.\nTale stadio, di uso prevalentemente calcistico, ospit\u00f2 gi\u00e0 in precedenza altri incontri della nazionale di rugby: nel 1995 tra Italia e , valido come primo \"test match\" tra le due Nazionali e, un anno pi\u00f9 tardi, tra Italia e ; nel 1954, quando era noto come \"Stadio dei Centomila\", esso ospit\u00f2 la finale di Coppa Europa tra Italia e , con vittoria di questi ultimi per 39-12.\nIl primo incontro interno in assoluto della nazionale fu disputato, come detto, nel 1930 all'Arena Civica di Milano.\nAncora nel 1935 la rappresentativa della Catalogna fu ospite allo stadio Marassi (Luigi Ferraris) di Genova.\nNel dopoguerra, frequentemente utilizzati furono Treviso (Stadio di Monigo), Rovigo (Comunale, poi rinominato Battaglini), Napoli (Arenaccia) e, pi\u00f9 recentemente, L'Aquila (Fattori), Udine (Gerli), Bologna (Arcoveggio).\nAnche Catania (Maria Goretti), pi\u00f9 sporadicamente, ha ospitato incontri della nazionale.\nA Padova, una delle capitali del rugby italiano, tre stadi hanno ospitato la nazionale: il Plebiscito, impianto di casa del Petrarca, l'Euganeo, costruito nel 1994 e impianto casalingo del Calcio Padova, e l'Appiani, storico impianto che ospit\u00f2 nel 1977 il citato incontro tra il XV del Presidente e gli \"All Blacks\".\nComunque, anche nell'era del Sei Nazioni, la nazionale ha affrontato \"test match\" in varie sedi: tra quelle non citate in precedenza Asti, Benevento, Biella, Monza, Parma e Prato (tali sedi soprattutto per gli incontri di qualificazione alla Coppa del Mondo).\nQuello disputato il 15 novembre 2008 contro l' fu il primo \"test match\" della nazionale italiana a Torino, citt\u00e0 nella quale non aveva mai giocato a livello ufficiale pur essendo l\u00ec nato il primo club italiano di rugby (e pur avendo singolarmente ospitato, nel 1952, il primo incontro interno della nazionale di rugby a 13); due anni pi\u00f9 tardi (novembre 2010) anche Firenze, all'Artemio Franchi, ospit\u00f2 per la prima volta gli Azzurri.\nLo stadio che pi\u00f9 recentemente ospit\u00f2 l'Italia per la prima volte \u00e8 il citato \"Riviera delle Palme\" di San Benedetto del Tronto, sede di un \"test match\" tra Italia e in preparazione della Coppa del Mondo del mese successivo.\nStatistiche.\nLa nazionale italiana di rugby ha disputato al 505 incontri (intendendo come tali quelli che abbiano conferito la presenza ai propri giocatori).\nDi essi 42 non sono classificati come \"test match\", intendendo che la squadra contro cui l'Italia gioc\u00f2 non concesse la presenza internazionale ai giocatori schierati.\nIl record di presenze della nazionale appartiene a Sergio Parisse.\nQuesti vanta 142 presenze, con la partecipazione in cinque consecutive Coppe del Mondo, dal 2003 al 2019.\nIl record di punti segnati \u00e8 appannaggio dell'italo-argentino Diego Dom\u00ednguez con 971 punti in 73 incontri.\nDom\u00ednguez conta anche 27 punti marcati in precedenza con la nazionale dell'; la somma totale lo porta a detenere, al , il posto di sesto miglior marcatore internazionale dopo il neozelandese Dan Carter (), l'inglese Jonny Wilkinson (), il gallese Neil Jenkins (), l'irlandese Ronan O\u2019Gara () e l'altro inglese Owen Farrell (, a tale data l'unico in attivit\u00e0 tra i citati).\nInfine, il record di mete appartiene a Marcello Cuttitta, con 25, segu\u00ecto da Paolo Vaccari con 22.\nEntrambi facevano parte della squadra che vinse la Coppa FIRA nel 1997 sconfiggendo la a Grenoble.\nAl 2021 l'avversario incontrato pi\u00f9 di frequente \u00e8 la , 44, con 3 vittorie e 41 sconfitte.\nA parte le (un incontro), le uniche nazionali che l'Italia non \u00e8, al 2021, mai riuscita a battere sono , e .\nPer quanto riguarda le altre squadre del Sei Nazioni, l'Italia vanta tre vittorie contro la Francia (una in finale di Coppa FIRA e altre due nel torneo), quattro vittorie contro l' (una nel torneo), otto contro la (di cui una prima del Sei Nazioni) e due contro il (entrambe nel Sei Nazioni).\nRelativamente, infine, alle tre nazionali maggiori dell'Emisfero Sud, l'Italia vinse la prima volta contro una di esse il 19 novembre 2016 a Firenze, nel \"test match\" contro il terminato 20-18.\nAllenatori.\nRiepilogo dei commissari tecnici della nazionale al .\nNel conteggio dei risultati degli incontri non sono considerati quelli ottenuti per decisione degli organi competenti a seguito di annullamento gare."}
{"id": "1317922", "revid": "287204", "url": "https://it.wikipedia.org/wiki?curid=1317922", "title": "Vincenzo Micheli", "text": "Biografia.\nStudi\u00f2 all'Accademia fiorentina di Belle Arti e fu dapprima allievo e successivamente collaboratore di Emilio de Fabris, fino a divenire Direttore dell'istruzione nel 1894.\nIn qualit\u00e0 di membro di diverse accademie e di Cavaliere del Regno, segu\u00ec i lavori delle commissioni per la Mole Antonelliana di Torino e per i concorsi per il Palazzo di Giustizia a Roma e per la facciata del Duomo di Arezzo.\nFu particolarmente attivo in Toscana; a Firenze realizz\u00f2 ad esempio l'ingrandimento del Palazzo Corsini al Prato (1860), l'eclettica Sinagoga (1874-82, in collaborazione con Mariano Falcini e Marco Treves), il grande \"Arcone\" di matrice neoclassica ed i porticati di gusto cinquecentesco della risanata piazza della Repubblica, l'ampliamento dell'antico Ospedale di Santa Maria Nuova e la neogotica chiesa di San Francesco (1887).\nNel 1871 si occup\u00f2 del piano regolatore di Pisa e successivamente del Teatro Guglielmi a Massa e della facciata neoclassica del Duomo di Pontremoli (1878-81).\nParallelamente ottenne diverse commissioni dal ricco mercante di marmi Bernardo Fabbricotti per la realizzazione delle proprie diverse dimore a Carrara (Villa Fabbricotti alla Padula, 1879), Livorno (Villa Fabbricotti, 1881) e nel 1864 a Firenze, allora capitale d'Italia, (Villa Fabbricotti in Firenze).\nA Scandicci costru\u00ec il Teatro Alessandro Manzoni (oggi cinema Cabiria), in piazza Piave, che fu inaugurato nel 1878.\nSempre a Livorno, tra il 1865 ed il 1875, edific\u00f2 la Villa Mimbelli, mentre a Pisa lavor\u00f2 alla chiesa di Santa Maria della Spina (quando fu deciso di ricostruirla per metterla al riparo dalle infiltrazioni del vicino fiume Arno) e al Ponte Solferino.\nSuo figlio, Alberto Micheli Pellegrini, fu un apprezzato pittore ritrattista e paesaggista."}
{"id": "1317926", "revid": "116802183", "url": "https://it.wikipedia.org/wiki?curid=1317926", "title": "Gadara", "text": "Gadara (: ; in ebraico \u05d2\u05d3\u05e8\u05d4, \"gad\u00b4a-ra\"; in Greco \u0393\u03ac\u03b4\u03b1\u03c1\u03b1, \"G\u00e1dara\"), anche chiamata Antiochia o Antiochia Semiramide (greco: \u0391\u03bd\u03c4\u03b9\u03cc\u03c7\u03b5\u03b9\u03b1 \u03c4\u03b7\u03c2 \u03a3\u03b5\u03bc\u03af\u03c1\u03b1\u03bc\u03b7\u03c2) e Seleucia, fu una citt\u00e0 semiautonoma della Decapoli romana.\nStoria.\nIl nome Gadara sembra essere di origine semitica. Deriva probabilmente dall'Ebraico \"gader\" (\u05d2\u05d3\u05e8), che significa \"\"recinto\" o \"confine\"\".\nFu conquistata da Antioco III il grande quando nel 218 a.C. invase la Palestina. Da allora la citt\u00e0 fu rinominata \"Antiochia Semiramide\" (o semplicemente \"Antiochia\") e Seleucia. Alessandro Ianneo ne invase il territorio e lo sottomise dopo dieci mesi d'assedio. Pompeo sembra che abbia ridato autonomia alla citt\u00e0 nel 63 a.C.; dandole una libera costituzione, dopo un periodo di dominazione giudaica. Fu sede di un concilio indetto da Gabinio per il governo degli ebrei. Fu ceduta da Augusto a Erode il Grande nel 30 a.C.. L'imperatore non ascolt\u00f2 mai le accuse della popolazione locale contro il governo oppressivo di Erode.\nDopo la morte di Erode la citt\u00e0 fu inserita nella provincia di Siria nel 4 a.C.\n. All'inizio della prima guerra giudaica il territorio attorno a Gadara fu distrutto. I Gadareni catturarono alcuni degli ebrei pi\u00f9 audaci, di cui molti furono messi a morte, e altri ancora imprigionati . A Gadara San Saba archimandrita fond\u00f2, alla fine del V secolo, una lavra. Fu sede vescovile fino alla conquista degli Arabi quando la popolazione si convert\u00ec all'islamismo. Nel 747 fu distrutta da un terremoto e abbandonata definitivamente.\nIl miracolo di Ges\u00f9.\nSecondo il Vangelo di Matteo in questo luogo avvenne il miracolo dei maiali di Ges\u00f9 scacciando il demone Legione. Il Vangelo di Marco e il Vangelo di Luca pongono invece l'evento a Gerasa."}
{"id": "1317927", "revid": "834", "url": "https://it.wikipedia.org/wiki?curid=1317927", "title": "Tommaso Antonio Vitali", "text": ""}
{"id": "1317932", "revid": "767487", "url": "https://it.wikipedia.org/wiki?curid=1317932", "title": "Erode il Grande (film)", "text": "Erode il Grande \u00e8 un film del 1959 diretto da Arnaldo Genoino e supervisionato da Viktor Tur\u017eanskij.\nTrama.\nAronne viene incaricato da Erode di sorvegliare la moglie Mariam durante la sua assenza e di ucciderla qualora egli non tornasse. Quando giunge la notizia della morte di Erode, Aronne non esegue l'ordine; innamorato di lei, fugge con la donna nel deserto. Nel frattempo si congiurano intrighi di potere contro la regina madre e, quando viene proclamato nuovo re il cognato, ricompare improvvisamente Erode, che in realt\u00e0 non \u00e8 morto. Furioso per ci\u00f2 che \u00e8 accaduto, fa uccidere suo cognato e instaura un regime di terrore: Aronne viene torturato e Mariam lapidata. Ottenuta la sua vendetta, inizia a essere turbato dalla comparsa di un uomo che gli predice la nascita di un nuovo Messia; ordina quindi la strage degli innocenti. Dilaniato dai rimorsi, rimane ucciso da un colpo apoplettico.\nProduzione.\nIl film, girato su schermo panoramico Totalscope, venne iscritto al Pubblico Registro Cinematografico della S.I.A.E. con il n. 2.040. Ottenne il visto di censura n. 28.396 del 30 dicembre 1958 con una lunghezza accertata di 2.699 metri ed ebbe la prima proiezione pubblica il 1\u00ba gennaio 1959. Ebbe incassi discreti: 488.788.000 di lire. Il titolo francese fu \"H\u00e9rode le grand\", quello tedesco \"Herodes - Blut uber Jerusalem\", quello spagnolo \"El rey cruel (Herodes el grande)\" e quello anglofono \"Herode the great\"."}
{"id": "1317933", "revid": "287204", "url": "https://it.wikipedia.org/wiki?curid=1317933", "title": "Guerra russo-svedese", "text": "Con il termine guerra russo-svedese ci si pu\u00f2 riferire a diversi conflitti tra Russia e Svezia avvenuti dal medioevo all'et\u00e0 moderna.\nIl monarca indicato nella tabella \u00e8 quello in carica al momento della stipulazione dell'accordo di pace."}
{"id": "1317945", "revid": "767487", "url": "https://it.wikipedia.org/wiki?curid=1317945", "title": "Umm Qais", "text": "Umm Qais (\u0623\u0645 \u0642\u064a\u0633) \u00e8 una citt\u00e0 della Giordania.\nL'antico nome era Gadara citt\u00e0 romana della decapoli."}
{"id": "1317949", "revid": "793629", "url": "https://it.wikipedia.org/wiki?curid=1317949", "title": "Provincia di Batna", "text": "La provincia di Batna (in arabo: \u0648\u0644\u0627\u064a\u0629 \u0628\u0627\u062a\u0646) \u00e8 una delle 48 province dell'Algeria, divisa in 21 distretti comprendenti 61 comuni.\nPrende il nome dal capoluogo Batna. Altre citt\u00e0 importanti della provincia sono Barika, Merouana e Timgad.\nPopolazione.\nLa provincia conta 1.119.791 abitanti, di cui 565.320 di genere maschile e 554.472 di genere femminile, con un tasso di crescita dal 1998 al 2008 del 1.6%.\nSuddivisione amministrativa.\nNella tabella sono riportati i comuni della Provincia, suddivisi per distretto di appartenenza."}
{"id": "1317955", "revid": "869733", "url": "https://it.wikipedia.org/wiki?curid=1317955", "title": "Tommaso Fazello", "text": "Biografia.\nFrate domenicano, non si sa con certezza se Tommaso, al pari di suo fratello Girolamo, abbia studiato teologia a Padova. Fu a lungo insegnante a Palermo, a partire dal 1555, presso il convento di San Domenico.\nVest\u00ec l'abito in San Domenico a Palermo e ben presto con la sua dottrina ed eloquenza divenne uno dei maggiori oratori dell'epoca.\nNel 1558, spinto da Paolo Giovio dopo ventennali ricerche, diede alle stampe presso la tipografia Maida di Palermo il \"De Rebus Siculis Decades Duae\", il primo libro \u201cstampato\u201d sulla storia della Sicilia: la prima decade \u00e8 di carattere geografico e descrittivo, mentre la seconda \u00e8 di carattere storico. Si tratta di un'opera fondamentale per la topografia e la geografia della Sicilia, scritta in elegante latino, importante altres\u00ec come primo esempio di topografia storica e archeologica; contiene inoltre una storia della Sicilia dalle origini mitiche fino ai tempi dell'autore.\nFu per dieci volte priore del convento di San Domenico a Palermo e due volte provinciale di Sicilia. Fu tanta la sua fama che nel 1558 fu designato come generale dell'Ordine, ma modestamente rifiut\u00f2 l'incarico.\nTra le scoperte di Fazello i siti di Akrai, Selinunte, Eraclea Minoa e del tempio di Zeus Olimpio ad Agrigento.\nCompose altre opere che lasci\u00f2 inedite, tra le quali le \"Conciones variae\" ed il \"De regno Christi\" (sebbene quest'ultima venga attribuita da Pirro al fratello di Tommaso, Girolamo).\n\u00c8 stato definito Padre della storia siciliana e Livio siciliano.\nA Sciacca gli sono stati intitolati il liceo classico ed il corso principale del quartiere di San Michele; inoltre, \u00e8 stata posta, nelle adiacenze della chiesa di San Domenico, una statua che lo raffigura."}
{"id": "1317959", "revid": "287204", "url": "https://it.wikipedia.org/wiki?curid=1317959", "title": "Coca-Cola Lime", "text": "Coca-Cola Lime (nome originale inglese:Coca-Cola with Lime) \u00e8 una variante della Coca-Cola classica, commercializzata in Nord America nel primo trimestre del 2005. La decisione di introdurre questo nuovo tipo di bevanda, \u00e8 stata presa nel 2004, grazie alla popolarit\u00e0 raggiunta dalla \"Diet Coke Lime\", a cui era aggiunta alla formula originale l'aroma del lime.\nPubblicit\u00e0 e distribuzione.\nIl primo annuncio pubblicitario della Coca-Cola Lime \u00e8 andato in onda sulla rete televisiva americana, Fox, il 7 marzo 2005 durante il programma televisivo American Idol.\nLa Coca-Cola Lime \u00e8 disponibile, oltre al mercato statunitense, anche in diversi Paesi Europei tra cui: l'Inghilterra, la Svezia, i Paesi Bassi, Romania.\nLa bevanda per brevi periodi \u00e8 stata anche commercializzata in Irlanda, in edizione limitata, insieme alla versione \"Diet Coke Lime\" ed anche in Australia, in breve periodo ritirata, a causa del suo insuccesso.\nVarianti.\nIn Giappone e Nuova Zelanda viene distribuita la Coca-Cola Citra, una variante della Coca-Cola Lime, con l'aggiunta di altri agrumi."}
{"id": "1317963", "revid": "1272592", "url": "https://it.wikipedia.org/wiki?curid=1317963", "title": "Salvador Dal\u00ed", "text": "Abile pittore e virtuosissimo disegnatore, \u00e8 celebre principalmente per le immagini suggestive e bizzarre delle sue opere surrealiste: il suo peculiare tocco fu attribuito all'influenza che ebbero su di lui i maestri del Rinascimento.\nIl suo talento artistico trov\u00f2 espressione in svariati ambiti, tra cui il cinema, la scultura e la fotografia, portandolo a collaborare con artisti di ogni settore; egli stesso faceva risalire il suo amore \"per tutto ci\u00f2 che \u00e8 dorato ed eccessivo, la mia passione per il lusso e la mia predilezione per gli abiti orientali\" ad un'auto-attribuita discendenza araba, sostenendo che i suoi antenati discendessero dai Mori.\nDotato di grande immaginazione e con il vezzo di assumere atteggiamenti stravaganti, irrit\u00f2 coloro che hanno amato la sua arte e infastid\u00ec i suoi detrattori, dal momento che i suoi modi eccentrici hanno in alcuni casi catturato l'attenzione pi\u00f9 delle sue opere.\nBiografia.\nInfanzia e giovinezza.\nSalvador Dal\u00ed nacque a Figueres, una piccola cittadina parte della comarca dell'Empord\u00e0, sita nei pressi del confine francese, nella provincia di Girona (in Catalogna), l'11 maggio del 1904 da una benestante famiglia borghese. Suo fratello maggiore, anch'egli di nome Salvador (nato il 12 ottobre 1901), era morto di meningite nove mesi prima, il 1\u00ba agosto del 1903. Il padre, Salvador Rafael Aniceto Dal\u00ed i Cusi (1872-1950), fu un avvocato e notaio, affetto da una forte rigidit\u00e0 nell'applicazione della disciplina, temperata dalla moglie, Felipa Dom\u00e8nech i Ferr\u00e9s (1874-1921), che incoraggi\u00f2 le aspirazioni artistiche del figlio. All'et\u00e0 di cinque anni, Dal\u00ed fu condotto sulla tomba del fratello dai genitori, i quali gli fecero credere di esserne la reincarnazione, delirio del quale si convinse e che lo fece impazzire. Di suo fratello Dal\u00ed disse: \"Ci somigliavamo come due gocce d'acqua, ma rilasciavamo riflessi diversi. Probabilmente lui era una prima versione di me, ma concepito in termini assoluti\". Dal\u00ec era talmente afflitto dalla morte di suo fratello che alcune notti andava alla tomba a pregare per ore.\nDal\u00ed aveva anche una sorella, Ana Mar\u00eda (6 gennaio 1908 \u2013 16 maggio 1989) che nel 1949 pubblic\u00f2 un libro sul fratello, \"Dal\u00ed visto da sua sorella\". Tra i suoi amici d'infanzia vi erano i futuri calciatori del Barcellona Emilio Sagi Li\u00f1\u00e1n, detto \"Sagi-Barba\", e Josep Samitier.\nDal\u00ed frequent\u00f2 una scuola d'arte. Nel 1919 durante una vacanza a Cadaqu\u00e9s con la famiglia di Ramon Pichot, un artista locale che faceva regolarmente viaggi a Parigi, scopr\u00ec la pittura moderna. L'anno seguente il padre di Dal\u00ed organizz\u00f2 nella residenza di famiglia una mostra dei suoi disegni a carboncino. La prima vera esposizione pubblica la tenne nel 1919 al Teatro Municipale di Figueres.\nNel febbraio del 1921 la madre di Dal\u00ed mor\u00ec di tumore. Dal\u00ed aveva sedici anni; in seguito disse che la morte della madre \"\u00e8 stata la disgrazia pi\u00f9 grande che mi sia capitata nella vita. La adoravo... Non potevo rassegnarmi alla perdita di una persona su cui contavo per rendere invisibili le inevitabili imperfezioni della mia anima.\" Poco dopo il padre spos\u00f2 la sorella della moglie morta. Dal\u00ed non si risent\u00ec per le nuove nozze, perch\u00e9 amava e rispettava molto la zia.\nNel 1923 Dal\u00ec fu accusato d'avere organizzato una protesta (finita con l'intervento della polizia) all'Accademia di San Fernando. In seguito fu espulso per un anno e nel 1924 fu arrestato, episodio che lo port\u00f2 a dipingere Il bambino malato.\nMadrid e Parigi.\nNel 1922 Dal\u00ed and\u00f2 a vivere nella Residencia de Estudiantes di Madrid e studi\u00f2 all\"'Academia de San Fernando\" (Accademia di belle arti). Dal\u00ed attirava gi\u00e0 interesse su di s\u00e9 con i suoi modi da eccentrico dandy. Portava i capelli e le basette lunghe, si vestiva con giacche, calze lunghe e calzoni alla zuava come gli esteti britannici della fine del XIX secolo. Erano per\u00f2 i suoi dipinti, nei quali mostrava di accostarsi al cubismo, a guadagnargli l'attenzione dei suoi compagni di corso. Nei suoi primi lavori Dal\u00ed probabilmente non aveva ancora compreso pienamente i concetti del movimento cubista, poich\u00e9 all'epoca a Madrid non esistevano aderenti al movimento, e le uniche informazioni di cui disponeva provenivano da articoli di giornale e da un catalogo datogli da Ramon Pichot.\nNel 1924 l'ancora sconosciuto Salvador Dal\u00ed realizz\u00f2 per la prima volta illustrazioni per un libro, l'edizione in catalano del poema \"Les bruixes de Llers\" del suo amico e compagno di studi Carles Fages de Climent.\nDal\u00ed si accost\u00f2 anche al movimento dadaista, che lo influenz\u00f2 per tutta la sua vita. Alla Residencia divent\u00f2 intimo amico di Pep\u00edn Bello, di Luis Bu\u00f1uel e di Federico Garc\u00eda Lorca. L'amicizia con Garc\u00eda Lorca era un autentico trasporto amoroso reciproco, anche se Dal\u00ed respinse vigorosamente gli approcci erotici del poeta.\nNel 1926 Dal\u00ed fu espulso dall'Academia poco prima di sostenere gli esami finali, poich\u00e9 aveva affermato che nessuno nell'istituto era abbastanza competente da esaminare uno come lui. La sua maestria nella pittura era gi\u00e0 evidente dal notevole realismo del \"Cesto di pane\", dipinto in quello stesso anno. Sempre in quell'anno visit\u00f2 per la prima volta Parigi, dove incontr\u00f2 Pablo Picasso, che ammirava profondamente. Picasso aveva gi\u00e0 sentito parlare molto bene di Dal\u00ed da Joan Mir\u00f3. Negli anni successivi, mentre sviluppava un proprio stile, Dal\u00ed realizz\u00f2 diverse opere fortemente influenzate dall'arte di Picasso e di Mir\u00f3.\nNelle opere di Dal\u00ed alcune tendenze, che rimarranno costanti nel corso degli anni, erano gi\u00e0 evidenti negli anni venti. Egli assorb\u00ec influssi da moltissimi stili, dalla pittura classica all'avanguardia pi\u00f9 estrema. Nelle sue prime opere ci fu l'impronta di Rafael Barradas. Tra le influenze in stile classico artisti come Raffaello, Bronzino, Francisco de Zurbar\u00e1n, Vermeer e Vel\u00e1zquez. Si serviva sia di tecniche classiche che moderne, talvolta impiegandole di volta in volta in opere singole, talvolta usandole tutte nello stesso dipinto. A Barcellona le esposizioni delle sue opere attrassero attenzione, e i critici si divisero tra entusiasti e parecchio perplessi.\nDal\u00ed si fece crescere vistosi baffi, ispirati a quelli del grande maestro del Seicento spagnolo Diego Vel\u00e1zquez, e finirono per diventare un tratto inconfondibile e caratteristico del suo aspetto per il resto della vita.\nDal 1929 alla fine della Seconda guerra mondiale.\nNel 1929 Dal\u00ed collabor\u00f2 con il regista surrealista Luis Bu\u00f1uel alla realizzazione del cortometraggio \"Un chien andalou\". Il suo contributo principale consistette nell'aiutare Bu\u00f1uel a scrivere la sceneggiatura, anche se in seguito afferm\u00f2 di aver avuto un ruolo significativo anche nella realizzazione tecnica del progetto, fatto che non trov\u00f2 riscontro nelle testimonianze dell'epoca. Nell'agosto di quello stesso anno incontr\u00f2 la sua musa, fonte di ispirazione e futura moglie Gala, il cui vero nome era Elena Ivanovna Diakonova. Era un'espatriata russa di undici anni pi\u00f9 vecchia di lui, allora moglie del poeta surrealista Paul \u00c9luard. In quell'anno Dal\u00ed realizz\u00f2 le sue mostre pi\u00f9 importanti, e si un\u00ec ufficialmente al gruppo dei surrealisti di Montparnasse. Erano gi\u00e0 due anni che il suo lavoro ne era pesantemente influenzato: i surrealisti apprezzavano molto quello che Dal\u00ed defin\u00ec il suo \"metodo paranoico-critico\" per esplorare il subconscio e raggiungere un maggior livello di creativit\u00e0.\nNel frattempo i rapporti tra il pittore e il padre erano vicini alla rottura: Don Salvador Dal\u00ed y Cus\u00ed disapprovava con forza la storia d'amore tra il figlio e Gala e riteneva che la sua vicinanza ai surrealisti avesse un pessimo effetto sul suo senso morale. Lo strappo definitivo avvenne quando Don Salvador lesse su un quotidiano di Barcellona che a Parigi il figlio aveva appena esposto un disegno del \"\"Sacro Cuore di Ges\u00f9 Cristo\" insieme a una scritta provocatoria.\nIndignato, Don Salvador pretese che il figlio smentisse pubblicamente. Dal\u00ed rifiut\u00f2, forse per timore di essere allontanato dai surrealisti, e il 28 dicembre 1929 fu cacciato a forza dalla casa paterna. Il padre gli disse che intendeva diseredarlo e gli intim\u00f2 di non mettere mai pi\u00f9 piede a Cadaqu\u00e9s. In seguito Dal\u00ed sostenne che, in risposta, mise in mano al padre un preservativo contenente il suo sperma dicendogli \"Tieni. Ora non ti devo pi\u00f9 nulla!\". L'estate successiva Dal\u00ed e Gala affittarono un piccolo capanno di pescatori in una baia nei pressi di Port Lligat. In seguito lo acquist\u00f2, e nel corso degli anni lo fece ingrandire trasformandolo poco a poco nella sua adorata villa sul mare.\nNel 1931 Dal\u00ed dipinse una delle sue opere pi\u00f9 famose, \"La persistenza della memoria\". \u00c8 la surrealistica immagine simbolica degli orologi, flosci e sul punto di liquefarsi: gli orologi che si sciolgono rappresentano la memoria, che invecchiando negli anni perde forza e resistenza. Tale idea \u00e8 sostenuta anche da altre immagini, come l'ampio paesaggio dai confini indefiniti e un altro orologio, raffigurato mentre \u00e8 divorato dagli insetti.\nDal\u00ed e Gala, dopo aver convissuto a partire dal 1929, si sposarono nel 1934 con una cerimonia civile. Nel 1958 si risposeranno con rito cattolico. Il matrimonio era aperto e raramente fu sessuale. Gala ebbe infatti diversi amanti.\nDal\u00ed fu presentato negli Stati Uniti nel 1934 dal mercante d'arte Julian Levy. La sua esposizione di New York, che includeva \"La persistenza della memoria\", cre\u00f2 subito scalpore e interesse. L'alta societ\u00e0 lo accolse organizzando uno speciale \"Ballo in onore di Dal\u00ed\", al quale presenzi\u00f2 portando sul petto una scatola di vetro contenente un reggiseno.\nDal\u00ed e Gala parteciparono anche a una festa mascherata a New York, organizzata per loro dall'ereditiera Caresse Crosby: come costume scelsero di vestirsi come il figlioletto di Lindbergh e il suo rapitore. La conseguente reazione scandalizzata della stampa fu tale che Dal\u00ed dovette scusarsi. Quando torn\u00f2 a Parigi i surrealisti lo rimproverarono d'essersi scusato di un gesto surrealista.\nMentre la maggior parte dei surrealisti tendeva ad assumere posizioni di sinistra, Dal\u00ed si mantenne ambiguo sul giusto rapporto tra politica e arte. Andr\u00e9 Breton, uno dei capofila del surrealismo, lo accus\u00f2 di difendere il \"nuovo\" e l'\"irrazionale\" del \"fenomeno Hitler\", ma Dal\u00ed respinse queste affermazioni dicendo: \"Non sono un seguace di Hitler n\u00e9 nei fatti n\u00e9 nelle intenzioni\"\". Al dittatore tedesco ispir\u00f2 tre dipinti: \"L'enigma di Hitler\" (1939), \"Metamorfosi di Hitler in un paesaggio al chiaro di luna\" (1958) e \"Hitler si masturba\" (1973).\nDal\u00ed insistette sul concetto che il surrealismo pu\u00f2 esistere anche in un contesto apolitico e si rifiut\u00f2 di condannare esplicitamente il fascismo, uno dei fattori che cre\u00f2 dei problemi con i suoi colleghi. Pi\u00f9 tardi, sempre nel 1934, Dal\u00ed fu sottoposto a un \"processo\" a seguito del quale fu formalmente espulso dal gruppo dei surrealisti. Come reazione Dal\u00ed dichiar\u00f2: \"\"Il surrealismo sono io\".\nNel 1936 Dal\u00ed partecip\u00f2 all'Esposizione internazionale surrealista di Londra. Tiene la sua conferenza, intitolata \"Fant\u00f4mes parano\u00efaques authentiques\", vestito con tuta e casco da palombaro. Arriv\u00f2 tenendo in mano una stecca da biliardo e con due levrieri russi al guinzaglio. Si dovr\u00e0 poi togliere il casco da palombaro perch\u00e9 rimasto senza fiato. Commenta: \"Ho solo voluto mostrare che mi stavo 'immergendo a fondo' nella mente umana.\"\nIn quel periodo il principale mecenate di Dal\u00ed \u00e8 il ricchissimo Edward James, che lo aiuta ad emergere nel mondo dell'arte acquistando molte sue opere e supportandolo finanziariamente per due anni. I due diventano buoni amici e il ritratto di James viene anche inserito da Dal\u00ed nel dipinto \"Cigni che riflettono elefanti\". Artista e mecenate collaborano anche nella realizzazione di due delle pi\u00f9 celebri icone del movimento surrealista: il \"Telefono aragosta\" e il \"Divano a forma di labbra di Mae West\".\nNel 1939 Breton conia per il pittore spagnolo il denigratorio soprannome di \"Avida Dollars\", anagramma di \"Salvador Dal\u00ed\" che pu\u00f2 essere tradotto come \"bramoso di dollari\". Si tratta di un modo per deridere la crescente commercializzazione delle opere di Dal\u00ed e la percezione che Dal\u00ed stesso abbia cercato di ingrandire la propria figura grazie alla fama e al denaro. Alcuni surrealisti da allora in poi parlano di Dal\u00ed solo al passato remoto, come se fosse morto. Il movimento surrealista e alcuni suoi membri (come Ted Joans) continueranno a polemizzare duramente con Dal\u00ed fino al momento della sua reale morte e anche oltre.\nIn Europa scoppia la seconda guerra mondiale e cos\u00ec i Dal\u00ed si trasferiscono negli Stati Uniti, dove vivono per otto anni. Dopo il trasferimento Dal\u00ed si riavvicina alla pratica del Cattolicesimo. Robert e Nicolas Descharnes hanno scritto \"In questo periodo Dal\u00ed non ha mai smesso di scrivere\"\".\nL'anno seguente Dal\u00ed imposta il canovaccio di un film per Jean Gabin intitolato \"Ondata d'amore\". Nel 1942 pubblica la propria autobiografia, \"La vita segreta di Salvador Dal\u00ed\". Scrive i cataloghi delle sue esposizioni, come quella alla Knoedler Gallery di New York del 1943. In quel testo spiega: \"Il surrealismo perlomeno sar\u00e0 servito a fornire la prova sperimentale che la completa sterilit\u00e0 e i tentativi di automatizzazione si sono spinti troppo in l\u00e0 e hanno condotto ad un sistema totalitario. ... La pigrizia dei nostri giorni e la totale mancanza di tecnica hanno raggiunto il loro parossismo nel valore psicologico dell'attuale uso che si fa del collage.\" Nel 1944 pubblica anche il romanzo \"Hidden Faces\", la cui protagonista, Solange de Cl\u00e9da, \u00e8 posta a emblema del \"cledalismo\", una perversione che completerebbe una trilogia con sadismo e masochismo; il romanzo narra anche di un salone di moda per automobili, e Edwin Cox, sul Miami Herald ne fa una vignetta che ritrae Dal\u00ed mentre veste un'automobile con un abito da sera.\nUn frate italiano, Gabriele Maria Berardi, sostenne di aver praticato un esorcismo su Dal\u00ed nel 1947, mentre si trovava in Francia. Nel 2005 tra le propriet\u00e0 del frate \u00e8 stata trovata una scultura che rappresenta Cristo crocefisso; alcuni sostengono che Dal\u00ed l'avrebbe data al religioso in segno di gratitudine e due esperti d'arte spagnoli confermano che ci sono fondate ragioni, analizzando lo stile dell'opera, per poterla attribuire a Dal\u00ed. Questa vicenda resta controversa.\nNel 1948 visita il Parco dei mostri di Bomarzo, il quale parco ha evidenti richiami simbolico esoterici. Dal\u00ec ripreso dalle telecamere dell'Istituto Luce si mostra in posa davanti ai principali monumenti.\nGli ultimi anni in Catalogna e la morte.\nA partire dal 1951 Dal\u00ed torn\u00f2 a vivere nella sua amata Catalogna. La scelta di vivere in Spagna mentre questa era ancora governata da Franco gli attir\u00f2 critiche da parte dei progressisti e pure da diversi altri artisti. \u00c8 anche probabile che il diffuso rifiuto delle ultime opere di Dal\u00ed da parte di alcuni surrealisti e critici d'arte sia in parte da attribuirsi a ragioni politiche pi\u00f9 che a una valutazione artistica delle opere stesse.\nNel 1954 \u00e8 ospite della citt\u00e0 di Roma dove organizza uno spettacolo facendo trasportare per le strade della capitale un cubo pitagorico, infine con un ricevimento al Palazzo Pallavicini pronuncia un discorso in latino con cui inaugura cos\u00ec una sua mostra con illustrazione della \"Divina Commedia\".\nNel 1959 Andr\u00e9 Breton organizza una mostra chiamata \"Omaggio al surrealismo\", fatta per celebrare il quarantesimo anniversario del movimento, che comprende opere di Dal\u00ed, Joan Mir\u00f3, Enrique T\u00e1bara e Eugenio Granell. L'anno seguente per\u00f2, Breton si batt\u00e9 con forza contro l'inserimento della \"Madonna Sistina\" di Dal\u00ed nell'Esposizione internazionale surrealista di New York.\nIn questa parte della sua carriera Dal\u00ed non si limita ad esprimersi con la pittura, ma sperimenta anche nuove tecniche artistiche e di comunicazione mediatica: realizza opere sviluppando macchie d'inchiostro casuali lanciate sulla tela ed \u00e8 tra i primi artisti a servirsi di olografie. Molte delle sue opere comprendono illusioni ottiche. Nei suoi ultimi anni, giovani artisti come Andy Warhol definiscono Dal\u00ed una delle pi\u00f9 importanti influenze sulla Pop art. Dal\u00ed si interessa molto anche di scienze naturali e di matematica. Quest'interesse si vede in diversi dei suoi dipinti, specialmente quelli degli anni cinquanta, in cui dipinge i propri soggetti come se fossero composti da corni di rinoceronte. Secondo Dal\u00ed il corno di rinoceronte rappresenta la geometria divina perch\u00e9 cresce secondo una spirale logaritmica. Lega il tema del rinoceronte anche a quello della castit\u00e0 e della Vergine Maria. Dal\u00ed \u00e8 affascinato anche dal DNA e dall'ipercubo (un cubo a quattro dimensioni); uno sviluppo dell'ipercubo \u00e8 ben visibile nel dipinto \"Crocefissione (Corpus Hypercubus)\".\nIl periodo di Dal\u00ed successivo alla seconda guerra mondiale si caratterizza per il suo virtuosismo tecnico e per l'interesse per le illusioni ottiche, la scienza e la religione. La sua devozione per la religione cattolica aumenta e, allo stesso tempo, rimane profondamente impressionato da quanto successo ad Hiroshima e dalla nascita dell'\"era atomica\". Di conseguenza Dal\u00ed definisce questo periodo come quello del \"misticismo nucleare\". In dipinti come \"La Madonna di Port-Lligat\" (prima versione, 1949) e \"Corpus Hypercubus\" (1954) Dal\u00ed cerca di sintetizzare l'iconografia cristiana con immagini di disintegrazione materiale ispirate dalla fisica nucleare.\nIncontr\u00f2 pi\u00f9 volte papa Pio XII e papa Giovanni XXIII; dopo la proclamazione del dogma dell'assunzione di Maria da parte di papa Pacelli (1950) e l'incontro privato col pontefice nel 1954 (a cui don\u00f2 la prima versione della \"Madonna di Port-Lligat\"), dipinse i due quadri \"Assunta antiprotonica\" e \"Assunta Canaveral\" (1956); il riferimento dei bizzarri nomi dei quadri sono al luogo dove gli Stati Uniti effettuavano i lanci di missili di prova dal 1949 (Cape Canaveral, dove sorger\u00e0 il John F. Kennedy Space Center negli anni '60) e a un eccentrico scambio di battute avvenuto tra Dal\u00ed e il papa: dopo aver chiesto precisazioni a Pio XII sulle dinamiche dell'assunzione, il pittore concluse che trattavasi del \u00abprodotto di un'esplosione guidata dallo spirito, con protoni e antiprotoni annichilitisi a vicenda, generando una potentissima scarica di energia\u00bb.\nIn seguito celebr\u00f2 il Concilio Vaticano II e papa Roncalli con \"Madonna Sistina (Orecchio di papa Giovanni)\" del 1960.\nNel periodo del \"Misticismo nucleare\" si inseriscono anche lavori notevoli come \"La stazione di Perpignan\" (1965) e \"Torero allucinogeno\" (1968-70).\nNel 1960 Dal\u00ed inizia a lavorare al Teatro-Museo Dal\u00ed nella sua cittadina natale di Figueres; si tratta del suo progetto pi\u00f9 grande e richiede la maggior parte delle sue energie fino al 1974. Continuer\u00e0 poi a fare altre occasionali aggiunte fino alla met\u00e0 degli anni ottanta. In questo periodo Dal\u00ec si occupa anche di Arte Postale . vedi il libro di Eraldo Di Vita \"Mailart-Il recupero della memoria\".\nNel 1968 Dal\u00ed realizza un filmato pubblicitario per la televisione per conto della cioccolata Lanvin e l'anno successivo disegna il logo dei celebri lecca lecca Chupa Chups. Sempre nel 1969 \u00e8 responsabile della campagna pubblicitaria dell'Eurofestival e crea una grande scultura metallica che viene posta sul palco del Teatro Real di Madrid dove si svolge la manifestazione canora. Nello stesso anno venne pubblicata a New York un'edizione del celebre romanzo di Lewis Carroll \"Le avventure di Alice nel Paese delle Meraviglie\", con illustrazioni di Dal\u00ed.\nNel 1980 la salute di Dal\u00ed riceve un colpo durissimo; la moglie Gala, colpita da una forma lieve di demenza senile, probabilmente gli somministra un pericoloso cocktail di medicinali senza che gli fossero prescritti, danneggiandogli il sistema nervoso e provocando la precoce fine delle sue capacit\u00e0 artistiche. All'et\u00e0 di 76 anni Dal\u00ed \u00e8 ridotto a un relitto e la sua mano destra trema in maniera terribile in preda a sintomi molto simili a quelli della malattia di Parkinson.\nNel 1982 re Juan Carlos I di Spagna concede a Dal\u00ed il titolo di Marchese di P\u00fabol, che pi\u00f9 tardi il pittore ripagher\u00e0 donando al re un disegno (che sar\u00e0 anche il suo ultimo) quando il re gli far\u00e0 visita sul letto di morte.\nLa moglie Gala mor\u00ec il 10 giugno 1982. Dopo la sua morte, perse la maggior parte della voglia di vivere. Si lasci\u00f2 deliberatamente disidratare, forse un tentativo di suicidio. Si trasfer\u00ec da Figueres al Castello di P\u00fabol, che aveva comprato per Gala e dove lei era morta. Nel 1984, in circostanze non del tutto chiare, scoppi\u00f2 un incendio nella sua camera da letto. Forse si trattava di un altro tentativo di suicidio di Dal\u00ed o forse semplicemente una negligenza del personale. In ogni caso Dal\u00ed fu salvato e torn\u00f2 a Figueres, dove un gruppo di suoi amici, protettori e colleghi artisti ritenevano fosse meglio trascorrere i suoi ultimi anni, nel suo Teatro-museo.\nAlcune voci sostengono che Dal\u00ed sia stato forzato dai suoi tutori a firmare tele vuote, usate anche dopo la sua morte, per produrre falsi. Il risultato fu che i mercanti d'arte tendono a diffidare delle opere attribuite a Dal\u00ed e risalenti all'ultimo periodo.\nNel novembre 1988 Dal\u00ed fu ricoverato in ospedale per un attacco di cuore e il 5 dicembre ricevette la visita di re Juan Carlos che rivel\u00f2 di essere sempre stato un suo grande ammiratore.\nIl 23 gennaio 1989, mentre ascoltava il suo disco preferito, \"Tristano e Isotta\" di Wagner, mor\u00ec per un altro attacco di cuore. Aveva 84 anni. Fu sepolto all'interno del suo Teatro-Museo di Figueres, dall'altro lato della strada rispetto alla chiesa in cui era stato battezzato e dove si svolse il suo funerale, e solo a tre isolati dalla casa in cui era nato.\nNel 2017 il corpo di Dal\u00ed fu riesumato brevemente per un test del DNA: una donna, Pilar Abel Mart\u00ednez, figlia di una cameriera, sostenne di esserne la figlia biologica; tuttavia il test ha dato esito negativo nel 2018.\nIl simbolismo.\nNel suo lavoro Dal\u00ed si \u00e8 ampiamente servito del simbolismo. Ad esempio, il simbolo caratteristico degli \"orologi molli\" apparso per la prima volta in \"La persistenza della memoria\" si riferisce alla teoria di Einstein che il tempo \u00e8 relativo e non qualcosa di fisso. L'idea di servirsi degli orologi in questo modo venne a Dal\u00ed mentre in una calda giornata d'agosto osserv\u00f2 un pezzo di formaggio Camembert che si scioglieva e gocciolava.\nQuella dell'elefante \u00e8 un'altra delle immagini ricorrenti nelle opere di Dal\u00ed. Comparve per la prima volta nell'opera del 1944 \"Sogno causato dal volo di un'ape intorno a una melagrana un attimo prima del risveglio\". L'elefante, ispirato al piedistallo di una scultura di Gian Lorenzo Bernini che si trova a Roma e rappresenta un elefante che trasporta un antico obelisco, viene ritratto con le \"\"lunghe gambe del desiderio, con molte giunture e quasi invisibili\" e con un obelisco sulla schiena.\nGrazie all'incongrua associazione con le zampe sottili e fragili, questi goffi animali, noti anche per essere un tipico simbolo fallico a causa della loro proboscide, creano un senso di irrealt\u00e0. \"L'elefante rappresenta la distorsione dello spazio\" ha spiegato una volta Dal\u00ed, \"le zampe lunghe ed esili contrastano l'idea dell'assenza di peso con la struttura\". \"Dipingo immagini che mi riempiono di gioia, che creo con assoluta naturalezza, senza la minima preoccupazione per l'estetica, faccio cose che mi ispirano un'emozione profonda e tento di dipingerle con onest\u00e0\"\".\nL'uovo \u00e8 un'altra delle immagini tipiche di cui si serviva Dal\u00ed. Associa all'uovo il periodo prenatale e intrauterino, usandolo per simboleggiare la speranza e l'amore; l'uovo compare ad esempio ne \"Il grande masturbatore\" e ne \"La metamorfosi di Narciso\". Nelle sue opere compaiono inoltre varie specie animali: le formiche rappresentano la morte, la decadenza e uno smisurato desiderio sessuale; la chiocciola \u00e8 in stretta connessione con la testa umana (la prima volta che incontr\u00f2 Sigmund Freud Dal\u00ed aveva visto una chiocciola su una bicicletta appoggiata fuori dalla sua casa), mentre le locuste sono per lui un simbolo di distruzione e paura.\nInteressi e attivit\u00e0 al di fuori della pittura.\nDal\u00ed fu un artista molto versatile. Alcune delle sue opere pi\u00f9 celebri sono sculture o altro tipo di installazioni, e si distinse anche per i suoi contributi al teatro, alla moda, alla fotografia e altre discipline.\nArredamento e gioielleria.\nDue degli oggetti pi\u00f9 famosi lasciatici dal movimento surrealista sono il \"Telefono aragosta\" e il \"Divano - labbra di Mae West\", realizzati da Dal\u00ed nel 1936 e 1937 rispettivamente. Entrambe le opere gli furono commissionate dall'artista surrealista e mecenate Edward James: James aveva ereditato una vasta propriet\u00e0 in Inghilterra, a West Dean nel West Sussex, quando aveva 5 anni e negli anni trenta era diventato uno dei principali sostenitori del movimento surrealista.\nLa descrizione del \"Telefono aragosta\" in esposizione alla Tate Gallery riporta che \"secondo Dal\u00ed le aragoste e i telefoni avevano entrambi una forte connotazione sessuale ed egli individu\u00f2 una stretta analogia tra il cibo e il sesso\" Il telefono era perfettamente funzionante e James ne acquist\u00f2 quattro da Dal\u00ed per sostituire gli apparecchi di casa sua. Uno di questi \u00e8 attualmente esposto alla Tate Gallery di Londra, il secondo si trova al \"Museo tedesco del telefono\" di Francoforte, il terzo appartiene alla Fondazione Edward James, mentre il quarto si trova esposto alla National Gallery of Australia.Questi telefoni avevano la base nera e la cornetta (aragosta) colorata,ma, insieme ad essi,l'artista ordin\u00f2 alla ditta incaricata sei telefoni-aragosta di colore bianco (\"White Aphrodisiac Telephone\"). Questi ultimi ora si trovano : Boijmans Van Beuningen Museum (Rotterdam),Salvador Dal\u00ec Museum (St. Petersburg, Florida), Museo Berardo (Lisbona), Edward James Foundation (Chichester), Minneapolis Institute of Art (Minneapolis), Johannesburg Art Gallery (Johannesburg).\nIl \"Divano - labbra di Mae West\", realizzato in legno e raso, riprende la forma delle labbra della celebre attrice, da cui Dal\u00ed sembrava essere affascinato. La West gi\u00e0 in precedenza era stata il soggetto di un'opera del pittore catalano, ovvero \"Il volto di Mae West\" del 1935. Attualmente il \"Divano - labbra di Mae West\" si trova al Brighton and Hove Museum in Inghilterra.\nTra il 1941 e il 1970 Dal\u00ed cre\u00f2 una collezione di 39 gioielli. Sono pezzi particolarmente complessi e alcuni di essi hanno delle parti mobili. Il pi\u00f9 famoso di questi, \"Il cuore reale\" \u00e8 realizzato in oro, ha 46 rubini, 42 diamanti e 4 smeraldi incastonati ed \u00e8 fatto in modo che il centro del gioiello \"batta\" come fosse un vero cuore. Dal\u00ed disse che \"\"Senza un pubblico, senza la presenza di spettatori, questi gioielli non compierebbero appieno la funzione per cui sono stati realizzati. Chi li guarda \u00e8, di conseguenza, il vero artista\". \"I gioielli di Dal\u00ed\"\" sono esposti permanentemente al Teatro-Museo Dal\u00ed di Figueres, in Catalogna.\nTeatro.\nPer il teatro, nel 1927 Dal\u00ed realizz\u00f2 la scenografia per la rappresentazione della commedia romantica di Garc\u00eda Lorca \"Mariana Pineda\". Nel 1939 per la messa in scena di \"Baccanale\", un balletto realizzato sulle note dell'opera \"Tannh\u00e4user\" di Richard Wagner (1845), Dal\u00ed cre\u00f2 sia le scene che il libretto dello spettacolo. Al lavoro per \"Baccanale\" seguirono la realizzazione delle scene per \"Labirinto\" del 1941 e per \"Il cappello a tre punte\" del 1949.\nCinema.\nFin dalla giovinezza Dal\u00ed manifest\u00f2 un vivo interesse per la cinematografia, e si recava al cinema quasi tutte le domeniche. Visse sia l'epoca del muto che il periodo in cui i film iniziarono a diventare molto popolari. Credeva che il cinema avesse due dimensioni diverse: \"le cose in s\u00e9\" - ovvero i fatti che sono ritratti dalla macchina da presa - e l'\"immaginazione fotografica\" - ovvero il modo in cui la macchina da presa trasforma le immagini in maniera creativa e fantasiosa. Fu coautore del film surrealista di Luis Bu\u00f1uel \"Un chien andalou\", un cortometraggio di 17 minuti rimasto celebre per la sua particolare scena d'apertura in cui si vede un occhio umano squarciato con un rasoio (in realt\u00e0 l'occhio era di un vitello morto, anche se il montaggio fa credere che appartenga alla donna a cui il regista stesso sta tenendo l'occhio sinistro ben aperto con la forza, dopo aver affilato un rasoio). Questo \u00e8 in effetti il film per cui Dal\u00ed \u00e8 rimasto celebre nella scena della cinematografia indipendente. \"Un Chien Andalou\" \u00e8 un buon esempio del modo in cui Dal\u00ed riportava nel mondo reale il suo immaginario simile a quello dei sogni: le immagini cambiano all'improvviso e le scene si interrompono conducendo lo spettatore in una direzione completamente diversa da quella che stava seguendo solo un momento prima. Il secondo film prodotto insieme a Bu\u00f1uel si intitola \"L'\u00e2ge d'or\" e venne girato nel 1930 a Parigi nello Studio 28. Il film fu messo al bando per anni dopo che \"fascisti e gruppi di antisemiti fecero irruzione violentemente nella sala parigina dove era proiettato lanciando bombette puzzolenti e inchiostro\". Entrambi i film ebbero un grosso impatto sul movimento surrealista che si muoveva nel cinema indipendente. Il critico Robert Short ha scritto: \"Se 'Un chien andalou' si pone come la massima rappresentazione delle incursioni del surrealismo nel regno dell'inconscio, allora 'L'\u00e2ge d'or' \u00e8 forse la pi\u00f9 incisiva e implacabile espressione del suo intento rivoluzionario\".\nDal\u00ed lavor\u00f2 anche con altri celebri cineasti come Alfred Hitchcock. La pi\u00f9 conosciuta delle sue realizzazioni \u00e8 forse la sequenza del sogno di \"Io ti salver\u00f2\" (1945), film che affronta il tema della psicanalisi. Hitchcock aveva bisogno di scene oniriche che comunicassero l'idea che un'esperienza repressa pu\u00f2 scatenare una nevrosi, e sapeva che il lavoro di Dal\u00ed poteva aiutarlo a creare l'atmosfera che desiderava.\nSi impegn\u00f2 nella realizzazione di un documentario intitolato \"Caos e creazione\", ricco di riferimenti utili a comprendere quale fosse il vero modo di intendere l'arte di Dal\u00ed.\nCollaborazione con Walt Disney.\nCollabor\u00f2 anche alla produzione di un cartone animato della Disney, \"Destino\". Il film, completato solo nel 2003 da Baker Bloodworth e Roy Disney, contiene immagini surreali di vari personaggi che volano camminano e danzano. \u00c8 ispirato all'omonima canzone del cantautore messicano Armando Dom\u00ednguez. Disney nel 1945 assunse Salvador Dal\u00ed per aiutarlo nella produzione e il lavoro continu\u00f2 per otto mesi fino al 1946. Continuarono a realizzare animazioni finch\u00e9 non furono costretti ad interrompere il lavoro quando per causa della guerra ci fu una crisi economica. Il film non fu completato ma venne ugualmente presentato in diversi festival cinematografici riscuotendo un enorme successo venendo anche candidato ai premi Oscar. Il cortometraggio della durata di 6:32 minuti rappresenta un personaggio disneyano con le fattezze di una principessa, che interagisce con scene e figure surreali tipiche dell'opera di Salvador Dal\u00ed.\nAltri lavori cinematografici.\nNel corso della sua vita l'artista port\u00f2 a termine un solo altro film, \"Impresiones de Mongolia Superior\" (1975), che racconta la storia di una spedizione organizzata per cercare degli strani ed enormi funghi allucinogeni.\nModa e fotografia.\nSalvador Dal\u00ed fu attivo anche nel mondo della moda e in quello della fotografia. Nell'ambito della moda \u00e8 nota la sua collaborazione con la stilista italiana Elsa Schiaparelli, quando l'artista fu ingaggiato dalla Schiaparelli per realizzare un abito bianco sul quale era raffigurata a stampa un'aragosta. Tra gli altri modelli che Dal\u00ed fece su sua commissione si ricordano un cappello a forma di scarpa e una cintura rosa con la fibbia a forma di labbra. Cur\u00f2 anche il design di alcuni tessuti e bottiglie di profumo. Nel 1950, insieme a Christian Dior cre\u00f2 un singolare \"abito per l'anno 2045\". Tra i fotografi con cui collabor\u00f2 si ricordano Man Ray, Brassa\u00ef, Cecil Beaton e Philippe Halsman.\nCon Man Ray e Brassa\u00ef Dal\u00ed scatt\u00f2 foto della natura, mentre con gli altri si addentr\u00f2 in una serie di soggetti piuttosto oscuri tra cui la serie \"Dal\u00ed Atomica\" - realizzata nel 1948 insieme ad Halsman, ed ispirata al suo dipinto \"Leda Atomica\" - che in una fotografia ritrae \"\"il cavalletto di un pittore, tre gatti, una secchiata d'acqua e Dal\u00ed che volteggia nell'aria.\"\nScienza.\nPer quanto riguarda il mondo della scienza, Dal\u00ed rimase affascinato dal cambiamento dei modelli di riferimento che nel corso del XX secolo accompagnarono la nascita della meccanica quantistica e nel 1958, ispirato dal principio di indeterminazione di Heisenberg, scrisse il suo \"Manifesto Antimaterico\": \"Durante il periodo surrealista volevo creare l'iconografia del mondo interiore e del mondo del meraviglioso concepiti da mio padre Freud. Oggi, invece, il mondo esteriore e quello della fisica hanno superato quello della psicologia. oggi mio padre \u00e8 il Dottor Heisenberg.\"\"\nIn accordo con queste nuove convinzioni l'artista dipinse \"La disintegrazione della persistenza della memoria\", opera del 1954, con cui riprende \"La persistenza della memoria\" ma la rappresenta mentre va in frantumi e si scompone in tasselli, riassumendo chiaramente il suo riconoscimento delle nuove frontiere della scienza.\nAltro.\nIn architettura Dal\u00ed si dedic\u00f2 alla costruzione della sua casa di Port Lligat, nei pressi di Cadaqu\u00e9s e del padiglione surrealista chiamato \"Sogno di Venere\" per l'Esposizione universale del 1939, che comprendeva molte stravaganti statue e sculture. Tra le sue opere letterarie si ricordano \"La vita segreta di Salvador Dal\u00ed\" (1942), \"Diario di un genio\" (1952-63) e \"Oui: la rivoluzione critica-paranoide\" 1927-33)\nFu molto attivo nelle arti grafiche, realizzando molte incisioni e litografie. Mentre per\u00f2 le sue prime stampe erano di qualit\u00e0 paragonabile a quella dei dipinti, con il passar del tempo decise di vendere solo i diritti delle immagini e di non essere personalmente coinvolto nella realizzazione tecnica. Inoltre, negli anni ottanta e novanta furono prodotti un congruo numero di falsi e di opere non autorizzate, che contribuirono a rendere piuttosto insidioso il mercato delle stampe firmate Dal\u00ed.\nAmanda Lear.\nNel 1965 in un locale notturno francese Dal\u00ed incontr\u00f2 Amanda Tapp, in seguito Amanda Lear, un'indossatrice francese di origine cinese e inglese. La Lear divent\u00f2 una sua pupilla e la sua musa che in seguito scrisse della loro relazione nella sua biografia autorizzata \"La mia vita con Dal\u00ed\" (1986).\nColpito dai modi mascolini e sopra le righe della Lear, Dal\u00ed ne guid\u00f2 e supervision\u00f2 il passaggio dal mondo della moda a quello della musica, consigliandola sul modo di presentarsi e aiutandola a diffondere strane dicerie sulla sua origine. Secondo la Lear lei e Dal\u00ed era come se fossero uniti da una sorta di \"\"Matrimonio spirituale\". Alcuni, parlandone come del \"Frankenstein\"\" di Dal\u00ed, ritengono che anche il nome della Lear fosse un gioco di parole basato sul francese \"L'Amant Dal\u00ed\", \"L'amante di Dal\u00ed\". La Lear aveva preso il posto di una precedente musa-allieva, Isabelle Collin Dufresne (in arte Ultra Violet), che aveva lasciato Dal\u00ed per unirsi alla Factory di Andy Warhol.\nQuesta relazione dur\u00f2 circa 15 anni.\nPosizione politica e personalit\u00e0.\nLa posizione politica di Salvador Dal\u00ed ha ricoperto un ruolo significativo nella sua affermazione come artista. \u00c8 stato identificato come un sostenitore ideologico del regime autoritario di Francisco Franco. Andr\u00e9 Breton, il leader del movimento surrealista, si sforz\u00f2 in ogni modo per mantenere il suo nome distinto da quello degli altri surrealisti. In realt\u00e0, probabilmente, una corretta ricostruzione dei fatti \u00e8 pi\u00f9 complessa di simili schematismi. In ogni caso \u00e8 certo che Dal\u00ed non fu mai un antisemita e fu amico del celebre architetto e designer Paul L\u00e1szl\u00f3, che era di origine ebraica. Manifest\u00f2 anche una profonda ammirazione nei confronti di Freud (quando ebbe modo di incontrarlo) e di Einstein, entrambi ebrei, e tutto questo pu\u00f2 essere verificato nei suoi scritti. Riguardo alla personalit\u00e0 di Dal\u00ed, George Orwell in un saggio scrisse:\nDurante la giovent\u00f9 Dal\u00ed fu in periodi diversi, sia anarchico che comunista. Nei suoi scritti ci sono numerosi aneddoti su come avesse assunto posizioni politiche radicali pi\u00f9 per stupire gli ascoltatori che per reale convinzione, comportamento in linea con la sua adesione al movimento Dada. Una volta diventato pi\u00f9 maturo, le sue posizioni politiche cambiarono, specialmente in conseguenza del fatto che il movimento surrealista era andato trasformandosi sotto la guida del trotskista Breton, che si dice abbia estromesso Dal\u00ed contestando le sue posizioni. Nel suo libro del 1970 \"Dal\u00ed by Dal\u00ed\" si autodefinisce anarchico e monarchico, suscitando il dibattito su che cosa in effetti sia l'anarco-monarchia.\nAllo scoppio della guerra civile spagnola Dal\u00ed sfugg\u00ec ai combattimenti, rifiutando di allinearsi con alcuno degli schieramenti. Dopo la seconda guerra mondiale, George Orwell lo critic\u00f2 per \"essere fuggito come un topo dalla nave che affondava non appena la Francia era stata in pericolo\" dopo che il pittore vi aveva prosperato per anni:\nDopo il ritorno in Catalogna alla fine della guerra, Dal\u00ed si avvicin\u00f2 al regime di Franco. Fece alcune dichiarazioni di sostegno al regime e si congratul\u00f2 con Franco per le sue azioni intese a \"ripulire la Spagna dalle forze distruttive\" Riavvicinatosi alla fede cattolica e diventando sempre pi\u00f9 religioso con il passare del tempo, Dal\u00ed con tale frase potrebbe essersi riferito ai comunisti, socialisti e anarchici. Dal\u00ed invi\u00f2 dei telegrammi a Franco, pregandolo di firmare le condanne a morte per i prigionieri e incontr\u00f2 personalmente il dittatore realizzando inoltre il ritratto della nipotina. \u00c8 impossibile stabilire quanto i suoi omaggi a Franco fossero sinceri o quanto frutto della sua stravaganza ed eccentricit\u00e0; una volta mand\u00f2 un telegramma pure al \"Conduc\u0103tor\" della Romania, il comunista Nicolae Ceau\u0219escu pregandolo di adottare uno scettro come simbolo del suo potere. Il quotidiano romeno \"Sc\u00eenteia\" pubblic\u00f2 il messaggio senza sospettare che potesse trattarsi di una beffa. Fece d'altra parte anche gesti di aperta disobbedienza nei confronti del regime, come continuare a lodare Federico Garc\u00eda Lorca anche durante gli anni in cui le opere del poeta in Spagna erano messe al bando.\nDal\u00ed in ogni caso fu un vero personaggio e la sua immagine, con l'onnipresente mantello, il bastone da passeggio, l'espressione altezzosa e i baffi fissati con la brillantina e all'ins\u00f9, permane nell'immaginario collettivo. Resta famosa la sua affermazione:\nOpere.\nNel corso della sua carriera Dal\u00ed realizz\u00f2 pi\u00f9 di 1.500 dipinti, oltre ad illustrazioni per libri, litografie, scenografie e costumi teatrali, disegni, sculture e svariate altre opere.\nQuesto elenco \u00e8 quindi solo indicativo.\nMusei.\nLa pi\u00f9 vasta collezione di opera di Dal\u00ed si trova al Teatro Museo Dal\u00ed di Figueres, in Catalogna, seguito dal Salvador Dal\u00ed Museum di St. Petersburg in Florida, che contiene la collezione di A. Reynolds Morse &amp; Eleanor R. Morse, composta da pi\u00f9 di 1.500 opere. Altre collezioni significative sono quelle del Museo Nacional Centro de Arte Reina Sof\u00eda di Madrid, della Salvador Dal\u00ed Gallery a Pacific Palisades in California, dell'Espace Dal\u00ed di Parigi e del Dal\u00ed Universe di Londra.\nUna delle pi\u00f9 improbabili sistemazioni di un'opera di Dal\u00ed fu la prigione di Rikers Island a New York; per 16 anni lo schizzo di una \"Crocefissione\" donata dall'artista al carcere fu appeso nel refettorio dei reclusi finch\u00e9, per sicurezza, non fu spostato nell'atrio della prigione. Il disegno \u00e8 stato rubato nel marzo 2003 e non \u00e8 stato mai recuperato.\nDocumentari su Dal\u00ed.\nA Dal\u00ed sono dedicati numerosi film e documentari, tra cui:"}
{"id": "1317965", "revid": "287204", "url": "https://it.wikipedia.org/wiki?curid=1317965", "title": "Juliusz Slowacki", "text": ""}
{"id": "1317967", "revid": "175733", "url": "https://it.wikipedia.org/wiki?curid=1317967", "title": "Decapolis", "text": ""}
{"id": "1317969", "revid": "287204", "url": "https://it.wikipedia.org/wiki?curid=1317969", "title": "Stefano d'Ungheria", "text": "Vanno sotto questo nome cinque re ungheresi, di cui il primo \u00e8 anche santo:"}
{"id": "1317971", "revid": "186283", "url": "https://it.wikipedia.org/wiki?curid=1317971", "title": "Coca-Cola with Lime", "text": ""}
{"id": "1317974", "revid": "186283", "url": "https://it.wikipedia.org/wiki?curid=1317974", "title": "Coca-Cola con Lime", "text": ""}
{"id": "1317976", "revid": "114995641", "url": "https://it.wikipedia.org/wiki?curid=1317976", "title": "Palio Marinaro", "text": "Il Palio Marinaro \u00e8 una manifestazione folkloristico/remiera che si svolge a Livorno, nella acque di mare antistanti alla Terrazza Mascagni e che vede contrapporsi sedici rioni cittadini, dopo la riforma del 2013 sono passati ad otto.\nStoria.\nLa pi\u00f9 antica manifestazione remiera livornese \u00e8 la \"giostra dell'antenna\", alla quale si sono aggiunte nel tempo il Palio dal 1926, dal 1966 la Coppa Barontini (gara a cronometro lungo il percorso del Fosso Reale) e, pi\u00f9 recentemente dal 1987 la Coppa Risi'atori (estenuante gara dalla Torre della Meloria fino al porto labronico).\nLe origini del Palio Marinaro sono comunque antiche; sebbene si abbiano notizie di gare remiere gi\u00e0 a partire dal 1606, uno degli avvenimenti precursori dell'odierna manifestazione pu\u00f2 essere ricercato nei festeggiamenti indetti nel 1766 per festeggiare la visita in citt\u00e0 del granduca Pietro Leopoldo; per l'occasione la comunit\u00e0 olandese-alemanna organizz\u00f2 una corsa di lance a remi nei pressi del porto labronico.\nGli attuali regolamenti risalgono tuttavia al secondo dopoguerra, con successive modifiche dal punto di vista territoriale (attribuzione delle varie vie ai sedici quartieri) come gi\u00e0 detto oggi a 8 rioni: Ardenza-Antignano-Montenero-Quercianella, Borgo Cappuccini, Labrone (Shangai-Filzi-Torretta-Sorgenti-Corea-La Cigna), Ovo sodo (Benci centro-Magenta), Pontino-San Marco, Salviano-Colline-Coteto-Stazione, San Jacopo-Fabbricotti, Venezia.\nI rioni cittadini si sfidano in due distinte categorie, che prevedono l'impiego di imbarcazioni a dieci e a quattro remi giovanili (under 18), rispettivamente denominate \"gozzi\" e \"gozzette\".\nInoltre anche se non ha preso completamente piede esiste la categoria femminile senior a quattro remi.\nUn tempo esisteva anche la prova detta della \"scia\", ove un solo vogatore remava in piedi controvoga, ovvero guardando nella direzione dell'arrivo. Questo tipo di prova \u00e8 stata soppressa alla met\u00e0 degli anni settanta.\nLa manifestazione.\nIl Palio Marinaro \u00e8 l'ultima competizione delle gare remiere livornesi e si svolge nel mese di luglio.\nOltre alla gara dei gozzi a 10 remi, si svolge regolarmente anche la competizione delle gozzette a 4 remi denominata \"Mini Palio\".\nIl Palio Marinaro si svolge nel tratto di mare davanti alla Terrazza Mascagni in un percorso di circa 2000 metri che si estende tra i Bagni Pancaldi e l\u2019Acquario Comunale.\nLa partenza viene data con lo sparo di inizio e la gara dura circa dieci minuti.\nLa gara \u00e8 caratterizzata dall'essere effettuata lungo delle corsie immaginarie delimitate da delle boe attorno alle quali le imbarcazioni devono girare per tre volte (giro di boa) lungo il percorso. Per questo motivo, un momento importante che precede la competizione \u00e8 il sorteggio dei numeri di boa, ovvero l'abbinamento dei gozzi alle corsie di gara, che, per la maggiore o minore influenza delle correnti marine, potrebbe essere determinante per l'esito del Palio.\nAi vincitori, oltre alle coppe, spetta il giro d\u2019onore lungo i Fossi. Alla cantina che riesce a raggiungere per prima il traguardo di tre edizioni vinte (non necessariamente consecutive) spetta un simbolico drappo dipinto per l\u2019occasione da un artista.\nLe cantine remiere.\nLe cantine remiere sono associazioni livornesi, ognuna legata ad un rione, e rappresentano il punto di ritrovo di appassionati e vogatori locali che difendono l'onore del relativo rione in diverse manifestazioni remiere che si tengono lungo i fossi medicei o in mare aperto. Le cantine che gareggiano per il Palio Marinaro sono 8:"}
{"id": "1317978", "revid": "20090", "url": "https://it.wikipedia.org/wiki?curid=1317978", "title": "Neapolis di Palestina", "text": ""}
{"id": "1317988", "revid": "1573940", "url": "https://it.wikipedia.org/wiki?curid=1317988", "title": "Aoulef", "text": "Aoulef (in arabo: \u0639\u0644\u064f\u0641 \u0623\u0648 \u0623\u0648\u0644\u064a\u0641) \u00e8 una citt\u00e0 dell'Algeria. Si trova nella regione del Tidikelt e nella provincia di Adrar pi\u00f9 precisamente a 245\u00a0km dalla citt\u00e0 di Adrar e a 100\u00a0km da Reggane."}
{"id": "1317989", "revid": "1104133", "url": "https://it.wikipedia.org/wiki?curid=1317989", "title": "Year Zero Remixed", "text": "Year Zero Remixed (conosciuto anche come Y34RZ3R0R3M1X3D o con il titolo alternativo di Halo 25) \u00e8 un album di remix dei Nine Inch Nails, uscito il 20 novembre 2007.\nCome annunciato da Trent Reznor stesso tramite il sito ufficiale il 10 ottobre 2007, l'album \u00e8 stato pubblicato sia in versione CD che in vinile, oltre ad essere disponibile per il download a pagamento su iTunes."}
{"id": "1317991", "revid": "15756", "url": "https://it.wikipedia.org/wiki?curid=1317991", "title": "Antonio Bartoccetti", "text": "Biografia.\nInfanzia, studi e primi progetti.\nAntonio Bartoccetti nacque a Macerata il 18 dicembre 1946. Nella sua infanzia si sposta con la famiglia nel nord Italia, tra le citt\u00e0 di Lodi, Mantova, Cremona, Brescia, Piacenza, Modena, Torino, Fiorenzuola, Busseto, Fidenza, Cortemaggiore. Fu poi nel periodo universitario milanese che inizi\u00f2 a suonare la chitarra. Nel 1969 aveva intanto formato la band di hard rock/psichedelico chiamata Dietro Noi Deserto, che lo vedeva come bassista assieme a Luciano Iura (Voce), a Luciano Quaggia (chitarra) ed a Mauro Baldassari (Batteria). Con questa prima band esordisce con il 7\" \"Dentro Me / Aiuto\" pubblicato dalla Decca Records nel 1971 anche grazie alla relazione di amicizia e stima con Ric Lee dei Ten Years After, che lo introdusse presso l'etichetta inglese.\nFu in questo periodo che Bartoccetti incontr\u00f2 la sua futura moglie Doris Norton, iniziando cos\u00ec un sodalizio artistico che continuer\u00e0 negli anni a venire.\n1971-1974: Tra Invisible Force e Jacula.\nUn incontro importante tra la fine dei '60 e l'inizio dei '70 fu quello con la casa editrice ErreGi, che aveva tra i suoi autori Giorgio Cambiotti, creatore dei disegni di fumetto gotico-erotico Jacula, che concesse loro l'uso del nome per l'omonimo progetto musicale. Se \u00e8 vero che ad inizio anni '70 Bartoccetti inaugura anche il progetto di breve durata Invisible Force, che lo vedeva in sodalizio con il tastierista inglese Charles Tiring, oltrech\u00e9 con la cantante Elisabeth D'Esperance e con il batterista Peter McDonald, pubblicando il 7\" \"Morti Vident\" (UniFunk, 1971), \u00e8 anche vero che in questo periodo la gran parte delle energie furono profuse per gli Jacula, confluendo cos\u00ec nell'album \"Tardo Pede In Magiam Versus\" (The Rogers, 1972), destinato a diventare negli anni successivi uno dei classici dell'horror progressivo italiano.\nA met\u00e0 anni '70 Bartoccetti, parallelamente alla attivit\u00e0 di musicista si dedica all'insegnamento di storia e letteratura italiana presso diverse scuole medie della provincia di Milano.\n1975-1989: Antonius Rex e Doris Norton.\nGi\u00e0 dal 1973 il nome Jacula non sembrava pi\u00f9 congeniale alla formula che Bartoccetti voleva proporre e fu con il 1974 che la band venne rifondata con il nuovo nome di Antonius Rex. Il nuovo terzetto vedeva nella band anche Doris Norton, che in seguito diverr\u00e0 la moglie di Bartoccetti. Propongono l'album \"Neque Semper Arcum Tendit Rex\" alla Vertigo Records, che lo rifiut\u00f2 per i suoi contenuti eccessivi ed estremi. L'album venne cos\u00ec reso disponibile solo nel 2001 dalla Black Widow Records. L'esordio su LP si intitolava invece \"Zora\" e fu cos\u00ec pubblicato dalla Tickle nell'aprile 1977 e contiene brani che Bartoccetti scrive con Angelo Serighelli e Franco Mussita del gruppo dei Raminghi, per esser poi ripudiato dallo stesso Bartoccetti. Segu\u00ec poi l'album \"Ralefun\" (Radio Records, 1978), dai suoni pi\u00f9 morbidi e maggiormente influenzato dal progressive folk.\nNel 1977 nasce il figlio Anthony, e le attivit\u00e0 musicali dei progetti di Antonio Bartoccetti si fanno pi\u00f9 diradate. Nel 1979 scrive alcuni testi per gli Antares, che finiranno nell'album \"Sea of Tranquillity\" (UniFunk), e negli anni successivi scrive testi per una lunga serie di album della moglie Doris Norton, curandone spesso gli arrangiamenti, la produzione artistica e l'immagine. Tra questi vanno menzionati \"Parapsycho\" (Disco Pi\u00f9, 1981), \"Nortoncomputerforpeace\" (Durium, 1983), \"Personal Computer\" (Durium, 1984), \"Artificial Intelligence\" (Globo Records, 1986), \"The Double Side Of The Science\" (Musik Research, 1990).\nNegli anni '80 la famiglia Bartoccetti ritorna nelle Marche ospitata in un'ala del castello di Camerino dalla famiglia Monaldi. Dopo qualche anno si trasferisce a Cerreto d'Esi, dove stabiliscono anche il loro studio di produzione e registrazione.\n1990-1999: le ristampe.\nDagli inizi degli anni '90, anche grazie alle nuove scene di revival del rock progressivo, rinasce l'interesse verso i progetti di Bartoccetti. Nel 1990 viene ristampato l'album \"Tardo pede in Magiam Versus\" di Jacula. Si apr\u00ec cos\u00ec un periodo di pubblicazione di ristampe e nuovi album degli Jacula e degli Antonius Rex: \"Anno Demoni\" che raccoglieva registrazione di Antonius Rex tra il 1969 ed il 1979 viene prima ristampato dalla Musik Research nel 1991 e poi dall'etichetta specializzata sul rock progressivo Mellow Records nel 1992. Sempre la Mellow Records ristampa \"Zora\" di Antonius Rex nel 1994.\nCon la fine degli anni '90 Antonius Rex e Jacula firmeranno per la Black Widow Records che nel nuovo millennio ne ristamper\u00e0 vecchie e nuove incisioni.\n2000-in poi: Vecchie registrazioni? Nuovi album.\nNel 2001 la Black Widow Records pubblic\u00f2 \"In cauda semper stat venenum\" degli Jacula, un album che, a detta dei suoi stessi autori, venne registrato a Londra nel 1969 e pubblicato dalla \"misteriosa Gnome Records\" che sembra l'abbia distribuito all'interno di \"sette religiose di non meglio definita natura\", rendendolo cos\u00ec disperso ed irreperibile. Il disco verr\u00e0 poi rimaneggiato negli anni successivi in vista della ristampa. Molti sono i critici musicali ed i fan che vedono in questa narrazione una sorta di operazione mistificatoria dal sapore situazionista, e tra questi Valerio Mattioli in \"Superonda: Storia segreta della musica italiana\", che sottolinea come tale presa in giro sia tanto pi\u00f9 resa evidente dal fatto che i testi del disco ripetono parola per parola quelli di \"Pawn Hearts\" dei Van Der Graaf Generator due anni prima della sua pubblicazione.\nNel 2002 vennero ripubblicate vecchie registrazioni del 1974 rielaborate per l'occasione nell'album \"Neque semper arcum tendit rex\" (Black Widow Records), nel 2003 viene ristampato \"Praeternatural\" (Black Widow Records), nel 2005 il DVD del cortometraggio \"Magic ritual\" (1977) di Doris Norton con le colonne sonore di Antonius Rex. Nel 2006 sempre Antonius Rex pubblic\u00f2 invece il primo album dichiaratamente nuovo intitolato \"Switch on dark\" (Black Widow Records), a cui seguirono \"Per Viam\" (Black Widow Records, 2009) e \"Hystero Demonopathy\" (Black Widow Records, 2013).\nDall'inizio del nuovo millennio parte dell'attivit\u00e0 di Antonio Bartoccetti fu dedicata invece alla produzione degli album del figlio Rexanthony."}
{"id": "1317993", "revid": "32741", "url": "https://it.wikipedia.org/wiki?curid=1317993", "title": "Febbre spaccaossa", "text": ""}
{"id": "1317995", "revid": "1543377", "url": "https://it.wikipedia.org/wiki?curid=1317995", "title": "Nikot", "text": "Il nikot \u00e8 la lingua ufficiale della micronazione Nikolao. Essa \u00e8 una lingua artificiale artistica nata per un doppio scopo ludico/didattico. \u00c8 una lingua appena nata con un vocabolario in espansione. La lingua oltre a un proprio lessico ha altres\u00ec una propria grammatica ed un proprio alfabeto. La grammatica \u00e8 del tipo VOS ovvero Verbo oggetto soggetto. Il nikot fa parte della famiglia delle lingue agglutinanti; ha solamente cinque tempi verbali che sono: il presente, il passato, il futuro, l'imperativo ed il gerundio. Nella declinazione verbale non esistono verbi irregolari; neanche il verbo essere. Il verbo essere viene omesso quando \u00e8 sottinteso come in lingua araba.\nFonetica.\nIl nikot ha 9 vocali e 17 consonanti.\nLe vocali sono: a, e, i/y, o, u, kw, aa, oo, uu.\nEsse si leggono tutte aperte tranne kw che si legge qu; nella pronuncia non c'\u00e8 nessuna differenza tra i e y.\nLe consonanti sono: b, k/h, d, f, g, l, m, n, p, r, s, t, ts, th, v, z, jo."}
{"id": "1317998", "revid": "547034", "url": "https://it.wikipedia.org/wiki?curid=1317998", "title": "0825", "text": "0825 \u00e8 il prefisso telefonico del distretto di Avellino, appartenente al compartimento di Napoli.\nIl distretto comprende tutta la parte occidentale nonch\u00e9 il settore nord della provincia di Avellino. Confina con i distretti di Benevento (0824) a nord, di Foggia (0881) a nord-est, di Sant'Angelo dei Lombardi (0827) a est, di Salerno (089) a sud e di Napoli (081) a ovest.\nAree locali e comuni.\nIl distretto di Avellino comprende 64 comuni compresi nelle 4 aree locali di Ariano Irpino (ex settori di Ariano Irpino e Grottaminarda), Avellino (ex settori di Avellino e San Potito Ultra), Prata di Principato Ultra (ex settori di Altavilla Irpina e Prata di Principato Ultra) e Solofra. I comuni compresi nel distretto sono: Aiello del Sabato, Altavilla Irpina, Ariano Irpino, Atripalda, Avellino, Bonito, Candida, Capriglia Irpina, Casalbore, Cesinali, Chianche, Chiusano di San Domenico, Contrada, Flumeri, Fontanarosa, Forino, Frigento, Gesualdo, Greci, Grottaminarda, Grottolella, Lapio, Manocalzati, Melito Irpino, Mercogliano, Mirabella Eclano, Montaguto, Montecalvo Irpino, Montefalcione, Monteforte Irpino, Montefredane, Montefusco, Montemiletto, Montoro, Ospedaletto d'Alpinolo, Parolise, Petruro Irpino, Pietradefusi, Pietrastornina, Prata di Principato Ultra, Pratola Serra, Roccabascerana, Salza Irpina, San Michele di Serino, San Potito Ultra, Santa Lucia di Serino, Santa Paolina, Sant'Angelo a Scala, Santo Stefano del Sole, Savignano Irpino, Serino, Solofra, Sorbo Serpico, Sturno, Summonte, Torre Le Nocelle, Torrioni, Tufo, Venticano, Villamaina, Villanova del Battista, Volturara Irpina e Zungoli."}
{"id": "1317999", "revid": "62748", "url": "https://it.wikipedia.org/wiki?curid=1317999", "title": "Effetto superelastico", "text": "La superelasticit\u00e0, o pseudoelasticit\u00e0, si riferisce alla capacit\u00e0 delle leghe a memoria di forma di recuperare la forma originale, anche se stata prima deformata, applicando un opportuno sforzo. La temperature di inizio della trasformazione martensitica viene detta Ms (martensite start) e quella di fine trasformazione \u00e8 detta Mf (martensite finish). Analogamente per la trasformazione austenitica si indicheranno le temperature di inizio e fine trasformazione.Infine \u00e8 importante (si vedr\u00e0 il motivo in seguito) indicare ancora una temperatura che \u00e8 la temperatura massima alla quale si osserva l'effetto memoria di forma.\nPremessa: le leghe SMA.\nLe leghe a memoria di forma (o leghe SMA), che manifestano comportamento superelastico in un range di temperature compreso fra Ms e Af, esistono in due strutture cristalline: quella austenitica (cubica), stabile ad alte temperature, e quella martensitica (monoclina), stabile a basse temperature. Le celle monocline della fase martensitica possono essere disposte con diverse inclinazioni: due celle adiacenti possono essere orientate nella stessa direzione o possono essere speculari l'una all'altra (l'effetto visivo \u00e8 quello di una fisarmonica), in questo secondo caso la loro faccia in comune \u00e8 detta \"bordo geminato\".\nLa trasformazione da una delle due forme cristalline all'altra \u00e8 una trasformazione militare, ovvero una trasformazione immediata che non avviene per diffusione di atomi, ma per spostamento dei bordi geminati, e pu\u00f2 essere indotta variando la temperatura o tramite l'applicazione di un carico.\nQuando la lega \u00e8 a una temperatura oltre Af l'applicazione opportuna di un carico pu\u00f2 indurre la trasformazione dalla fase austenitica a quella martensitica, quest'ultima sar\u00e0 metastabile, poich\u00e9 si trova a una temperatura oltre la sua temperatura di esistenza e dunque, non appena viene rimosso il carico, recupera la sua struttura e forma originarie in modo elastico: questa \u00e8 la base del comportamento superelastico e della memoria di forma, le due propriet\u00e0 infatti se sono presenti in un materiale, sono sempre presenti contemporaneamente, al pi\u00f9 si manifestano in range di temperature diverse.\nSuperelasticit\u00e0 nelle leghe SMA.\nPer capire pi\u00f9 nel dettaglio il significato di superelasticit\u00e0 \u00e8 utile il confronto con altre due classi di materiali: quelli metallici tradizionali e quelli anelastici.\nI metalli tradizionali mostrano un andamento lineare della curva tensioni-deformazioni in campo elastico, per questo \u00e8 facile determinare il loro modulo di Young (pendenza della curva).\nNei materiali anelastici (polimeri, ghise...) se consideriamo sempre solo ci\u00f2 che accade in campo elastico, notiamo che il legame tra tensioni e deformazioni \u00e8 non lineare e inoltre le deformazioni conseguenti all'applicazione del carico non sono immediate ma dipendono dal tempo e dalla velocit\u00e0 d'applicazione del carico: ecco perch\u00e9 la curva tensione-deformazione \u00e8 diversa nella fase di carico e in quella di scarico (nei metalli tradizionali in campo elastico le due curve coincidono).\nI materiali superelastici (ovvero a memoria di forma) si differenziano sia dai metalli tradizionali sia dai materiali anelastici: il materiale superelastico torna alla forma originaria dopo una deformazione enorme, anche del 10%; inoltre il comportamento dei materiali superelastici \u00e8 non lineare, come i materiali anelastici. Apparentemente quindi i materiali superelastici si comportano in campo elastico come i materiali anelastici, con la sola differenza che possono avere deformazioni elastiche anche del 10%, un valore che per un materiale anelastico corrisponderebbero ad una deformazione in campo non elastico, ma plastico. In realt\u00e0 vi \u00e8 un'altra differenza: la curva tensioni-deformazioni dei materiali superelastici non dipende dal tempo, n\u00e9 dalla velocit\u00e0 d'applicazione del carico, come accade per i materiali elastici.\nLa superelasticit\u00e0 consente di deformare notevolmente il materiale in campo elastico, evitando in questo modo tutti i problemi provocati dalle deformazioni plastiche come il moto delle dislocazioni, infatti qualunque altro materiale deformato cos\u00ec notevolmente subirebbe inevitabilmente una deformazione plastica dopo l'iniziale e ridotta deformazione elastica.\nQuesta deformazione massiccia, elastica e immediata \u00e8 consentita dai bordi di geminato che, come detto prima, durante l'applicazione del carico si spostano, anche a carichi bassi, per modificare l'orientamento delle celle monocline.\nLeghe SMA.\nLe principali leghe a memoria di forma, ovvero che manifestano comportamento superelastico sono:"}
{"id": "1318007", "revid": "287204", "url": "https://it.wikipedia.org/wiki?curid=1318007", "title": "Matin\u00e8e", "text": ""}
{"id": "1318009", "revid": "16066", "url": "https://it.wikipedia.org/wiki?curid=1318009", "title": "Soir\u00e8e", "text": ""}
{"id": "1318012", "revid": "110157", "url": "https://it.wikipedia.org/wiki?curid=1318012", "title": "Discografia delle Monrose", "text": "Questa pagina contiene la discografia del gruppo musicale tedesco Monrose."}
{"id": "1318013", "revid": "16066", "url": "https://it.wikipedia.org/wiki?curid=1318013", "title": "Soir\u00e9e", "text": ""}
{"id": "1318016", "revid": "599013", "url": "https://it.wikipedia.org/wiki?curid=1318016", "title": "Ge\u014drgios Se\u00eftarid\u012bs", "text": "Carriera.\nClub.\nPAS Giannina.\nSe\u00eftarid\u012bs cominci\u00f2 la sua carriera nel PAS Giannina, squadra greca denominata l'Ajax dell'Epiro per la sua tenacia e per il supporto dei suoi tifosi. Qui segna 6 goal importanti per la qualificazione del club in Super League, dove viene subito notato dagli osservatori del che lo ingaggiano.\nPanathinaikos.\nNel 2001 passa al , qui trova giocatori come Aggelos Mpasinas, Gi\u014drgos Karagkoun\u012bs, Ant\u014dn\u012bs Nikopolid\u012bs e K\u014dstas Chalkias. Con la squadra ateniese, in 3 stagioni colleziona 77 presenze senza gol e conquista un campionato greco e una Coppa di Grecia. Viene eletto Miglior giovane del campionato greco nel 2001. Da ricordare un gol a Fabien Barthez in occasione del match contro il Manchester United in Champions League allo Stadio Olimpico di Atene. Poco prima dell'inizio dell'Europeo 2004 in Portogallo, il Panathinaikos e il Porto si accordano per il passaggio di Se\u00eftarid\u012bs. In seguito alla conquista dell'Europeo 2004 dalla Grecia, il mostra un forte interesse per il giocatore, ma il Panathinaikos per infrangere l'accordo con il Porto chiede una cifra molto alta.\nPorto.\nNell'estate 2004, fresco vincitore di Euro 2004, passa al Porto, dove trova come allenatore Gigi Delneri, anch'egli appena passato al Porto. Se\u00eftarid\u012bs gioca una sola stagione con la squadra portoghese in cui vince la Coppa Intercontinentale e la Supercoppa di Portogallo, contribuendo alla qualificazione della squadra alla Champions League.\nDinamo Mosca.\nNell'estate 2005 passa in Russia con la . Qui non riesce a giocare con continuit\u00e0 a causa di vari infortuni e dalle condizioni climatiche molto rigide.\nAtl\u00e9tico Madrid.\nNell'estate 2006 torna nella penisola iberica per giocare nella Primera Divisi\u00f3n spagnola con l'Atl\u00e9tico Madrid. Gioca 3 stagioni ad alto livello sia nella Primera Divisi\u00f3n spagnola che nella Champions League, segnando 2 goal importanti. Nella stagione 2008-2009 contribuisce al 4 posto nella Liga, portando l'Atletico Madrid ai preliminari di Champions League. Il 13 maggio 2009 rescinde consensualmente il contratto con il club spagnolo.\nRitorno al Panathinaikos.\nIl 10 settembre 2009 torna al Panathinaikos firmando un contratto quadriennale. Nella sua nuova squadra ritrova l'ex interista Gi\u014drgos Karagkoun\u012bs e K\u014dstas Katsouran\u012bs suoi compagni di Nazionale a Euro 2004. Il 19 dicembre totalizza la sua 4 presenza nella serie A greca contro il PAS Giannina la squadra che lo ha lanciato, dove contribuisce con il Panathinaikos al primato nel campionato greci. Nel gennaio 2010 voci lo accostano anche al di Alberto Malesani che ha allenato la squadra ateniese del dal 2004 al 2006.\nCon il Panathinaikos Se\u00eftarid\u012bs raggiunge la semifinale di Coppa di Grecia contro il PAS Giannina che lo ha lanciato nel calcio professionista, allenata da una vecchia conoscenza del campionato italiano N\u00edkos Anast\u00f3poulos, subentrato a gennaio nel club dell'Epiro e dove milita l'ex-portiere di , , Milan, Roma e , Dimitrios Eleftheropoulos. L'11 giugno 2010 Giorgios Seitiaridis con il vince il titolo del Campionato Greco a distanza di 6 anni dall'ultima volta del proprio, prima che Se\u00eftarid\u012bs fosse ceduto al Porto. Il 24 aprile 2010 conquista anche la Coppa di Grecia contro l'Aris Salonicco allenata dall'ex-interista H\u00e9ctor C\u00faper. Nell'estate 2012, il si indebolisce e a causa di problemi finanziari lascia partire giocatori importanti, ma Se\u00eftarid\u012bs riesce nuovamente a ritagliarsi un posto da titolare e a diventare il capitano della squadra di Atene.\nNazionale.\nSe\u00eftarid\u012bs fa il suo debutto nella nazionale greca a febbraio del 2002, Otto Rehhagel lo convoca per il Campionato europeo 2004 poi vinta dalla Nazionale Greca. Proprio una sua azione sulla destra, nella partita finale contro il Portogallo, costringe Cristiano Ronaldo a mettere in angolo, dal quale Angelos Basinas serve bene Angelos Charisteas che porta in vantaggio la Grecia. Se\u00eftarid\u012bs \u00e8 il pilastro della difesa della nazionale greca che Otto Rehhagel che partecipa alla FIFA Confederations Cup 2005 da vincente dell'Europeo 2004 e poi partecipa alla qualificazione all'Europeo 2008 segnando anche un goal importante nella vittoria per 2-0, contro l'Ungheria il 2 giugno 2007 allo Stadio Pankritio di Heraklion. Se\u00eftarid\u012bs ha anche contribuito alla qualificazione della nazionale al Mondiale 2010 disegnata magnificamente da Otto Rehhagel, dove viene impiegato solo nella prima partita della nazionale greca persa per 2-0 contro la Corea del Sud."}
{"id": "1318019", "revid": "339392", "url": "https://it.wikipedia.org/wiki?curid=1318019", "title": "Yourkas Seitaridis", "text": ""}
{"id": "1318029", "revid": "767487", "url": "https://it.wikipedia.org/wiki?curid=1318029", "title": "Guardia, guardia scelta, brigadiere e maresciallo", "text": "Guardia, guardia scelta, brigadiere e maresciallo \u00e8 un film del 1956 diretto da Mauro Bolognini.\nTrama.\nA Roma quattro zelanti vigili urbani si misurano con l'opinione tendenzialmente negativa che la popolazione ha maturato per la loro categoria.\nAlla bont\u00e0 e all'indulgenza sofferta di Antonio Spaziani, si oppone la severa professionalit\u00e0 di Alberto Randolfi, che non perdoner\u00e0 nessuno, dalle alte cariche istituzionali, alle suore, ai pompieri, al passante che non attraversa con la dovuta precisione le strisce pedonali. Per questa motivazione sar\u00e0 poi trasferito.\nMeno preciso e dedito al lavoro \u00e8 Giuseppe Manganiello, grande appassionato di musica classica spesso dormiente sul posto di lavoro.\nCritica.\nFilippo Sacchi su \"Epoca\" del 6 maggio 1956 scrisse:\nIncassi.\nIncasso accertato sino al 31 marzo 1959: \u00a3 434.434.634"}
{"id": "1318032", "revid": "767487", "url": "https://it.wikipedia.org/wiki?curid=1318032", "title": "Il Signore degli Anelli (musical)", "text": "Il Signore degli Anelli, romanzo epico fantasy scritto dallo scrittore britannico J. R. R. Tolkien, ambientato nell'universo immaginario della Terra di Mezzo, \u00e8 stato adattato pi\u00f9 volte per il teatro musicale. I musical narrano la storia di un umile hobbit, a cui viene richiesto di intraprendere una pericolosa missione al fine di distruggere un pericoloso anello magico senza essere sedotto dal suo potere. \u00c8 importante sottolineare che nessuno dei due adattamenti finora proposti di entrambe le produzioni (Bowden/Goers per Cincinnati o Warchus/Rahman/V\u00e4rttin\u00e4 per Toronto/Londra) si \u00e8 caratterizzato come un vero e proprio \"musical\"; infatti, entrambe le produzioni sono adattamenti teatrali con elementi musicali vitali, ma senza una struttura tipica di un musical.\nCincinnati.\nUn adattamento completo sul palcoscenico per \"La Compagnia dell'Anello\" (2001), \"Le due Torri\" (2002) e \"Il Ritorno del Re\" (2003) \u00e8 stato prodotto a Cincinnati, Ohio; la prima produzione ebbe una carenza di fondi e la qualit\u00e0 dello spettacolo di conseguenza ne soffr\u00ec: i seguiti, tuttavia, furono ben recepiti sia dalla critica che dal pubblico. Tutti e tre gli adattamenti erano stati scritti da Blake Bowden, con musica del nominato ai Grammy Award Steve Goers. Aretta Baumgartner diresse il lavoro sulle marionette, ricevendo un Cincinnati Entertainment Award per la sua rappresentazione del personaggio di Gollum; le grosse marionette vennero create da Carus Waggoner, tutt'oggi membro del Cirque du Soleil di Las Vegas. Bowden si mise nei panni di Sam Gamgee, mentre Joe Sofranko interpret\u00f2 Frodo Baggins. \"Il ritorno del Re\" venne messo sul palcoscenico come produzione inaugurale del Clear Stage Cincinnati e presentato all'Aronoff Center per le Arti. Tutte e tre le produzioni furono premiate da The American Hobbit Association e approvate dalla Tolkien Enterprises. Il documentario francese, \"Le Seigneur des Anneaux: De l'Ecrit a l'Ecran\" (2003), proponeva filmati da dietro le quinte, aul pubblico e su alcune scene de \"Il ritorno del Re\"; prodotto da La Jolla Productions, venne trasmesso in Europa dall'emittente Canal+ alla fine del 2003.\nToronto.\nIl produttore teatrale Kevin Wallace e il suo socio, Saul Zaentz \u2014 detentore dei diritti per cinema e teatro e produttore della versione animata del 1978 \u2014 in associazione con David Mirvish, proprietario di un teatro a Toronto, e del promotore di concerti Michael Cohl, produssero un adattamento teatrale con testi di Shaun McKenna e Matthew Warchus, e musica di A. R. Rahman e V\u00e4rttin\u00e4, con la collaborazione di Christopher Nightingale.\nLa produzione, della durata di tre ore e mezza in tre atti, con un cast di 65 attori, fu messa in scena al Princess of Wales Theatre di Toronto, al costo approssimativo di 30 milioni di dollari canadesi. Lo spettacolo aveva Brent Carver nel ruolo di Gandalf, Michael Therriault come Gollum, fu poi diretto da Warchus con le coreografie di Peter Darling, con design di set e costumi di Rob Howell. La produzione inizi\u00f2 le rappresentazioni il 4 febbraio 2006, con apertura alla stampa il giorno 23 marzo, il giorno prima della premi\u00e8re di gala. Lo spettacolo non ebbe un grande successo, ricevendo scarsa attenzione dalla stampa specializzata. La produzione chiuse il 3 settembre 2006, come un fiasco completo.\nL'adattamento in musical divenne una specie di farsa presso i Torontiani, dopo che il musical ebbe chiuso i battenti cinque mesi dopo la sua conclusione, e ispir\u00f2 la produzione del Toronto Fringe Festival \"The Lord of the Rings: The Musical: The Musical!\" (\"Il Signore degli Anelli: il musical: il musical!\"), di Ben King e Nicholas Hune-Brown, parodia dello spettacolo appena concluso.\nLondra.\nLo stesso show messo in scena a Toronto, leggermente accorciato (tre ore) e riscritto in maniera significativa, cominci\u00f2 a rappresentare alcune anteprime al Theatre Royal di Londra il 9 maggio 2007, con premi\u00e8re ufficiale il 19 giugno, uno dei pi\u00f9 lunghi periodi d'anteprima di sempre. Lo stesso team creativo della produzione di Toronto venne coinvolto nella rappresentazione londinese. Questa produzione aveva un cast di 50 attori e con un costo di 25 milioni di sterline, rendendola una delle pi\u00f9 costose di sempre prodotte nel West End, o in ogni caso, al di fuori di Las Vegas.\nIl 31 maggio 2007 le rappresentazioni d'anteprima vennero sospese dopo la rottura di una gamba di un membro del cast (Adam Salter), durante la rappresentazione della sera precedente. GLi spettacoli ripresero il 2 giugno.\nLa produzione londinese si avvalse di stelle come la protagonista di Mary Poppins Laura Michelle Kelly nel ruolo di Galadriel e di Michael Therriault come Gollum e J\u00e9r\u00f4me Pradon come Aragorn."}
{"id": "1318034", "revid": "287204", "url": "https://it.wikipedia.org/wiki?curid=1318034", "title": "Sebastian de Belalcazar", "text": ""}
{"id": "1318038", "revid": "64594934", "url": "https://it.wikipedia.org/wiki?curid=1318038", "title": "Cattedrale di San Pietro e Paolo", "text": ""}
{"id": "1318039", "revid": "184755", "url": "https://it.wikipedia.org/wiki?curid=1318039", "title": "Coca-Cola Citra", "text": "Coca-Cola Citra \u00e8 una bevanda prodotta dalla Coca-Cola Company. \u00c8 distribuita in Messico (2005), in Nuova Zelanda (2005, in modo discontinuo dal 2006) ed in Giappone (29 maggio 2006) in formati da 1.5lt, 500ml e 300ml.\nAspetto.\nLa grafica delle bottiglie di questa bevanda \u00e8 rappresentata prevalentemente da strisce e pallini di colore arancio, giallo e verde e accanto a esse sono rappresentati un limone e un lime. La bottiglia non \u00e8 trasparente."}
{"id": "1318042", "revid": "767487", "url": "https://it.wikipedia.org/wiki?curid=1318042", "title": "Thirteen Senses", "text": "I Thirteen Senses sono una band originaria della Cornovaglia, Gran Bretagna. I singoli \"Thru The Glass\", \"Do No Wrong\", \"Into The Fire\" e \"The Salt Wound Routine\" del loro album \"The Invitation\" (pubblicato il 27 settembre 2004) hanno scalato le classifiche d'oltremanica entrando di diritto nella Top 40 UK; tra questi, \"Into the fire\", utilizzato da diversi film e telefilm come \"ER\", \"Grey's Anatomy\", \"The 4400\".\nStoria.\nI Thirteen Senses cominciano a muovere i loro primi passi sotto il nome di \"Soul Magician\", progetto partito ai tempi della scuola quando Will South si dilettava a scrivere canzoni che poi faceva ascoltare all'amico Adam Wilson. Quest'ultimo le ador\u00f2 a tal punto che moll\u00f2 il gruppo in cui suonava per dedicarsi completamente al nuovo progetto. I Soul Magician decollarono davvero quando i due incontrarono Tom Welham. L'aggiunta di Brendon James diede infine vita a un affiatato quartetto di amici.\nI Soul Magician pubblicano cos\u00ec nel 2002 l'EP dal titolo \"Inside a Healing Mind\", prodotto da Leon Philips. Composto da quattro canzoni, di cui una fra queste venne successivamente pubblicata come B-side: \"Attracting Submission\" \u00e8 contenuta infatti sul vinile 7\" di \"Do No Wrong\".\nSegue un altro EP, \"No Other Life is Attractive\" contenente cinque canzoni, il primo prodotto da Dare Mason. Tra queste, quattro sono state pubblicate come B-sides, fatta eccezione per \"Sound\".\nNel 2003 pubblicano sotto etichetta indipendente il loro primo album demo dal titolo \"Falls In The Dark\".\nDopo la pubblicazione di \"Falls In The Dark\", la band viene notata dalle prime major discografiche. Dopo aver firmato un contratto con la Mercury Records, i Thirteen Sensens pubblicano nel 2004 il loro album di debutto, \"The Invitation\", che contiene dodici canzoni e si piazza al numero 14 della UK Chart tra i dischi pi\u00f9 venduti.\nIl primo singolo estratto, \"Thru The Glass\", \u00e8 stato pubblicato sia su CD che vinile 7\", entrambi con la B-side \"No Other Life is Attractive\". La scelta del secondo singolo, spesso confuso come primo data la scarsa disponibilit\u00e0 di \"Thru The Glass\", cade su \"Do No Wrong\". Vengono pubblicati due CD e un vinile 7\", per un totale di cinque canzoni e un video. \"Do No Wrong\" raggiunge la posizione numero 38 nella classifica ufficiale dei singoli in Inghilterra. I Thirteen Senses partono quindi per un tour promozionale.\nDall'album viene estratto un terzo singolo, \"Into The Fire\", anch'esso pubblicato su due CD e un vinile 7\". La canzone raggiunge la posizione numero 35 della classifica dei singoli in Inghilterra e verr\u00e0 portata al successo anche grazie all'inclusione nella colonna sonora di alcuni telefilm come \"Grey's Anatomy\".\nLa band inizia un tour nel Regno Unito e in Europa, partecipando a festival internazionali come il Pinkpop e il Glastonbury Festival.\nTra il 2005 e il 2006 lavorano al loro secondo album, \"Contact\", che viene pubblicato nell'aprile 2007 dopo il posticipo della data di distribuzione di qualche mese. L'album contiene undici brani e una traccia fantasma, dai quali vengono ricavati due singoli: \"All The Love In Your Hands\" e \"Follow me\". La scarsa promozione contribuisce all'insuccesso dell'album, che non riesce a raggiungere la Top 75 UK. Il brano \"Under The Sun\" che sarebbe dovuto esser pubblicato come singolo non viene commercializzato. La band intraprende un tour nel Regno Unito tra marzo e agosto 2007. Alla fine dello stesso anno i Thirteen Senses vengono abbandonati dalla Mercury mentre iniziano a lavorare al loro terzo album.\nNel marzo 2010 la band annuncia ufficialmente il terzo album, \"Crystal Sounds\", e pubblica sulla loro pagina MySpace nove tracce da ascoltare in streaming per un periodo limitato. Nel novembre dello stesso anno stringono un contratto con il gruppo PIAS Entertainment e annunciano che l'album verr\u00e0 commercializzato sotto la loro etichetta indipendente B-Sirius e registrato nel loro studio. L'album viene pubblicato nel 2011 e da esso vengono estratti due singoli: \"The Loneliest Star\" e \"Home\" (quest'ultimo pubblicato in una versione alternativa rispetto a quella presente nell'album).\nIl 23 dicembre 2013 viene annunciato il quarto album della band, \"A Strange Encounter\", che verr\u00e0 pubblicato a maggio 2014 e pubblicata una cover di \"Times Like These \"dei Foo Fighters."}
{"id": "1318044", "revid": "287204", "url": "https://it.wikipedia.org/wiki?curid=1318044", "title": "Stadion Wals-Siezenheim", "text": "Lo Stadion Wals-Siezenheim, ufficialmente noto come \"Red Bull Arena\" per motivi di sponsor, \u00e8 uno stadio calcistico situato a Wals-Siezenheim, comune del distretto di Salzburg-Umgebung (Salisburghese), sito alla periferia sud-ovest di Salisburgo.\nVi gioca le partite casalinghe la squadra del Salisburgo e, dal 2013, la squadra controllata dalla stessa RedBull del Liefering.\nStoria.\nI primi progetti per la costruzione di un nuovo stadio di calcio a Salisburgo risalgono agli anni novanta. Nel 1997 un progetto, che avrebbe dovuto divenire operativo entro cinque anni, fu proposto per sostenere la candidatura dell'Austria ad ospitare il Campionato europeo di calcio 2004.\nSfumata quest'ipotesi, l'Austria ha poi ottenuto l'organizzazione (insieme alla Svizzera) dell'edizione 2008 e, proprio in previsione di questo evento la costruzione della struttura \u00e8 finalmente iniziata, nell'ottobre 2001. L'inaugurazione dell'impianto \u00e8 avvenuta nel marzo del 2003.\nCostruito in origine per accogliere spettatori, \u00e8 stato successivamente ampliato per arrivare a in vista di Euro 2008. La ristrutturazione, iniziata nel luglio 2005, \u00e8 terminata il 25 luglio del 2007.\n\u00c8 diventato l'impianto casalingo della squadra dell'Austria Salisburgo in sostituzione del vecchio Lehener Stadion. Quando, nel 2005, il club \u00e8 stato acquistato dalla RedBull, anche lo stadio ha assunto la denominazione commerciale di \"Red Bull Arena\". Oggi \u00e8 lo stadio pi\u00f9 grande della Bundesliga austriaca: con i suoi posti, il Wals-Siezenheim \u00e8 secondo per dimensioni solo all'Ernst Happel Stadion di Vienna, il quale, per\u00f2, di norma non ospita partite del campionato austriaco.\nDal 2013, inoltre, l\u2019impianto ospita le partite interne del , altro club di propriet\u00e0 della RedBull.\nCaratteristiche.\nLo Stadion Wals-Siezenheim \u00e8 l'unico in Austria ad avere un terreno di gioco composto da erba sintetica, adottata nel 2005. Successivamente convertito in erba naturale con sottosuolo riscaldato"}
{"id": "1318046", "revid": "767487", "url": "https://it.wikipedia.org/wiki?curid=1318046", "title": "Per Gessle", "text": "Carriera.\nGyllene Tider e Roxette.\nLeader del gruppo pop-rock svedese degli Gyllene Tider dal 1978, in cui \u00e8 cantante, chitarrista e autore, Per Gessle raggiunge la fama internazionale dal 1989, con Roxette, duo formato nel 1986 insieme a Marie Fredriksson, in cui scrive sia i testi che la musica, nella maggior parte delle canzoni.\nParallelamente Per Gessle ha pubblicato vari album da solista, per lo pi\u00f9 in svedese, come l'album di debutto del 1983, e \"Scener\" (1985).\nThe Lonely Boys.\nNel 1996 insieme a Nisse Hellberg crea \"The Lonely Boys\", un album in cui si presenta come band stile anni sessanta, per il libro \"De Ensamma Pojkarna\".\nThe World According to Gessle.\nNel 1997 viene pubblicato The World According to Gessle, primo album solista in inglese in cui, anche in Italia, promuove i singoli \"Kix\" e \"Do You Wanna Be My Baby?\".\nI Wanna Be Your Boyfriend.\nNel 2002 ha pubblicato la cover di \"I Wanna Be Your Boyfriend\" dei Ramones, nell'album tributo \"The Song Ramones the Same\", ed altre due canzoni presentate come b-sides, \"Sheena Is a Punk Rocker\" e \"Gimme Gimme Shock Treatment\".\nMazarin.\nSuccessivamente, dopo l'uscita del singolo \"Opportunity Nox\" con Roxette e del video, edito in una versione a cartoni animati, Per Gessle si dedica alla propria carriera solista, registrando un album, \"Mazarin\", che pubblica nel 2003, al quale segue anche un tour e l'uscita di un DVD, \"En Mazarin, Alskling?\".\nCon la reunion dei Gyllene Tider, avvenuta nel 2004 per celebrare il 25\u00ba anniversario, segue l'uscita di \"Finn Fem Fel!\", un nuovo album, con un tour estivo in Scandinavia, tra luglio e agosto, che lo vede impegnato insieme alla propria band.\nSon of a Plumber.\nNel 2005 Per Gessle d\u00e0 vita ad un nuovo progetto, \"Son of a Plumber\", in cui pubblica un doppio album, in inglese, dalle sonorit\u00e0 anni sessanta. Inoltre sul sito ufficiale pubblica con un altro pseudonimo, \"Bad Hair Day\", alcuni demo dell'album \"Mazarin\", alcune versioni alternative di \"Son of a Plumber\" e qualche demo.\nNel 2007 viene pubblicata da Sven Lindstr\u00f6m l'autobiografia autorizzata: \"Att vara Per Gessle\".\nNel 2008 per \"L\u00e5t den R\u00e4tte Komma In\", film horror svedese (tratto dall'omonimo romanzo) che ha vinto 2 Grammy, \u00e8 stato utilizzato il brano \"Kvar i Min Bil\", registrato durante le \"session\" di \"En H\u00e4ndig Man\".\nParty Crasher.\nIl 23 ottobre 2009, in coincidenza con l'inizio del tour \"Night of the Proms\" con Roxette ad Anversa, esce il primo album \"live\", \"Gessle Over Europe\", registrato durante il tour, in seguito al suo ultimo lavoro in studio \"Party Crasher\" che lo ha portato in giro per l'Europa in alcune citt\u00e0 come Londra, Amsterdam, Colonia e Varsavia.\nSmall Apartments.\nSubito dopo l'uscita di \"Charm School\" e \"Travelling\" Per Gessle \u00e8 stato impegnato con Roxette in un tour mondiale tra il 2011 ed il 2012. Inoltre con l'aiuto di Lundquist e Ofwerman registra la colonna sonora per il film \"Small Apartments\", di Jonas \u00c5kerlund, mentre \"Dags att T\u00e4nka p\u00e5 Refr\u00e4ngen\", un nuovo album con Gyllene Tider lo vedr\u00e0 impegnato anche per un tour estivo in Scandinavia, nei mesi di luglio e agosto 2013. La colonna sonora di \"Small Apartments\" avr\u00e0 una sua pubblicazione nel mese di marzo 2013.\nPer Gessle's Roxette.\nVerso la fine del 2018, Per Gessle intraprender\u00e0, in giro per l'Europa, un nuovo tour, denominato \"Per Gessle's Roxette\", dove il musicista canter\u00e0 i brani dei Roxette senza la controparte Marie Fredriksson. Per ha gi\u00e0 cantato i brani dei Roxette, durante il \"Party Crasher Tour\".\nIn data 21 febbraio 2020, sulla sua pagina instagram ufficiale, Per Gessle, ha annunciato che sta per pubblicare nuova musica. Nel post non specifica di cosa si tratta, ma la didascalia \"new music is coming\" viene riportata con una foto, tipo locandina, di Batman e Robin.\nVita privata.\nSposato con \u00c5sa Nordin dal 1993, ha un figlio, Gabriel Titus.\nThe Per Gessle Selection.\nNel 2012 Allegrini ha prodotto una linea di vini \"Kurt &amp; Lisa\", i nomi derivano dai genitori dello stesso Per Gessle, e \"Furet\".\nNel 2013 \u00e8 avvenuta la distribuzione, a maggio, di \"Sommartider vitt\" (bianco) e \"ros\u00e9\" (rosso), un nuovo vino prodotto da Fran\u00e7ois Lurton."}
{"id": "1318048", "revid": "10767870", "url": "https://it.wikipedia.org/wiki?curid=1318048", "title": "EM-Stadion Wals-Siezenheim", "text": ""}
{"id": "1318052", "revid": "1652635", "url": "https://it.wikipedia.org/wiki?curid=1318052", "title": "Life (periodico)", "text": "Life \u00e8 stata una rivista statunitense pubblicata dal 1883 al 2007. Entrata nella storia del giornalismo con servizi come quello sullo sbarco in Normandia, sotto la direzione di John G. Morris e le foto di Robert Capa che documentarono l'evento.\nStoria.\nFu pubblicata tra il 1883 ed il 1936 come rivista umoristica che trattava argomenti di interesse generale. Nel 1936 il fondatore della rivista \"Time\", Henry Luce, la trasform\u00f2 in un magazine imperniato principalmente sul foto giornalismo. \"Life\" venne pubblicato come settimanale fino al 1972, come \"speciale\" senza una cadenza fissa sino al 1978, come mensile dal 1978 al 2000 e come supplemento settimanale dal 2004 al 2007."}
{"id": "1318057", "revid": "81103", "url": "https://it.wikipedia.org/wiki?curid=1318057", "title": "Amaro Sibilla", "text": "L'Amaro Sibilla \u00e8 un amaro prodotto dalla Distilleria Varnelli S.p.A. di Muccia (MC).\nStoria.\nFu creato nel 1868 dall'erborista Girolamo Varnelli, a partire da un decotto, su fuoco a legna, di erbe e radici dei monti Sibillini. Secondo la sua ricetta, il decotto viene addolcito con miele vergine degli stessi monti Sibillini, aggiunto di alcool, decantato e invecchiato. La bottiglia \u00e8 caratterizzata dell'etichetta con la Sibilla che d\u00e0 il nome al prodotto, disegnata dal pittore ed illustratore Adolfo De Carolis.\nNell'800 ebbe fortuna come antimalarico per l'alto contenuto di genziana e china calisaia. Fu premiato per la prima volta a Roma nel 1902. Ancora oggi \u00e8 prodotto con lo stesso metodo."}
{"id": "1318065", "revid": "1331959", "url": "https://it.wikipedia.org/wiki?curid=1318065", "title": "Pixel aspect ratio", "text": "Nel video digitale e particolarmente in relazione ai dispositivi di visualizzazione, il pixel aspect ratio (PAR) \u00e8 stato introdotto con l'obiettivo di identificare quale sia il rapporto tra la densit\u00e0 di informazioni raggiungibile sull'asse delle ordinate rispetto a quella raggiungibile sull'asse delle ascisse.\nDescrizione.\nPer ottenere un corretto rapporto tra altezza e larghezza di quanto rappresentato \u00e8 necessario che il filmato digitale condivida il medesimo PAR del dispositivo di visualizzazione.\nIn relazione agli standard digitali multimediali, il PAR quantifica quindi il sovracampionamento eseguito sull'asse delle ordinate durante la fase di digitalizzazione.\nIl pixel aspect ratio \u00e8 espresso sotto forma di numero reale e viene in genere approssimato alla terza cifra decimale.\nIl PAR \u00e8 caratteristico per i vari standard e per i vari dispositivi, e permette una facile gestione del rapporto larghezza/altezza di un filmato (o pi\u00f9 raramente di un'immagine) in modo svincolato dalla risoluzione.\nSi consideri infatti che il rapporto d'aspetto di un dispositivo di visualizzazione (ad es. 4:3, 16:9, etc.) \u00e8 un concetto svincolato dal pixel aspect ratio del contenuto multimediale visualizzato.\nI dispositivi digitali stessi sono ingegnerizzati con uno specifico PAR, ad esempio i monitor LCD utilizzati nei moderni computer possiedono un intrinseco PAR di 1, ovvero visualizzano informazioni ugualmente dense sui due assi.\nViceversa, il materiale video destinato al mondo televisivo, come i DVD-Video, \u00e8 pretrattato con PAR\u22601, per abbracciare i diversi standard televisivi esistenti.\nLa motivazione risiede principalmente nel fatto che il segnale televisivo analogico ha un preciso numero di linee di scansione, ma non un preciso numero di colonne, non rendendo necessaria l'introduzione del concetto di pixel aspect ratio.\nLo standard DVD, dovendo obbligatoriamente quantificare anche la densit\u00e0 di informazioni su ogni singola riga di scansione, ha fissato due PAR per la versione PAL e altri due per la versione NTSC:\nL'insieme del display aspect ratio (DAR) e dello storage aspect ratio (SAR) definisce il formato complessivo di memorizzazione e visualizzazione di un filmato, che pu\u00f2 essere rappresentato dalla seguente formula:\nformula_1\nMentre nelle pellicole tradizionali DAR e SAR coincidono e dunque PAR = 1 (pixel quadrati), ci\u00f2 non avviene nel video anamorfico dove l'immagine viene compressa in larghezza ed abbiamo un PAR &gt; 1."}
{"id": "1318073", "revid": "56588", "url": "https://it.wikipedia.org/wiki?curid=1318073", "title": "Duca di Valentino", "text": ""}
{"id": "1318079", "revid": "1439131", "url": "https://it.wikipedia.org/wiki?curid=1318079", "title": "\u0160koda Serie 100", "text": "La \u0160koda 100/110 \u00e8 un'autovettura prodotta dalla \u0160koda tra il 1969 ed il 1977, in diverse \"edizioni\".\nLe \"\u0160100/\u0160110\" (1969-1977).\nLe \"\u0160100\" e \"\u0160110\", lanciate nel 1969, altro non erano che un restyling delle precedenti 1000 MB, di cui conservavano la parte centrale della carrozzeria e l'intera meccanica. Nuovi invece frontale e coda, pi\u00f9 moderni ma anche pi\u00f9 semplici (o meno frivoli, secondo i dettami del regime comunista). Anche gli interni e l'impostazione generale della vettura risultavano pi\u00f9 moderni (con plancia in plastica), ma molto dimessi rispetto al passato.\nDal punto di vista tecnico era stato modificato il circuito frenante con il circuito idraulico sdoppiato e i freni a disco anteriori.\nLa gamma includeva le versioni \"\u0160100\" (con motore di 998\u00a0cm\u00b3 da 42\u00a0CV), la \"\u0160100 L\" (stesso motore della \"\u0160100\", ma allestimento pi\u00f9 completo), la \"\u0160110 L\" (con motore di 1107\u00a0cm\u00b3 da 48 CV) e la \"S110 LS\" (con motore di 1107\u00a0cm\u00b3 e potenza di 55\u00a0CV).\nLa gamma venne completata nel 1970 dalla versione coup\u00e9 fastback \"\u0160110 R\" (1107\u00a0cm\u00b3, 55\u00a0CV).\nLe \"\u0160koda 100\" uscirono di listino nel 1974. Le berline berline \"\u0160110\" furono vendute fino alla fine degli anni settanta; la coup\u00e9 \"\u0160110 R\" sopravvisse fino al 1981.\nNel 1976 le \"\u0160110\" vennero affiancate e poi sostituite da un nuovo e pi\u00f9 moderno modello, proposto in numerose varianti e allestimenti la serie \"105/120/125\".\nLe \"\u0160koda 100\" all'estero.\nNel corso del 1970 inizi\u00f2 l'esportazione delle \"\u0160110 LS\" in Europa Occidentale (Italia compresa).\nLa berlina cecoslovacca, secondo la Casa madre, doveva far concorrenza ad un modello occidentale d'impostazione simile e molto diffuso (grazie anche al prezzo competitivo): la Simca 1000.\nLe vendite delle \"\u0160110 LS\" tuttavia furono molto limitate nonostante il prezzo inferiore a quello delle concorrenti."}
{"id": "1318083", "revid": "287204", "url": "https://it.wikipedia.org/wiki?curid=1318083", "title": "Mondo senza fine (Ken Follett)", "text": "Mondo senza fine (\"World Without End\") \u00e8 un romanzo di Ken Follett, seguito de \"I pilastri della Terra\", pubblicato in Italia il 18 settembre 2007, in anteprima mondiale.\n\u00c8 ambientato circa 200 anni dopo \"I pilastri della Terra\", nella stessa citt\u00e0 immaginaria di Kingsbridge, e i personaggi al centro della storia sono i discendenti dei protagonisti del primo romanzo. Il libro ripercorre i principali fatti storici del XIV secolo inglese, dalla deposizione del re Edoardo II per mano della moglie Isabella e del suo amante Roger Mortimer, fino alla peste nera e alla guerra dei cent'anni. Le vicende dei protagonisti ruotano anche attorno alla costruzione di un ponte e al completamento della cattedrale di Kingsbridge.\nTrama.\nIl romanzo \u00e8 ambientato a Kingsbridge (una localit\u00e0 immaginaria nel Wiltshire in Inghilterra), al pari de \"I pilastri della terra\", ma le vicende si svolgono circa due secoli dopo. Alcuni dei protagonisti sono discendenti dei personaggi della precedente storia, in particolare di Tom il costruttore (antenato della famiglia di Caris) e di Jack Jackson (antenato di Merthin), i due artefici della costruzione della cattedrale.\nLa storia si apre nel 1327 con quattro bambini sui dieci anni che si avventurano nella foresta adiacente alla citt\u00e0. Sono Caris, figlia di Edmund il lanaiolo; l'intelligente Merthin e il violento fratello Ralph, figli di sir Gerald, cavaliere del re Edoardo II caduto in disgrazia; e Gwenda, appartenente a una famiglia poverissima, sempre costretta dal padre Joby a compiere piccoli furti e ruberie.\nNella boscaglia assistono ad uno scontro tra due armigeri in uniforme e un cavaliere solitario: quest'ultimo ha la meglio, uccidendo i soldati con la complicit\u00e0 di Ralph, ma rimane gravemente ferito ad un braccio. Si presenta a Merthin come Thomas Langley e gli chiede aiuto per sotterrare una misteriosa lettera, della quale dovr\u00e0 rivelare l'esistenza solo in caso venisse a sapere della morte del cavaliere. Thomas viene poi portato all'ospitale di Kingsbridge dove gli verr\u00e0 amputato il braccio per colpa dell'ignoranza e dell'orgoglio dei frati. Thomas decider\u00e0 poi di rimanere al priorato, prendendo i voti da monaco benedettino.\nLe avventure degli abitanti di Kingsbridge - nella prima parte del romanzo - ruotano attorno alla costruzione di un nuovo e pi\u00f9 moderno ponte in pietra, dopo il crollo del vetusto precedente in legno che permetteva l'accesso in citt\u00e0; l'opera \u00e8 di vitale importanza per salvare l'economia della citt\u00e0, basata sul commercio della lana e sulla fiera annuale che vi si tiene: Kingsbridge sarebbe altrimenti destinata a tornare quel piccolo villaggio alle dipendenze del priorato cittadino, come era duecento anni prima. Il compito di progettare il ponte e dirigere il cantiere sar\u00e0 affidato a Merthin, nelle cui vene scorre il sangue del costruttore della cattedrale, Jack Jackson.\nTutte le decisioni importanti in merito al futuro e all'economia della citt\u00e0 sono per\u00f2 contrastate con forza dal bigotto e conservatore neoeletto priore Godwyn (cugino di Caris) e dal suo malvagio aiutante Philemon (fratello di Gwenda, il quale diventer\u00e0 in seguito vice priore), che temono di perdere il controllo della citt\u00e0: per un antico decreto reale Kingsbridge \u00e8 interamente propriet\u00e0 del priorato, nelle cose e nelle persone, e deve sottostare alle leggi del priore come del proprio signore feudatario. Per svincolarsi dal decreto e cos\u00ec dall'autorit\u00e0 del priore, Caris e altri borghesi di spicco si recano a Londra per ottenere lo statuto di \"citt\u00e0 libera\".\nParallelamente si svolge la storia d'amore tra Merthin e l'intraprendente Caris, figlia di Edmund, il pi\u00f9 facoltoso mercante di lana e castaldo della citt\u00e0. Lei sviluppa un sempre pi\u00f9 crescente interesse per la medicina moderna, basata sulla somministrazione di cure delle quali \u00e8 appurata l'efficacia e non di cataplasmi e salassi senza criterio, come imponeva la \"medicina di Oxford\" e dei monaci. Proprio a causa di questo interesse e della sua intraprendenza che a lungo andare finisce per minacciare il potere del priorato e dello stesso Godwyn (con lo status di citt\u00e0 autonoma, Kingsbridge perderebbe il feudatario), il giorno prima delle nozze con Merthin, Caris viene accusata di stregoneria da Godwyn, priore del monastero nonch\u00e9 suo cugino; l'unico modo per evitare la forca \u00e8 quello di farsi suora, come le viene suggerito dalla buona Madre Cecilia, badessa del convento. Merthin non si capacita della scelta di Caris e decide di emigrare a Firenze, dove sa che potr\u00e0 esercitare tutto il suo estro di costruttore ed imparare nuove tecniche.\nNella fiorente citt\u00e0 italiana trova grandi soddisfazioni e si arricchisce molto: costruisce numerose chiese per gli ordini religiosi e palazzi per i facoltosi mercanti di tessuto; s'innamora di una ragazza italiana, Silvia, con la quale si sposa, e diventa padre di Laura, detta Lolla. La sua nuova vita subisce per\u00f2 una brusca battuta d'arresto con lo scoppio della peste nera nel 1348: Merthin e Lolla sono gli unici a sopravvivere alla malattia, mentre tutta la loro famiglia viene spazzata via, assieme ai clienti e alla maggior parte degli operai. Dopo sette anni di felice permanenza a Firenze, decide che quello sia il momento di tornare a Kingsbridge con Lolla, nella speranza di rivedere Caris e di coronare il sogno di costruire la torre pi\u00f9 alta di tutta l'Inghilterra. Al suo rientro nella terra natale Caris, seppur felice di rivederlo, non se la sente di abbandonare il monastero dove sta imparando moltissimo sulla medicina gestendo l'ospitale. La scelta definitiva di restare sopraggiunge alla morte dell'anziana Madre Cecilia e alle seguenti elezioni che la designano, pur tra molte incertezze, nuova badessa.\nLa peste raggiunge presto anche l'Inghilterra e Kingsbridge, cogliendo impreparata la citt\u00e0: il priore Godwyn, sempre pi\u00f9 odiato da tutti soprattutto dopo essere stato sorpreso a rubare denaro dai forzieri delle suore per finanziare la costruzione del suo palazzo, prende la decisione di scappare durante la notte con tutti i monaci e di rifugiarsi nel piccolo monastero di St. John-in-the-forest, situato ad alcune miglia dalla citt\u00e0, sperando cos\u00ec di sfuggire alla malattia. In realt\u00e0 la peste colpir\u00e0 non solo i monaci di Kingsbridge ma anche quelli di St. John, diffusa dagli stessi fuggiaschi: alla mor\u00eca scamperanno solo il malvagio Philemon e Thomas.\nAltro tema del romanzo \u00e8 la guerra dei cent'anni, che vede contrapposti il re d'Inghilterra Edoardo III e il sovrano di Francia, Filippo VI; la guerra mobilita uomini e forze da tutta l'Inghilterra: anche Ralph, il fratello di Merthin che da tempo cerca di ingraziarsi il re per diventare conte, si trova a dover combattere in Normandia e anche nella celebre battaglia di Cr\u00e9cy: proprio grazie alla chiamata del re in guerra si salva dalla forca, dove stava per finire per aver stuprato una contadina, Annet. Dopo anni di attesa e, complice la peste, che causer\u00e0 la morte di molti nobili, Ralph corona il suo sogno e si vede nominato conte di Shiring: raggiunto il potere, Ralph si sente sempre pi\u00f9 sicuro e spavaldo, e spadroneggia nel suo feudo facendosi temere dai contadini: si diverte soprattutto a molestare Wulfric, al quale non perdona la rottura del naso subita durante una rissa in giovent\u00f9. Oltre a rendergli difficile il passaggio di propriet\u00e0 dell'eredit\u00e0 dei suoi genitori, defunti durante il crollo del ponte, Ralph prova piacere nel costringere la di Lui moglie, Gwenda, a giacere con lui: lei non pu\u00f2 permettersi di chiedere aiuto al consorte perch\u00e9 conosce bene suo marito e sa che le dolorose conseguenze sarebbero incalcolabili.\nDurante la battaglia di Cr\u00e9cy trover\u00e0 la morte anche il vescovo Richard, che sar\u00e0 sostituito dal francese Henri, il quale conferma finalmente Caris badessa e la nomina anche \"priore ad interim\", ritenendola un'ottima amministratrice.\nPi\u00f9 tardi la ricomparsa a Kingsbridge del fuggitivo Philemon persuader\u00e0 Henri a nominare un priore pi\u00f9 \"ortodosso\" e tradizionalista: Caris, piuttosto che tornare a sottostare ad un uomo ottuso e malvagio, preferir\u00e0 sciogliere i voti e amministrare da laica un nuovo ospitale costruitole appositamente da Merthin, col quale finalmente si sposer\u00e0 e andr\u00e0 a vivere.\nPer quanto riguarda Ralph, egli trover\u00e0 la morte per mano di Gwenda, che con l'aiuto del figlio riuscir\u00e0 a conficcare un pugnale nel petto del suo signore e violentatore. Pochi, eccetto il fratello Merthin e i due figli Gerry e Roley, piangeranno la sua morte.\nFrate Thomas, ormai vecchio, muore nel convento di St.John-in-the-Forest: Philemon riuscir\u00e0 a strappargli il segreto sul letto di morte e quindi a sapere dove \u00e8 sepolta la misteriosa lettera.\nLa lettera, scritta dal vecchio re Edoardo II, rivela i timori del sovrano di venire assassinato da un momento all'altro da sua moglie Isabella e dall'amante Roger Mortimer: per questo fuggir\u00e0 dall'Inghilterra, facendo credere a tutti di essere morto.\nPhilemon cerca subito di usare la lettera per ricattare il re Edoardo III, chiedendogli di essere nominato vescovo: per tutta Kingsbridge sarebbe una tragedia. \u00c8 per\u00f2 Merthin a risolvere la situazione, ricordandosi del nascondiglio in cui il priore era solito, fin da novizio, custodire i frutti dei suoi piccoli furti nel priorato: Merthin viene in possesso della lettera e promette al re di consegnargliela a patto che releghi il malvagio Philemon ad Avignone.\nIl romanzo si conclude con Merthin e Caris che, in cima alla torre completata della cattedrale, divenuta cos\u00ec l'edificio pi\u00f9 alto d'Inghilterra, osservano Philemon che mestamente sale sulla carrozza che lo porter\u00e0 a migliaia di miglia di distanza da Kingsbridge.\nTitolo e traduzione.\nIl titolo originale, \"World Without End\", si riferisce all'ultimo verso della preghiera \"Gloria Patri\" in una delle pi\u00f9 comuni traduzioni inglesi; la corrispondente traduzione in italiano \u00e8 \"\"Per tutti i secoli dei secoli\" o \"Nei secoli dei secoli\"\". Il titolo scelto per l'edizione italiana, ma anche per la maggior parte delle altre edizioni, \u00e8 invece una traduzione letterale delle tre parole.\nLa traduzione italiana usa sinonimicamente i termini \"monaco\"-\"frate\" e \"monaca\"-\"suora\". In realt\u00e0 i protagonisti della vicenda, appartenenti all'ordine benedettino, sono monaci e monache (con \"frate\" e \"suora\" si intendono i religiosi appartenenti agli ordini mendicanti, in particolare i francescani).\nAdattamento televisivo.\nDopo il grande successo riscontrato dalla miniserie televisiva \"I pilastri della terra\", nel giugno 2011 sono iniziate le riprese della miniserie \"Mondo senza fine\", prodotta nuovamente da Ridley Scott. La sceneggiatura \u00e8 stata affidata a John Pielmeier, che aveva gi\u00e0 composto quella de \"I pilastri della terra\", mentre la regia a Michael Caton-Jones. In occasione dell'adattamento televisivo altre case di produzione europee hanno contribuito al progetto, tra cui Sky Italia, che ha annunciato la distribuzione della serie in DVD in Italia per la fine del 2012."}
{"id": "1318089", "revid": "2052878", "url": "https://it.wikipedia.org/wiki?curid=1318089", "title": "Who's Last", "text": "Who's last \u00e8 un album dal vivo del gruppo britannico The Who pubblicato nel 1984 ma registrato nel 1982 durante quello che venne definito all'epoca il tour d'addio del gruppo."}
{"id": "1318093", "revid": "799504", "url": "https://it.wikipedia.org/wiki?curid=1318093", "title": "Bartolomeo da Ponte Tresa", "text": "Bench\u00e9 egli stesso abbia sempre indicato Ponte Tresa come paese d'origine, non si conosce con esattezza n\u00e9 il luogo n\u00e9 la data di nascita. Si venne a conoscenza di questo autore per la prima volta nel 1970, quando si scoprirono dei suoi affreschi nella Chiesa di Sant'Antonio abate a Viconago, successivamente restaurati.\nSuccessivamente sono stati individuati altri suoi affreschi a Caslano, nella parrocchiale di Ponte Tresa, nella chiesa di Santa Maria Annunciata di Orselina, nella Chiesa di Santa Maria degli Angeli a Lugano, nel Duomo di Como ed in altre localit\u00e0 svizzere e del nord Italia."}
{"id": "1318099", "revid": "1573940", "url": "https://it.wikipedia.org/wiki?curid=1318099", "title": "Buttafava", "text": "Biografia.\nEra legato alla nobile famiglia dei Buttafava di Fosdinovo e di Castello che costruirono il cassero che sarebbe poi divenuto fortilizio e residenza dei Marchesi Malaspina di Fosdinovo. \nFu Canonico della Cattedrale di Luni, ed il Capitolo lo elesse vescovo nel 1223, scelta confermata da Papa Onorio III l'anno successivo: scelta saggia, poich\u00e9 il presule si distinse per buon senso ed equilibrio sia come uomo di chiesa che come feudatario. \nElesse come arcidiacono della cattedrale Gualtierotto di Balduino da Vezzano, che sarebbe poi divenuto nel 1253 Arcivescovo di Genova. \nPolitica.\nContrariamente alla politica del suo predecessore Norandino, invece che continuare a difendere strenuamente diritti e castelli, cerc\u00f2 di disfarsene riconoscendo che erano \"non modicum onerose\" e che la loro manutenzione era \"plurimum sumptuosa\", chiamando l'Arcivescovo di Pisa Vitale a consiglio sui modi migliori per concedere castelli e terre murate in fuedo o affitto. Atteggiamento lungimirante agli occhi dei posteri, poich\u00e9 l'et\u00e0 feudale ed il periodo dei vescovi-conti strava tramontando in gran parte d'Italia, ma che spesso venne ritenuta sintomo di arrendevolezza da molteplici signorotti locali, e che costituir\u00e0 poi per i suoi successori fonte di problemi e battaglie.\nDifficolt\u00e0 di governo.\nAppena eletto vescovo dovette muovere guerra al castello di Trebiano perch\u00e9 il vicedomino locale si era ribellato e si era fatto vassallo di Genova, ma l'impresa si concluse negativamente. L'anno seguente si trov\u00f2 a dover saldare un gravoso debito di 100 lire con il Comune di Sarzana, concedendo tutti i diritti sui pedaggi e met\u00e0 di quelli della dogana del sale. \nDimissioni.\nDi fronte a questa serie di fallimenti nel giro dei primi anni di episcopato, muovendo a motivo una salute malferma, chiese ed ottenne da Papa Onorio III di essere sollevato dal governo della diocesi, decisione presa con soddisfazione dal pontefice, che lo sostitu\u00ec con il vescovo Guglielmo, di ben altra tempra e carattere."}
{"id": "1318106", "revid": "76963", "url": "https://it.wikipedia.org/wiki?curid=1318106", "title": "Scout Taylor-Compton", "text": "Biografia.\nScout Taylor-Compton nasce a Long Beach da padre statunitense necroforo e da madre statunitense con remote origini messicane. La Taylor-Compton era stata originariamente chiamata per partecipare nel ruolo di una delle sei ragazze di \"30 anni in un secondo\". Il suo ruolo, cos\u00ec come quello di altre quattro delle ragazze, venne riscritto perch\u00e9 l'attrice doveva sembrare pi\u00f9 anziana. \u00c8 stata fidanzata con Andy Biersack (cantante dei Black Veil Brides), e le fu dedicata la canzone \"The Mortician's Daughter\" cio\u00e8 \"la figlia dell'impresario di pompe funebri\"; dopo cinque anni per\u00f2 la loro storia \u00e8 finita.\nIl 12 agosto 2005, Taylor-Compton spar\u00ec da casa sua ad Apple Valley, in California e venne ritenuta scomparsa dopo un'apparente lite familiare. Venne trovata in casa di un'amica due settimane dopo, ammettendo che \"\u00abnon volevo pi\u00f9 essere trovata\u00bb\". Solo dopo aver parlato con l'ufficiale Cesar Molina decise di tornare dalla sua famiglia. Ispirandosi all'esperienza vissuta, in un episodio di \"Senza traccia\", due teenager si perdono ed una di queste \u00e8 interpretata dalla Taylor-Compton."}
{"id": "1318107", "revid": "74173", "url": "https://it.wikipedia.org/wiki?curid=1318107", "title": "Blocco Orientale", "text": ""}
{"id": "1318111", "revid": "1186766", "url": "https://it.wikipedia.org/wiki?curid=1318111", "title": "Sbieco", "text": "Lo sbieco (tralice, in alcune regioni italiane) \u00e8 la direzione, in un tessuto, a 45\u00b0 rispetto alla direzione dei fili di trama e ordito.\nOgni pezzo di stoffa ha due sbiechi, perpendicolari tra di loro. Nella tela sono gli unici due sensi in cui si pu\u00f2 deformare, tirandolo, il tessuto: questa deformazione \u00e8 il risultato dello scivolamento dei fili di ordito e trama, che perdono la posizione perpendicolare passando a una inclinata. Stoffe come il feltro, il panno lenci o l'alcantara non hanno sbieco, non essendo propriamente tessuti e quindi non composti da trama e ordito. \nGli abiti, per evitare deformazioni o cedimenti, sono generalmente tagliati in dritto filo, cio\u00e8 nel senso dell'ordito, o in quello della trama, ma per ottenere effetti particolari di drappeggio ed elasticit\u00e0 possono essere tagliati in sbieco.\nLo sbieco.\nSbieco \u00e8 anche il nome che indica un profilo di tessuto usato in sartoria per rifiniture e bordi. Consiste in una striscia sottile di un tessuto a tela, leggero e rado solitamente in cotone, tagliata da una pezza a 45\u00b0. I due margini del taglio, destro e sinistro, vengono ripiegati verso l'interno e pressati in modo che la piega sia stabile, per evitare future sfilacciature per l'uso o il lavaggio. Questa bordura ha il pregio di adeguarsi, a causa della possibilit\u00e0 di deformazione dello sbieco, a forme non lineari, come scollature, giro manica, bordi arrotondati.\nServe a rifinire orli, mascherare risvolti, coprire sfilacciamenti, viene applicato con due cuciture a macchina o a mano."}
{"id": "1318112", "revid": "29244", "url": "https://it.wikipedia.org/wiki?curid=1318112", "title": "Millepora truncata", "text": ""}
{"id": "1318140", "revid": "1632387", "url": "https://it.wikipedia.org/wiki?curid=1318140", "title": "Meaty Beaty Big and Bouncy", "text": "Meaty Beaty Big and Bouncy \u00e8 una raccolta del gruppo rock britannico The Who. \u00c8 il secondo album di greatest hits pubblicato nel Regno Unito e include alcuni brani provenienti da alcuni singoli non contenuti in precedenti album del gruppo. La raccolta venne compilata da Pete Townshend.\nIl disco.\nIl titolo della raccolta si riferisce ai quattro elementi del gruppo: \"meaty\" (atletico, Roger Daltrey), \"beaty\" (pulsante, Keith Moon), \"big\" (grande, John Entwistle) e \"bouncy\" (saltellante, Pete Townshend).\nTranne due tracce, \"Boris the Spider\" e \"I'm a Boy\", ogni canzone sull'album era stata gi\u00e0 pubblicata su singolo in Gran Bretagna e, con l'eccezione di \"A Legal Matter\", \"Magic Bus\" e \"The Seeker\", erano tutte state nella Top 10 in classifica. \"Happy Jack\", \"I Can See for Miles\", \"Magic Bus\", e \"Pinball Wizard\" erano stati nella top 40 negli Stati Uniti. \"Boris the Spider\", brano scritto da John Entwistle, \u00e8 tratto dall'album \"A Quick One\", mentre \"I'm a Boy\" \u00e8 una versione alternativa pi\u00f9 lunga e lenta incisa due mesi dopo quella pubblicata su singolo.\nLa scelta dei brani da inserire bell'album fu operata da Pete Townshend. Il manager della band Kit Lambert cerc\u00f2 di far modificare l'ordine delle tracce ma non venne accontentato in quanto erano state gi\u00e0 stampate numerose copie della raccolta.\nLa versione originale in vinile include una versione alternativa in studio del brano \"Magic Bus\" in \"falso\" stereo, che non venne inclusa nella ristampa in formato compact disc.\nNel 2017 la Polydor Records ha pubblicato una versione rimasterizzata in vinile a 180 grammi. Questa edizione include gli stessi missaggi delle canzoni presenti nella versione originale del 1971.\nCopertina.\nNella copertina i membri del gruppo (a colori) da una finestra osservano quattro ragazzi (in bianco e nero) vestiti con abiti tipici degli anni '50, mentre nel retro della copertina sono i ragazzi dalla finestra a guardare i membri della band sui gradini di una casa suburbana. Uno dei quattro bambini \u00e8 il fratello pi\u00f9 piccolo di Bill Curbishley, uno dei manager della band, Paul Curbishley.\nLa foto panoramica della copertina interna \u00e8 un esterno del Railway Hotel, un pub che si trovava nei pressi della stazione Harrow and Wealdstone a Londra. Il Railway Hotel era un popolare ritrovo per i mod e spesso il gruppo vi si esib\u00ec ad inizio carriera, fu qui che Kit Lambert, futuro manager del gruppo, vide per la prima volta il gruppo, e fu sempre qui che Pete Townshend ruppe accidentalmente il manico della sua chitarra colpendo il soffitto in risposta alle risate degli spettatori e dando vita alla tradizione di distruggere la strumentazione durante i concerti, abitudine che mantenne per anni durante i concerti dal vivo. Il Railway Hotel and\u00f2 distrutto in un incendio nel marzo 2000, dopo essere rimasto abbandonato per anni. Il sito \u00e8 ora occupato da due blocchi di appartamenti, chiamati \"Moon House\" e \"Daltrey House\" a ricordo dei membri della band."}
{"id": "1318143", "revid": "19933", "url": "https://it.wikipedia.org/wiki?curid=1318143", "title": "Soggetto di diritto internazionale", "text": ""}
{"id": "1318159", "revid": "12290", "url": "https://it.wikipedia.org/wiki?curid=1318159", "title": "Miracle Man", "text": ""}
{"id": "1318163", "revid": "767487", "url": "https://it.wikipedia.org/wiki?curid=1318163", "title": "Francesco Frione", "text": "Caratteristiche tecniche.\nGiocava come ala destra.\nCarriera.\nDopo aver giocato nel Montevideo Wanderers, a 20 anni passa alla squadra italiana dell'Inter, seguito dal fratello Ricardo.\nEsordisce in casa contro la Pro Patria (vittoria per 6-2) il 18 settembre 1932. Allenatore di quella squadra era \u00c1rp\u00e1d Weisz, che gli trov\u00f2 presto un posto fra i titolari.\nNell'Inter disputa complessivamente 62 partite di campionato segnando 13 reti.\nConta 4 presenze ed una rete nella Selezione B della Nazionale italiana e 6 presenze in Nazionale uruguaiana.\nMuore a neanche 23 anni, nel febbraio 1935, a causa di una polmonite manifestatasi il mese precedente al rientro da una trasferta a Napoli.\nPeppino Prisco, vicepresidente del club nerazzurro dal 1963 al 2001, lo ha inserito - un po' a sorpresa - nella formazione ideale dell'Inter di tutti i tempi."}
{"id": "1318165", "revid": "367445", "url": "https://it.wikipedia.org/wiki?curid=1318165", "title": "The Kill", "text": "The Kill \u00e8 un singolo del gruppo musicale statunitense Thirty Seconds to Mars, pubblicato il 24 gennaio 2006 come secondo estratto dal secondo album in studio \"A Beautiful Lie\".\nDescrizione.\nLa canzone affronta il tema della paura di scoprire il nostro vero \"io\"; nel video musicale ognuno dei membri della band affronta la sua vera identit\u00e0.\nIl singolo si afferm\u00f2 nella Modern Rock Tracks per ben 52 settimane, conquistando il record del brano rimasto pi\u00f9 settimane nella classifica insieme a \"Face Down\" dei The Red Jumpsuit Apparatus.\nNella copertina del singolo, il titolo del brano \u00e8 scritto insieme al sottotitolo \"Bury Me\", fra parentesi quadre, e con \"Rebirth\" nella versione alternativa pubblicata nel Regno Unito.\nVideo musicale.\nIl video mostra inizialmente un edificio visto esternamente in cui il gruppo viene accompagnato in limousine. Jared Leto legge una lettera indirizzata a tutti i componenti dei Thirty Seconds to Mars in cui \u00e8 scritto di non entrare assolutamente nella camera 6277; tuttavia Shannon Leto non gli ubbidisce. La stanza, dopo essere stata aperta, sembra per gli uni avere un lato positivo e per gli altri negativo: ogni membro inizia a vedere la propria controparte.\nJared incontra il proprio \"io\" vestito elegantemente e con il quale ha una viva discussione. Il video (tranne l'edificio visto esternamente all'inizio) \u00e8 stato girato al The Carlu Hotel di Toronto ed \u00e8 ispirato alle vicende dell'Overlook Hotel del film \"Shining\" di Stanley Kubrick, ispirato all'omonimo romanzo di Stephen King, in quanto i membri della band si imbattono negli stessi personaggi e negli stessi luoghi del film come la macchina da scrivere, la ragazza nella doccia, il barman, le gemelle e molti altri.\nDurante la prima apparizione della ragazza nella doccia, si possono notare due fotogrammi che mostrano in negativo la figura della ragazza sporca di sangue: il primo fotogramma appare quando la ragazza tende le braccia verso Shannon e il secondo appena prima del loro bacio.\nTracce.\nTesti e musiche di Jared Leto."}
{"id": "1318171", "revid": "1610933", "url": "https://it.wikipedia.org/wiki?curid=1318171", "title": "Nibiru", "text": ""}
{"id": "1318173", "revid": "38120", "url": "https://it.wikipedia.org/wiki?curid=1318173", "title": "Coca-Cola Vanilla", "text": "Coca-Cola Vanilla (Italiano: Coca-Cola Vaniglia) \u00e8 una bevanda prodotta dalla Coca-Cola Company con l'aggiunta dell'aroma naturale di vaniglia. Il prodotto \u00e8 attualmente in vendita negli USA, in Austria, Germania, Russia, Svizzera, Regno Unito, Australia, Canada, Cina, Francia, Messico, Africa del sud, Ucraina e Giappone, ed \u00e8 anche reperibile in alcuni supermercati o ipermercati sia italiani che spagnoli.\nInformazioni sul prodotto.\nImballaggio.\nCoca-Cola Vanilla \u00e8 imballata secondo gli standard classici della Coca-Cola. Durante l'estate del 2003 sulle bottiglie prodotte era semplicemente riportata la scritta Coca-Cola V. Marchio mai riutilizzato, finora.\nVarianti.\nEsistono diverse varianti della Coca-Cola Vanilla e sono:\nNel tardo 2002 arriv\u00f2 nei supermercati americani la Diet Coke Vanilla. In altri Paesi come l'Australia e la Nuova Zelanda la bevanda fu ri-denominata Diet Coke with Vanilla (Italiano: \"Diet Coke con Vaniglia\"), mentre in altri Paesi dell'Europa: Coca-Cola Light Vanilla. Altre varianti hanno avuto una distribuzione discontinua sul territorio americano e britannico. Nel 2007 Coca-Cola Vanilla Zero ha sostituito la Diet Coke Vanilla nel mercato USA.\nCollegamenti esterni.\nSito internazionale della Coca-Cola"}
{"id": "1318183", "revid": "130040", "url": "https://it.wikipedia.org/wiki?curid=1318183", "title": "Duchi di Cardona", "text": "Visconti di Osona signori di Cardona.\nLa Signoria sulla citt\u00e0 di Cardona, prospiciente la frontiera con la Spagna araba, fu esercitata fino al 1040 dai Visconti di Osona o Ausonia. Anche se il capostipite pu\u00f2 essere identificato nel Conte di Urgell, Borrell di Osona (morto nell'820 circa), del quale non disponiamo n\u00e9 il nome paterno n\u00e9 quello materno, i signori del territorio di Cardona furono i seguenti:\nConti di Cardona.\nNel 1357 Pietro il Cerimonioso trasforma la casata dei visconti di Cardona in Conti per l'aiuto dato da Ugo II al re \ndurante la guerra contro Giacomo III di Maiorca.\nDuchi di Cardona.\nI Re Cattolici concessero a Giovanni Raimondo IV il titolo di Duca di Cardona nel 1491.\nDa questo momento il titolo cambia nome e divenne Duchi di Segorbe e Cardona."}
{"id": "1318204", "revid": "76963", "url": "https://it.wikipedia.org/wiki?curid=1318204", "title": "Rachel Watson", "text": "Il suo personaggio \u00e8 l'equivalente di \"Felicity\" nella prima stagione del serial, in quanto entrambe interessate principalmente alla moda.\nIn seguito l'attrice \u00e8 stata protagonista di alcune campagne pubblicitarie televisive, fra cui quella per la \"RAC WA\", andata in onda nel corso del 2007 e per \"Harvey Fresh\". Nel 2008 Rachel Watson ha partecipato ad alcuni cortometraggi australiani come \"The Music Box\" diretto da Luke Hardman e \"Can You Repeat That?\". Dal 2009 non \u00e8 apparsa pi\u00f9 al cinema e nella tv australiana."}
{"id": "1318205", "revid": "125987376", "url": "https://it.wikipedia.org/wiki?curid=1318205", "title": "Nazionale Under-21 di calcio della Germania", "text": "La Nazionale di calcio tedesca Under-21 \u00e8 la rappresentativa calcistica Under-21 della Germania ed \u00e8 posta sotto l'egida della Deutscher Fussball-Bund. La squadra partecipa al campionato europeo di categoria, che si tiene ogni due anni.\nPartecipazioni ai tornei internazionali.\nEuropeo U-21.\nDa notare che tutte le partecipazioni che vanno dal 1978 al 1990 si riferiscono alla Germania Ovest.\nRosa attuale.\nElenco dei convocati per le gare di qualificazione agli Europei 2023 contro Polonia e San Marino del 12 e 16 novembre 2021.\n\"Presenze e reti aggiornate al 16 novembre 2021\".\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "1318209", "revid": "709565", "url": "https://it.wikipedia.org/wiki?curid=1318209", "title": "Unus", "text": "Unus l'intoccabile (o pi\u00f9 semplicemente Unus), il cui vero nome \u00e8 Angelo Unuscione, \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione \u00e8 in \"X-Men\" (prima serie) n. 8 (novembre 1964).\nBiografia del personaggio.\nUnus nasce a Milano e poi si trasferisce negli Stati Uniti d'America, dove diventa un amico del mutante Blob e cambia il suo nome in Gunther Bain, quando si unisce alla Confraternita dei mutanti malvagi insieme allo stesso Blob. In seguito al fallimento del gruppo si un\u00ec al Fattore Tre, ma fu sconfitto dagli X-Men. Anni dopo, prima di ritirarsi, decise di effettuare un ultimo disperato attacco agli X-Men, ma rimase ucciso a causa del suo campo di forza, che si strinse attorno a lui, soffocandolo ed uccidendolo.\nAnni dopo, durante il \"crossover\" \"Massacro mutante\", egli si risvegli\u00f2 misteriosamente a Genosha. Sopravvisse sia al massacro mutante che all'attacco delle sentinelle anni dopo. Decide comunque di rimanere a Genosha. Perde i poteri dopo \"House of M\", ma li riguadagna grazie a Quicksilver, per\u00f2, nel creare un campo di forza, ne rimane ucciso perch\u00e9 esso si lega nuovamente attorno a lui, non permettendogli di respirare.\nPoteri e abilit\u00e0.\nUnus l'intoccabile possiede il potere di generare una barriera psionica di energia intorno al suo corpo. Questa energia serve a spinger via o deflettere gli oggetti vicini. Unus pu\u00f2 respingere raggi di energia, oggetti con una grande massa o che viaggiano a una grande velocit\u00e0 e la telepatia, compresa quella di Charles Xavier."}
{"id": "1318211", "revid": "113268", "url": "https://it.wikipedia.org/wiki?curid=1318211", "title": "Middle European Time", "text": ""}
{"id": "1318218", "revid": "1745361", "url": "https://it.wikipedia.org/wiki?curid=1318218", "title": "Tim Mayotte", "text": "Biografia.\nMayotte impara il tennis sui campi di Forest Park a Springfield nel Massachusetts: gioca poi a tennis per la Stanford University nei primi anni 80\nvincendo il titolo NCAA di singolo nel 1981. Il primo titolo da professionista arriva nel 1985 quando vince il singolo del\nLipton International Players Championships di Key Biscayne in Florida.\nNel 1986 conquista la vittoria al Queen's Club di Londra; l'anno seguente si impone al\nParis Open, mentre alle Olimpiadi di Seul del 1988 vince la medaglia d'argento nel singolo maschile.\nLe sue migliori prestazioni al Grande Slam furono le semifinali del Torneo di Wimbledon del 1982 e degli Open d'Australia del 1983.\nL'ultima vittoria di Mayotte nel singolo fu nel 1989 a Washington DC.\nIn carriera vinse 11 titoli di singolo ed 1 nel doppio raggiungendo la posizione numero 7 della classifica ATP e totalizzando guadagni\ncomplessivi per 2.663.672 di dollari. Si \u00e8 ritirato dal tennis professionistico nel 1992."}
{"id": "1318219", "revid": "36426", "url": "https://it.wikipedia.org/wiki?curid=1318219", "title": "Viali di circonvallazione", "text": ""}
{"id": "1318226", "revid": "466689", "url": "https://it.wikipedia.org/wiki?curid=1318226", "title": "Squaresoft", "text": ""}
{"id": "1318229", "revid": "125753161", "url": "https://it.wikipedia.org/wiki?curid=1318229", "title": "Carlo Troya", "text": "Biografia.\nEra figlio di Michele Troja, urologo, inventore del catetere. Dopo essersi laureato in legge, gli fu offerto di lavorare nell'amministrazione del Regno di Napoli di Gioacchino Murat, ma rifiut\u00f2. Si compromise agli occhi delle autorit\u00e0 durante la rivoluzione napoletana del 1820-21, nel corso della quale collabor\u00f2 alla rivista liberale \"Minerva napolitana\", mantenendosi per\u00f2 indipendente dai murattiani e dai carbonari. Fu anche intendente in Basilicata, tanto da essere condannato all'esilio dal 1824 al 1826.\nTornato successivamente a Napoli, pur senza abbandonare completamente l'attivit\u00e0 politica si dedic\u00f2 prevalentemente alla ricerca storica, soprattutto sul Medioevo, e agli studi biografici su Dante; in questo periodo strinse rapporti di amicizia con Giacomo Leopardi. Nel 1844 fu uno dei fondatori della Societ\u00e0 storica napoletana, della quale fu anche presidente fino al 1847. Fu inoltre collaboratore del giornale liberale \"Il Tempo\", fondato con Saverio Baldacchini.\nEsponente del \"neoguelfismo\" (il movimento che aspirava a una confederazione di stati italiani sotto la presidenza del papa, secondo quando teorizzato nel 1843 da Gioberti nel \"Del primato morale e civile degli italiani\"), il 3 aprile 1848 ottenne da Ferdinando II la nomina a primo ministro del Regno delle Due Sicilie, secondo la costituzione emanata dallo stesso Ferdinando II l'11 febbraio 1848. Il governo Troya invi\u00f2 un corpo di spedizione di uomini in Lombardia, al comando di Guglielmo Pepe (\"vedi\" prima guerra d'indipendenza). Il governo costituzionale non ebbe vita lunga: il 15 maggio 1848, in seguito ai contrasti sviluppatisi a ridosso della sua inaugurazione, Ferdinando II sciolse il parlamento democratico e licenzi\u00f2 Carlo Troya, sostituendo il suo ministero con uno composto esclusivamente da elementi conservatori e guidato da Gennaro Spinelli di Cariati.\nAnche suo fratello Ferdinando fu primo ministro di Ferdinando II dal 1852 al 1859.\nIl 29 agosto 1854 fu eletto socio corrispondente dell'Accademia della Crusca.\nIn sua memoria la moglie Giovanna D'Urso fece allestire un monumento funebre presso la chiesa dei Santi Severino e Sossio a Napoli."}
{"id": "1318232", "revid": "287204", "url": "https://it.wikipedia.org/wiki?curid=1318232", "title": "Aleutskij rajon", "text": "LAleutskij rajon \u00e8 un \"rajon\" del Territorio della Kam\u010datka, nell'estremo oriente russo. Il capoluogo \u00e8 il villaggio di Nikol'skoe (in lingua russa \u041d\u0438\u043a\u043e\u043b\u044c\u0441\u043a\u043e\u0435), sull'isola di Bering.\nIl territorio comprende inoltre l'arcipelago delle \"isole del Commodoro\", situate nel mare di Bering alcune centinaia di chilometri al largo della costa meridionale della Kam\u010datka; la popolazione \u00e8 costituita da alcune centinaia di individui, la maggior parte dei quale appartenente alla etnia degli aleutini, unici nel territorio russo."}
{"id": "1318237", "revid": "3082", "url": "https://it.wikipedia.org/wiki?curid=1318237", "title": "Anonimo Valesiano", "text": ""}
{"id": "1318243", "revid": "78273", "url": "https://it.wikipedia.org/wiki?curid=1318243", "title": "Stirling castle", "text": ""}
{"id": "1318245", "revid": "76069", "url": "https://it.wikipedia.org/wiki?curid=1318245", "title": "Stirling Castle", "text": ""}
{"id": "1318249", "revid": "66387", "url": "https://it.wikipedia.org/wiki?curid=1318249", "title": "Belmonte Sabino", "text": ""}
{"id": "1318252", "revid": "66387", "url": "https://it.wikipedia.org/wiki?curid=1318252", "title": "Belmonte sabino", "text": ""}
{"id": "1318256", "revid": "1442080", "url": "https://it.wikipedia.org/wiki?curid=1318256", "title": "Celestino Rosatelli", "text": "Biografia.\nNacque a Belmonte, in Sabina, a nove chilometri da Rieti, l'8 aprile 1885, figlio di Bernardino e Apollonia Santini. Avendo notato le brillanti attitudini matematiche i genitori lo sostennero nei suoi studi. Frequent\u00f2 quindi la Scuola industriale di Roma ed il suo rendimento scolastico fu tale da meritargli una borsa di studio di 500 lire annue. Tenendo lezioni private di matematica riusc\u00ec a mantenersi agli studi presso la Regia Scuola di ingegneria di Roma, dove consegu\u00ec la laurea con il massimo dei voti il 31 ottobre del 1910, presentando una tesi intitolata \"Progetto di un viadotto in ferro\". Nell'anno 1911 frequent\u00f2 un corso di \"teoria e costruzioni di dirigibili\" presso la Scuola di Costruzioni Aeronautiche, annessa al Battaglione Specialisti del Genio del Regio Esercito di Roma, tenuto dall'ingegner Rodolfo Verduzio. In quello stesso periodo divenne assistente di ruolo in Meccanica applicata alle costruzioni, presso la cattedra del prof. Ceradini all'Universit\u00e0 di Roma.\nMessa da parte la sua passione per i ponti, fu assegnato alla Direzione tecnica dell'Aviazione militare di Torino con il grado di sottotenente. All'istituto lavor\u00f2 al progetto, del 1916, dello S.V.A. assieme ad Umberto Savoja e a Verduzio. Il prototipo del nuovo caccia venne costruito nel 1917 presso la ditta Ansaldo. La sua fama di progettista incominci\u00f2 a porsi all'attenzione delle industrie aeronautiche italiane, ed il senatore Giovanni Agnelli chiese ed ottenne dallo Stato maggiore che egli fosse assegnato alla Direzione Tecnica dell'ufficio progetti della Fiat Aviazione, cosa che avvenne nel corso del 1918. Il primo progetto realizzato per la Fiat fu quello del ricognitore Fiat R.2 cui segu\u00ec quello del bombardiere biplano biposto B.D..\nTra le due guerre mondiali fu fecondo progettista di aerei da caccia e da bombardamento presso la FIAT.\nPer poter partecipare al premio di 10.000 sterline messo in palio dal quotidiano inglese Daily Mail destinato al pilota che per primo avesse effettuata la traversata aerea tra l'Inghilterra e gli Stati Uniti, nel 1919 egli progett\u00f2 e realizz\u00f2 l'ARF (Atlantico Rosatelli-Fiat), un biplano biposto dotato di grande autonomia di volo, ma tale velivolo fu terminato dopo che i piloti inglesi Alcock e Brown si erano gi\u00e0 aggiudicati il premio. Alla fine del 1920 realizz\u00f2 il Fiat R.70, un grande biplano da corsa il quale, nel 1921, durante lo svolgimento della Coppa Deutsch de la Meurthe, stabil\u00ec il record di velocit\u00e0 su circuito di 100\u00a0km percorsi alla velocit\u00e0 di 298\u00a0km/h. Tra il 1923 e il 1942 egli progett\u00f2 e realizz\u00f2 una quarantina di tipi di aerei mentre altri undici, bench\u00e9 progettati, non furono mai costruiti, neanche a livello di prototipo.\nTra i biplani divenuti assai famosi e realizzati in grande serie, anche per l'esportazione, vi furono il C.R.20 (oltre 700 esemplari), il C.R.32 (1.212 esemplari) e il C.R.42 (poco meno di 1.800 esemplari). Si spense a Torino, subito dopo la fine della seconda guerra mondiale, il 23 settembre 1945. Nonostante il momento difficile e l'et\u00e0 oramai avanzata, il senatore Giovanni Agnelli volle rendere personalmente omaggio alla salma del valente ingegnere aeronautico.\nA lui sono dedicate una via e un Istituto di Istruzione Superiore a Rieti, cos\u00ec come una Scuola dell'infanzia a Belmonte in Sabina."}
{"id": "1318258", "revid": "198890", "url": "https://it.wikipedia.org/wiki?curid=1318258", "title": "PhpWebGallery", "text": ""}
{"id": "1318259", "revid": "44516", "url": "https://it.wikipedia.org/wiki?curid=1318259", "title": "Team Germany", "text": ""}
{"id": "1318260", "revid": "121019344", "url": "https://it.wikipedia.org/wiki?curid=1318260", "title": "Festival di Napoli 1969", "text": "Il diciassettesimo festival della canzone napoletana si tenne a Napoli dal 17 al 19 luglio 1969.\nOrchestra.\nDiretta dai maestri: Eduardo Alfieri, Mario Battaini, Stelvio Cipriani, Gianni Aterrano, Carlo Esposito, Tonino Esposito, Tony Iglio, Jan Langosz e Marcello Minerbi. Complesso vocale i 4+4 di Nora Orlandi.\nOrganizzazione.\nDell'Ente per la Canzone Napoletana - Ente Salvatore Di Giacomo"}
{"id": "1318266", "revid": "1564499", "url": "https://it.wikipedia.org/wiki?curid=1318266", "title": "0827", "text": "0827 \u00e8 il prefisso telefonico del distretto di Sant'Angelo dei Lombardi, appartenente al compartimento di Napoli.\nIl distretto comprende parte della parte orientale della provincia di Avellino. Confina con i distretti di Foggia (0881) e di Cerignola (0885) a nord, di Melfi (0972) a est, di Muro Lucano (0976), di Battipaglia (0828) e di Salerno (089) a sud e di Avellino (0825) a ovest.\nAree locali e comuni.\nIl distretto di Sant'Angelo dei Lombardi comprende 39 comuni inclusi nelle 3 aree locali di Montella (ex settori di Montella e Paternopoli), Sant'Angelo dei Lombardi (ex settori di Sant'Andrea di Conza, Sant'Angelo dei Lombardi e Teora) e Vallata (ex settori di Bisaccia e Vallata). I comuni compresi nel distretto sono: Andretta, Aquilonia, Bagnoli Irpino, Bisaccia, Cairano, Calabritto, Calitri, Caposele, Carife, Cassano Irpino, Castel Baronia, Castelfranci, Castelvetere sul Calore, Conza della Campania, Guardia Lombardi, Lacedonia, Lioni, Luogosano, Montella, Montemarano, Monteverde, Morra De Sanctis, Nusco, Paternopoli, Rocca San Felice, San Mango sul Calore, San Nicola Baronia, San Sossio Baronia, Sant'Andrea di Conza, Sant'Angelo all'Esca, Sant'Angelo dei Lombardi, Scampitella, Senerchia, Taurasi, Teora, Torella dei Lombardi, Trevico, Vallata e Vallesaccarda ."}
{"id": "1318268", "revid": "200568", "url": "https://it.wikipedia.org/wiki?curid=1318268", "title": "Nikol'skoe (Kraj di Kam\u010datka)", "text": "Nikol'skoe , \u00e8 una citt\u00e0 situata nel Kraj di Kam\u010datka, sull'isola di Bering, nell'arcipelago delle isole del Commodoro, venne fondata nel 1826."}
{"id": "1318275", "revid": "14566930", "url": "https://it.wikipedia.org/wiki?curid=1318275", "title": "Grotte dell'Angelo", "text": ""}
{"id": "1318278", "revid": "1543377", "url": "https://it.wikipedia.org/wiki?curid=1318278", "title": "Coca-Cola Bl\u0101k", "text": "Coca-Cola Bl\u0101k \u00e8 stata una bevanda prodotta dalla Coca-Cola Company all'aroma di caff\u00e8 distribuita nel 2006 per prima in Francia e poi negli USA (il 3 aprile 2006) e successivamente in Canada (il 29 agosto 2006). Nel febbraio 2007 la bevanda \u00e8 arrivata anche in Europa Centrale, distribuita dalla Repubblica Ceca. In seguito \u00e8 stata distribuita anche dalla catena di supermercati E.Leclerc, in Slovenia."}
{"id": "1318280", "revid": "287204", "url": "https://it.wikipedia.org/wiki?curid=1318280", "title": "Coca-Cola Blak", "text": ""}
{"id": "1318283", "revid": "123966168", "url": "https://it.wikipedia.org/wiki?curid=1318283", "title": "Mike Fisher", "text": "Ha partecipato a due gran premi di Formula 1 nel 1967, entrambi alla guida di una Lotus 33 privata.\nIl debutto \u00e8 datato 27 agosto 1967 quando il pilota statunitense si classifica con il 17\u00ba tempo per il 7 Gran Premio del Canada sul circuito di Mosport Park; in corsa si ritirer\u00e0 al giro 81 di 90. Il 22 ottobre, Fisher partecipa al 6 Gran Premio del Messico, qualificandosi con il 18\u00ba tempo e ritirandosi prima della fine del primo giro."}
{"id": "1318293", "revid": "121873647", "url": "https://it.wikipedia.org/wiki?curid=1318293", "title": "Rhinomuraena quaesita", "text": "Rhinomuraena quaesita, conosciuta comunemente come Murena a nastro, \u00e8 un pesce d'acqua salata appartenente alla famiglia Muraenidae, sottofamiglia Muraeninae.\nDistribuzione e habitat.\nAbita le barriere coralline e le lagune degli atolli dell'Indo-Pacifico: particolarmente diffusa in Polinesia francese, Nuova Caledonia, Filippine, Indonesia, Giappone e Africa Orientale. \nDescrizione.\nIl corpo, tipicamente anguilliforme, \u00e8 tubolare e molto allungato. La testa \u00e8 appuntita, la bocca ampia. Il mento \u00e8 fornito di 3 piccoli barbigli. Le narici sono tubolari e terminano formando una curiosa escrescenza di forma fogliare. La pinna dorsale inizia poco dopo la testa e prosegue per tutto il corpo, fino alla coda. L'anale \u00e8 pi\u00f9 corta, ma anch'essa termina alla coda, sprovvista di pinna caudale.&lt;br&gt;\nLa livrea giovanile \u00e8 completamente nera, mentre il maschio presenta un fondo blu elettrico con mucca e pinne giallo vivo. La femmina presenta anche parte del dorso giallo. &lt;br&gt;\nRaggiunge una lunghezza massima di 130 cm.\nBiologia.\nAnimale prettamente notturno, di giorno si nasconde raggomitolata in piccoli anfratti, mentre di notte si sposta alla ricerca di prede oppure lascia sbucare la testa fuori dalla tana attendendo un piccolo pesce.\nRiproduzione.\n\"R. quaesita\" \u00e8 un ermafrodita protandroma: i maschi cambiano sesso per diventare esemplari femminili a tutti gli effetti.\nAlimentazione.\nSi nutrono di piccoli pesci.\nAcquariofilia.\nSono specie abbastanza diffuse negli acquari marini occidentali: sono tuttavia molto delicate e non adatte a principianti e in acquari di nuovo allestimento."}
{"id": "1318296", "revid": "339392", "url": "https://it.wikipedia.org/wiki?curid=1318296", "title": "OIOS", "text": ""}
{"id": "1318298", "revid": "2153076", "url": "https://it.wikipedia.org/wiki?curid=1318298", "title": "Send Away the Tigers", "text": "Send Away the Tigers \u00e8 un album dei Manic Street Preachers pubblicato nel 2007.\nTracce.\nNell'edizione normale dell'album \u00e8 compresa \"Working Class Hero\" di John Lennon dopo la fine di \"Winterlovers\", aumentando la lunghezza totale della 10\u00aa traccia a 6:40."}
{"id": "1318305", "revid": "2224701", "url": "https://it.wikipedia.org/wiki?curid=1318305", "title": "Strada statale 511 Anagnina", "text": "La ex strada statale 511 Anagnina (SS 511), ora \"strada provinciale 511 Anagnina (SP 511)\", \u00e8 una strada provinciale italiana, il cui percorso si estende nella provincia di Roma.\nPercorso.\nSi diparte dalla strada statale 215 Tuscolana in localit\u00e0 Osteria del Curato e termina dopo 10\u00a0km nel comune di Grottaferrata reinnestandosi sulla stessa SS 215. \nLa strada ripercorre il tracciato di un'antica strada romana, la Via Latina, che collegava Roma con Anagni. Attualmente si presenta a quattro corsie, due per ogni senso di marcia, per quasi tutto il suo sviluppo; in prossimit\u00e0 di Grottaferrata si divide in due carreggiate indipendenti a senso unico di circolazione. Frequenti sono comunque gli attraversamenti a raso che fanno di questa arteria una strada prettamente urbana.\nAl chilometro 0,5 incrocia il Grande Raccordo Anulare (uscita numero 22).\nIn seguito al decreto legislativo n. 112 del 1998, dal 2002 la gestione \u00e8 passata dall'ANAS alla Regione Lazio che ha provveduto al trasferimento dell'infrastruttura al demanio della Provincia di Roma."}
{"id": "1318306", "revid": "308552", "url": "https://it.wikipedia.org/wiki?curid=1318306", "title": "International America's Cup Class", "text": "Lo IACC (International America's Cup Class) \u00e8 un tipo di imbarcazione a vela specifico per le competizioni di America's Cup.\n\u00c8 un monoscafo monoalbero con lunghezza di circa 25 metri, con limiti di tolleranza compresi tra 23 e 25,5 metri. La regola di stazza IACC ammette un range di \u201cdspl\u201d variabile da 16.000 kg a 25.000\u00a0kg con imbarcazione a vuoto. Quando si considera l'assetto in navigazione, con il carico di 16 persone di equipaggio e il rappresentante dell'armatore, vele e accessori, il dislocamento complessivo permesso dal regolamento \u00e8 di circa 27.500\u00a0kg.\nLa zavorra costituisce circa il 70% del dislocamento. In bolina la superficie velica \u00e8 di circa 340 metri quadrati, che pu\u00f2 salire a 680 metri quadrati in andatura di poppa considerando la randa e lo spinnaker o il gennaker. Prestazioni ottimali di uno scafo ACC sono ottenute con vento reale compreso tra gli 8 e i 20 nodi.\nformula_1\nI progettisti sono sempre impegnati nella ricerca dei valori migliori di L, V e D, in modo da incrementare le prestazioni senza violare i limiti imposti dal regolamento.\nStoria.\nLa classe IACC fu introdotta come unica classe di imbarcazioni utilizzabile per competere alla Louis Vuitton Cup e all'America's Cup nell'edizione del 1992 della competizione. Si decise per un blindamento della classe a causa della disputa occorsa nella precedente edizione del 1988.\nIn quell'anno, infatti, si ebbe uno dei momenti pi\u00f9 cupi della storia della \"Coppa delle Cento Ghinee\". A disputarsi il titolo furono New Zealand, un monoscafo di 90 piedi, nel ruolo di challenger, e Stars and Stripes, nel ruolo di defender, un catamarano di soli 60 piedi.\nLa controversia nacque a causa di Michael Fay, l'armatore di New Zealand, che in base al deed of gift pretese di regatare con l'enorme monoscafo.\nAl kiwi rispose lo yacht club defender di San Diego, mettendo in acqua il suddetto catamarano. Apparve subito ovvio che una sfida tra scafi cos\u00ec diversi non avesse senso. Tant'\u00e8 che \"Stars and Stripes\" vinse per 2 a 0 su New Zealand, con distacchi superiori ai 18 minuti nella prima regata e addirittura ai 21' nella seconda.\nCos\u00ec, dopo due anni di dispute legali e di strascichi in tribunale, si decise di stabilire una classe uniforme e unica da utilizzare per la competizione. Una serie di riunioni di specialisti concep\u00ec quindi la classe IACC (International America's Cup Class), un misto di tecnologia ed alta spettacolarit\u00e0.\nDal 2003 ci si riferisce alla classe IACC con la semplice sigla di ACC, America's Cup Class.\nCuriosit\u00e0.\nPer dare un'idea della necessit\u00e0 di regolamentare gli scafi per la competizione, basti ricordare la frase detta da Dennis Conner, skipper del catamarano americano Stars &amp; Stripes, rivolta al progettista di New Zealand Bruce Farr: \"Get off the stage. This is for winner. You are a loser. You're full of shit\" (Vattene dal palco. \u00c8 per i vincitori. Tu sei un perdente. Tu sei pieno di merda).\nAgli organizzatori parve ovvio che era necessario impedire queste \"cadute di stile\" modernizzando e riequilibrando il regolamento."}
{"id": "1318311", "revid": "287204", "url": "https://it.wikipedia.org/wiki?curid=1318311", "title": "Pizza alla pala", "text": ""}
{"id": "1318314", "revid": "767487", "url": "https://it.wikipedia.org/wiki?curid=1318314", "title": "Atto mancato", "text": "L'atto mancato o paraprassia, o atto sintomatico, o lapsus d'azione, definito in inglese come \"slittamento\" (\"Freudian slip\"), \u00e8 un fenomeno psichico che consiste in un errore d'azione: si vorrebbe fare una certa azione e invece se ne fa un'altra.\nPer esempio a una cena importante si cerca di prendere un bicchiere pieno di vino dal tavolo e invece ci si scontra con le dita contro il bicchiere facendolo rovesciare, e profondendosi in scuse poi con tutti gli ospiti. Sembrerebbe un atto involontario ma sottoposto a indagine psicoanalitica, potrebbe essere spiegato come una voglia non cosciente di farsi notare. \nQuesto fenomeno psichico fu descritto per la prima volta da Freud a dimostrazione che esiste una volont\u00e0 non cosciente, chiamata inconscio che funziona a nostra insaputa e talvolta ci spinge a fare delle azioni che non vorremmo, o che vorremmo e non facciamo. \nSecondo la teoria freudiana gli atti mancati nascondono il conflitto nevrotico fra fare una certa azione e non farla, ossia per continuare nell'esempio precedente un desiderio cosciente esibizionistico verrebbe represso da una persona e l'inconscio libererebbe l'energia dell'azione repressa, con l'atto mancato.\nStoria.\nSigmund Freud, nel suo libro del 1901 \"Psicopatologia della vita quotidiana\", ha descritto il fenomeno e lo ha denominato \"Fehlleistung\", che in tedesco letteralmente significa \"azione difettosa\", mentre gli inglesi utilizzano l'espressione greca \"parapraxis\". Freud fornisce parecchi esempi di paraprassie apparentemente insignificanti, bizzarre o assurde; l'analisi \u00e8 spesso abbastanza lunga e complessa, a causa della resistenza che un individuo attua ad ammettere il progetto nevrotico inconscio.\nIdee popolari.\nLa divulgazione del termine ha diluito il suo significato tecnico in alcuni contesti per includere tutto il fenomeno nel lapsus linguae, spesso nel tentativo di chi compie l'atto mancato di attribuire i motivi dell'errore a uno scherzo o attribuire un significato sessuale all'errore.&lt;br&gt;\nNon \u00e8 chiaro, tuttavia, se Freud lo considerasse un innocente errore, o se pensasse che non ci siano errori innocenti. L'enorme quantit\u00e0 di atti mancati analizzati nella psicopatologia, molti dei quali sono banali o apparentemente insignificanti, sembrerebbe indicare che Freud ritenesse che una parte molto piccola di quasi tutti gli atti mancati, rispondesse ad analisi.&lt;br&gt;\nUn'altra idea popolare comune fra la gente che intende consigliare o fornire aiuto psicologico ad altre persone \u00e8 di usare gli atti mancati come testimonianza di timidezza, ansia, o riservatezza, come indicazione che la persona che fa l'atto mancato abbia necessit\u00e0 di parlare in modo pi\u00f9 approfondito sull'insieme represso pi\u00f9 profondo dei propri pensieri."}
{"id": "1318315", "revid": "188323", "url": "https://it.wikipedia.org/wiki?curid=1318315", "title": "Carter (scooter)", "text": ""}
{"id": "1318316", "revid": "133271", "url": "https://it.wikipedia.org/wiki?curid=1318316", "title": "Squadroni della morte", "text": ""}
{"id": "1318318", "revid": "135224", "url": "https://it.wikipedia.org/wiki?curid=1318318", "title": "M4 Super 90", "text": ""}
{"id": "1318319", "revid": "438678", "url": "https://it.wikipedia.org/wiki?curid=1318319", "title": "Spoon (gruppo musicale)", "text": "Gli Spoon sono un gruppo indie rock statunitense proveniente da Austin (Texas), esponenti della musica underground.\nStoria.\nFormatosi nel 1994 dall'incontro tra il cantante Britt Daniel e il batterista Jim Eno durante una festa a Kimbolton Avenue, il gruppo scelse il nome Spoon in onore di una band tedesca degli anni settanta, i \"Can\", il cui maggiore singolo era appunto \"Spoon\", brano anche colonna sonora del film \"Das Messer\".\nNel 1996, il gruppo firm\u00f2 per la Matador Records e lanci\u00f2 il suo primo album, \"Telephono\".\nSuccessivamente gli Spoon passarono alla Elektra Records nel 1998, registrando l'album \"A Series of Sneaks\".\nDal 2000 la loro etichetta discografica fu la Merge Records, per la quale pubblicarono l'EP \"Love Ways\" (2000), \"Girls Can Tell\" (2001) e \"Kill the Moonlight\" (2002).\nDopo una pausa di alcuni anni, il 10 maggio 2005 esce \"Gimme Fiction\", sempre per la Merge Records che vende pi\u00f9 di 160.000 copie e porta la band al numero 1 della top 200 della Billboard alternative chart.\nNel 2006 entrano nella colonna sonora del film \"Vero come la finzione\" (titolo originale \"Stranger than Fiction\") con le canzoni \"The Book I Write\", \"The Way We Get By\", \"My Mathematical Mind\", \"Vittorio E.\" e \"I Turn My Camera On\".\nNel 2007 il brano The Underdog anticipa il nuovo lavoro \"Ga Ga Ga Ga Ga\", ancora per la Merge Records."}
{"id": "1318323", "revid": "10755047", "url": "https://it.wikipedia.org/wiki?curid=1318323", "title": "Lubrificazione", "text": ""}
{"id": "1318324", "revid": "1543377", "url": "https://it.wikipedia.org/wiki?curid=1318324", "title": "Ziranmen", "text": "Lo Ziranmen (\"\u81ea\u7136\u95e8\", scuola naturale) \u00e8 uno stile di arti marziali cinesi di cui non si conosce bene l'origine e di non facile classificazione. Secondo \"Ziranmen Gongfu\" questa Scuola segue la teoria Taoista ed ha componenti sia di Waijia che Neijia. Oggi lo Ziranmen \u00e8 praticato nelle province di Hunan e Fujian.\nIl nome.\nLo stile prende il nome di Scuola Naturale perch\u00e9 secondo la propria teoria \"il movimento deve essere rilassato e naturale\" (\"Dongzuo Qingzong Ziran\" \u52a8\u4f5c\u8f7b\u677e\u81ea\u7136).\nStoria.\nLo Ziranmen \u00e8 stato tramandato a partire dal 1887 da Du Xinwu (\u675c\u5fc3\u4e94, 1869-1953), un celebre pugile dell'Hunan, che lo avrebbe appreso da un certo Xu, chiamato Xu Xiake (\u5f90\u4fa0\u5ba2, Xu il cavaliere errante), o Xu Aizi e Xu Aishi (\u5f90\u77ee\u5b50 e \u5f90\u77ee\u5e08, Xu il nano o Xu il piccolo maestro), originario del Sichuan.\nL'allievo pi\u00f9 importante di Du Xinwu \u00e8 stato Wan Laisheng (\u4e07\u7c41\u58f0).\nEsercizi.\nLo Ziranmen contiene una serie di esercizi di Qigong di condizionamento, di potenziamento e che lavorano sull'equilibrio. Celebre \u00e8 l'esercizio in equilibrio sul bordo di una cesta di vimini, ma vengono utilizzati anche i Meihuazhuang, i sacchi di sabbia, le Zimuqiu (\u5b50\u6bcd\u7403, sfere madre figlio, per rinforzare le mani e le dita), i Sanjiaozhuang (\u4e09\u89d2\u6869, pali a triangolo), eccetera. In questo stile si studiano anche un Taolu, Tuifa Bashi (\u817f\u6cd5\u516b\u52bf), che assomiglia moltissimo al Tantui) ; una serie di tecniche di autodifesa dette Podi Shiwu Shi (\u7834\u654c\u5341\u4e94\u52bf, 15 forze per sconfiggere un avversario)); alcune armi: Ziranmen qiang (\u81ea\u7136\u95e8\u67aa); Ziranmen dadao (\u81ea\u7136\u95e8\u5927\u5200)) e Ziranmen Youlong jian (\u81ea\u7136\u95e8\u6e38\u9f99\u5251)). L'articolo \"Zi Ran Men Kung Fu\" divide il metodo di allenamento della Scuola Naturale in \"Allenamento Fisico\", \"Tecniche di Combattimento\" e \"Condizionamento\" con l'obiettivo di migliorare la salute del corpo e della mente, invece in \"curriculum\" il programma di insegnamento \u00e8 cos\u00ec ripartito: \"Fondamentali\", \"Sequenze a Mano Nuda\", \"Sequenze con Armi\", \"Esercizi in Coppia\", \"Qigong\", \"Condizionamento\", \"Combattimento\"."}
{"id": "1318328", "revid": "1748167", "url": "https://it.wikipedia.org/wiki?curid=1318328", "title": "Uomo Impossibile", "text": "L'Uomo Impossibile (\"The Impossible Man\") \u00e8 un personaggio dei fumetti, creato da Stan Lee (testi) e Jack Kirby (disegni), pubblicato dalla Marvel Comics. Il suo esordio \u00e8 su \"Fantastic Four\" (prima serie) n. 11 (febbraio 1963).\n\u00c8 un alieno, originario del pianeta Poppup, eccentrico e dispettoso, avversario principalmente dei Fantastici Quattro, sebbene abbia affrontato altri supereroi come gli X-Men e l'Uomo Ragno.\nStoria.\nL'Uomo Impossibile appartiene alla razza dei Poppuppiani, che ha sviluppato il potere di trasformarsi in qualunque cosa per sopravvivere nel loro mondo, dall'ambiente molto ostile. Esplorando l'universo visit\u00f2 la Terra, dove si scontr\u00f2 con i Fantastici Quattro, che gli diedero il nome di \u201cUomo Impossibile\u201d (i Poppuppiani non hanno bisogno di nomi, essendo in grado di riconoscersi all'istante). Per sbarazzarsi di lui, gli eroi e il resto dei terrestri finsero di non interessarsi alle sue imprese, spingendolo cos\u00ec a lasciare la terra.\nUna volta tornato sul suo pianeta, gli altri membri della sua razza, annoiati dalla mancanza di sfide, gli chiesero di portare il divoratore di mondi Galactus sul pianeta, il quale divor\u00f2 il pianeta. Dato che la razza poppuppiana possedeva una sola mente, essa continu\u00f2 a vivere nell'Uomo Impossibile. Incontrando presto i Fantastici Quattro, ritorn\u00f2 con loro sulla Terra, studiando la sua cultura popolare e conobbe l'idea terrestre d\u2019amore. Producendo asessualmente un clone femminile, part\u00ec con lei per lo spazio per esplorarlo.\nI due tentarono di ricreare la propria razza, clonando diversi discendenti da se stessi. Tuttavia i cloni svilupparono delle menti autonome e non crearono mai una coscienza di gruppo. L'Uomo Impossibile torn\u00f2 sulla Terra, affermando di partecipare ad una caccia al tesoro galattica per essere degno di guidare la sua nuova razza dal pensiero indipendente.\nRaccolse molti \u201ctesori\u201d collegati ai supereroi terrestri. Anche a causa dell'interferenza degli X-Men perse la gara e lasci\u00f2 di nuovo la Terra.\nPer ragioni non del tutto chiare, ma probabilmente a causa della noia che provava con la sua razza, abbandon\u00f2 la sua \u201cfamiglia\u201d e torn\u00f2 sulla Terra, dove si scontr\u00f2 con diversi super-eroi. In seguito, venuto a conoscenza delle macchinazioni di Thanos, sugger\u00ec a Silver Surfer di usare l'umorismo per sconfiggere l'adoratore della morte.\nPoteri e abilit\u00e0.\nCome tutti i membri della sua razza, l'Uomo Impossibile ha il potere di tramutarsi in qualunque cosa, anche oggetti inanimati, grazie al controllo completo delle proprie molecole, ma rimanendo sempre verde e viola. Le trasformazioni non sono solo \"superficiali\", ma anche fisiche. Ad esempio pu\u00f2 trasformarsi in una navicella, in grado di volare nello spazio e superare la velocit\u00e0 della luce, oppure aumentare la propria massa a dismisura, incrementando forza e velocit\u00e0. Galactus lo definisce potente quanto la Fenice stessa.\nMarvel Vs. DC.\nNel mega-crossover \"Marvel Vs DC\" l'Uomo Impossibile sfida l'altrettanto folle Mister Mxyzptlk: i due per scommessa trasportano Silver Surfer nell'universo DC e Superman in quello della Marvel, per vedere chi si adattasse meglio al cambiamento: poi, unendo i loro poteri, si spacciarono per il Super-Skrull e attaccarono l'eroe kriptoniano (Mister Mxyzptlk si trasform\u00f2 nelle braccia di pietra arancione in stile La Cosa), venendo per\u00f2 scoperti in poco tempo e facilmente sconfitti.\nInfine scoppi\u00f2 una rissa tra i due, che si azzuffarono trasformandosi in personaggi dei rispettivi universi, inclusi Hulk e Doomsday."}
{"id": "1318342", "revid": "1086846", "url": "https://it.wikipedia.org/wiki?curid=1318342", "title": "Anorth\u014ds\u012b Ammoch\u014dstou", "text": "L'Anorth\u014ds\u012b Ammoch\u014dstou, nota a livello internazionale come Anorthosis Famagosta, o pi\u00f9 semplicemente Anorthosis, \u00e8 una societ\u00e0 calcistica cipriota, che oggi milita nel massimo campionato cipriota. Aveva sede presso la citt\u00e0 di Famagosta, tuttavia il club si \u00e8 dovuto trasferire a Larnaca (nella parte greca dell'isola) a seguito della invasione turca di Cipro del 1974.\nStoria.\n\u00c8 stata fondata nel 1911 e milita nella prima divisione del campionato di calcio cipriota: \u00e8 una delle tre squadre cipriote ad aver sempre militato in tale divisione insieme ad ed , l'unica non di Nicosia.\nAlle due squadre della capitale contende il titolo di squadra cipriota pi\u00f9 titolata, avendo vinto 13 campionati e 11 coppe. I periodi pi\u00f9 densi di successo si ebbero a cavallo tra gli anni cinquanta e sessanta (6 campionati e 3 Coppe vinti) e alla fine del XX secolo (5 campionati, di cui 4 consecutivi, e 1 coppa conquistati).\nIn campo internazionale, il risultato pi\u00f9 significativo si \u00e8 avuto nella stagione 2008/2009 quanto \u00e8 riuscita a qualificarsi, per la prima volta nella storia del calcio cipriota, alla fase finale a gironi della Champions League dopo aver disputato, vincendoli, tutti i preliminari. Nel Primo Turno gli armeni del Pyunik(1-0 - 2-0), nel secondo il Rapid Vienna (3-0 - 1-3), nel terzo turno i greci dell'Olympiakos (3-0 - 0-1). Nella fase a gironi l'Anorthosis ha disputato la prima gara in casa del , pareggiando 0 a 0. La prima storica vittoria, arriva nella seconda giornata, dove al GSP Stadium, i bianco-azzurri, batterono il per 3 a 1. La loro avventura termin\u00f2 per\u00f2 con la fase a gironi quando conclusero all'ultimo posto del Girone B con 6 punti.\nDi particolare rilevanza \u00e8 il fatto che dal 1974 la squadra non gioca pi\u00f9 nella citt\u00e0 di casa: a seguito dell'invasione turca di Cipro, le attivit\u00e0 del club si sono svolte a Larnaca, nel sud-est dell'isola in mano greca, dove a partire dal 1986 sorge lo stadio dove l'Anorthosis gioca le partite casalinghe.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornata all'11 agosto 2020.\"\n "}
{"id": "1318347", "revid": "74173", "url": "https://it.wikipedia.org/wiki?curid=1318347", "title": "Repubblica Popolare Polacca", "text": ""}
{"id": "1318360", "revid": "124428229", "url": "https://it.wikipedia.org/wiki?curid=1318360", "title": "Sword Beach", "text": "Sword Beach \u00e8 stato il nome in codice alleato di una delle cinque spiagge in cui avvenne lo sbarco anfibio in Normandia (Operazione Neptune) il 6 giugno 1944, come parte iniziale dell'Operazione Overlord. La spiaggia di Sword, che era la pi\u00f9 a oriente delle cinque, distava da Caen appena 15\u00a0km e si estendeva per 8\u00a0km, da Lion-sur-Mer, vicino a Ouistreham, fino a Saint-Aubin-sur-Mer, alla foce del fiume Orne. La spiaggia di sbarco era suddivisa in quattro zone denominate da ovest a est \"Oboe\", \"Peter\", \"Queen\" e \"Roger\".\nLa spiaggia era di competenza della 2\u00aa Armata britannica del tenente generale Miles Dempsey e le prime unit\u00e0 a sbarcare furono la 3\u00aa Divisione di fanteria e alla 27\u00aa Brigata corazzata. Tra le forze sbarcate vi fu un piccolo gruppo di 177 uomini delle forze francesi libere agli ordini di Philippe Kieffer.\nObiettivi alleati.\nIl compito della 3\u00aa Divisione di fanteria era creare una testa di ponte sulla spiaggia per permettere lo sbarco del resto dell'armata: nello specifico la prima ondata avrebbe visto toccare terra il 1\u00ba Battaglione \"South Lancashire\" e il 2\u00ba Battaglione \"East Yorkshire\" dell'8\u00aa Brigata con alcuni corazzati del 18\u00ba Reggimento \"Ussari reali\". Successivamente la 9\u00aa Brigata si sarebbe congiunta con la 3\u00aa Divisione di fanteria canadese, a ovest, proteggendo il fianco destro della spiaggia mentre la 1\u00aa Brigata servizi speciali di Lord Lovat si sarebbe unita ai 6\u00aa Divisione aviotrasportata, sul fianco sinistro. Infine tre battaglioni della 185\u00aa Brigata si sarebbero diretti verso Caen e il vicino aeroporto di Carpiquet.\nOrdine di battaglia.\nIl vice ammiraglio John Talbot ebbe il comando della forza da sbarco \"S\", assegnata a Sword Beach. Tale forza consisteva in 18 cacciatorpediniere, della Royal Navy o dei Royal Marines, di cui la HMS \"Largs\" fu la nave ammiraglia. Alla Forza S fu dato supporto dalla Forza D del vice ammiraglio Patterson. Egli poteva contare sulle navi da battaglia HMS \"Warspite\" e HMS \"Ramillies\", il monitore \"Roberts\", quattro incrociatori inglesi e uno polacco e quattordici cacciatorpediniere, di cui uno polacco e due norvegesi. Le navi da battaglia e il monitore furono impiegate, per via della loro potenza di fuoco, nel sopprimere le batterie costiere a est del fiume Orne mentre le altre imbarcazioni furono inviate a sorvegliare il settore Queen. Il successivo sbarco in massa doveva avvenire in un porto artificiale protetto dalla marea attraverso una struttura denominata \"barriera Gooseberry\", formato da alcune navi affondate opportunamente. Tra esse la vecchia corazzata francese Courbet, che venne privata dell'apparato motore, sostituito da cemento, e rimorchiata sul posto da Weymouth con due rimorchiatori.\nIl cacciatorpediniere norvegese \"Svenner\" venne affondato da alcune torpediniere tedesche, nell'unica azione militare della Kriegsmarine in tutta l'operazione Overlord.\nPreparazione tedesca.\nSword Beach si trovava nel Vallo atlantico, un sistema difensivo creato dalla Germania per difendersi da eventuali invasioni alleate. Le difese tedesche lungo la costa si componevano di ostacoli e postazioni fortificate lungo la spiaggia. La maggior parte delle difese erano incentrate su cannoni da 75\u00a0mm, posizionati a Merville, e da 155\u00a0mm posizionati a Le Havre. La prima linea di difesa era composta da Flak 88 situati alcuni chilometri nell'entroterra. Vi erano inoltre fossati anticarro e mine, nonch\u00e9 enormi muri in calcestruzzo che bloccavano le strade. I tedeschi avevano posto a difesa della zona il 736\u00ba e il 125\u00ba Reggimento della 716\u00aa Divisione di fanteria e la 21\u00aa Divisione panzer, mentre a est, oltre il fiume Dives, era dislocata la 711\u00aa Divisione di fanteria.\nAll'inizio di giugno del 1944, la 21\u00aa Divisione panzer aveva ricevuto 90 nuovi Panzer IV, i quali aumentavano del 70% la potenza della divisione. Altre unit\u00e0 della 21\u00aa per\u00f2 non erano in una situazione soddisfacente. Il Battaglione armi d'assalto n.\u00ba 200 era equipaggiato con camion francesi modificati per trasportare cannoni anticarro da 75 mm e obici da campo da 105 mm. Il battaglione motorizzato poteva contare su alcuni semicingolati ma molti soldati dovevano spostarsi ancora con gli autocarri.\nLo sbarco.\nCome luogo dello sbarco furono scelte due spiagge, \"Queen white\" e \"Queen red\" (\"Regina bianca\" e \"Regina rossa\"), dove fu inviata la 3\u00aa Divisione. Date le ridotte dimensioni delle spiagge, sbarcarono solo due battaglioni per ondata.\nLe prime unit\u00e0 a sbarcare sulla spiaggia furono 32 dei 34 carri armati adattati per uno sbarco anfibio (Sherman DD) del 22\u00ba Reggimento \"Dragoni\", assieme a delle squadre di demolizione, alle ore 07:20 e subito si scontrarono con i tedeschi. Alle ore 08:00 i combattimenti si erano spostati gi\u00e0 nell'entroterra.\nAlle ore 07:30 i venti mezzi d'assalto anfibio (LCA), trasportanti le compagnie del 1\u00ba \"South Lancashire\" e del 2\u00ba \"East Yorkshire\", giunsero sulla spiaggia. Il 2\u00ba Reggimento ebbe pesanti perdite nel settore Queen red. I mezzi da sbarco per fanteria (LCI) dei 177 soldati francesi toccarono la terra ferma alle 07:31 e gli uomini si radunarono tranquillamente oltre la spiaggia prima di proseguire. Le truppe francesi avanzarono lungo una ferrovia e occuparono la localit\u00e0 Riva-Bella (vicino a Ouistreham), circa alle 09:30, mentre gli inglesi del generale Crocker raggiungevano Ouistreham stessa e ne conquistarono il porto. I francesi, dopo essere stati respinti con armi pesanti, dovettero richiedere l'aiuto dei carri del Reggimento \"Ussari\" per espugnare il casin\u00f2 della cittadina, il quale era stato trasformato in un bunker dai tedeschi. Alle 10:00, la via d'uscita dalle spiagge era libera e il battaglione di riserva (1\u00ba Battaglione del Reggimento \"Suffolk\") venne inviato a conquistare Colleville-sur-Orne (oggi Colleville-Montgomery). In seguito, il Commando N.\u00ba 6 della 1\u00aa Brigata servizi speciali, sbarcata alle 08:20 a Queen red, si avventur\u00f2 nell'entroterra, raggiungendo il ponte Pegasus, a B\u00e9nouville, sul fiume Orne di fondamentale importanza per gli Alleati, tenuto dalla 6\u00aa Divisione aviotrasportata. Ai paracadutisti venne dato il cambio alle ore 12:02.\nAlle ore 09:30 dello stesso giorno, anche Hermanville-sur-Mer era stato liberato e la 185\u00aa Brigata, che cominciava a sbarcare, si raggrupp\u00f2 a nord del villaggio, per dirigersi poi nel primo pomeriggio verso la citt\u00e0 di Caen. L'altura P\u00e9riers fu raggiunta a met\u00e0 pomeriggio ma l'avanzata britannica fu bloccata dal contrattacco della 21\u00aa Divisione panzer.\nDurante lo sbarco della 1\u00aa Brigata servizi speciali, Lord Lovat ordin\u00f2 al suo cornamusiere, Bill Millin, di suonare il suo strumento durante l'avanzata da Sword Beach, mentre i suoi compagni combattevano per conquistare la spiaggia.\nReazione tedesca.\nLa 21\u00aa Divisione panzer, il giorno dello sbarco, era posizionata nei dintorni di Caen per reagire il pi\u00f9 velocemente possibile ad attacchi da parte di paracadutisti o Commando alleati. Il generale Edgar Feuchtinger aveva precisi ordini di non attaccare alcuna forza consistente di invasione senza l'autorizzazione del Gruppo d'Armate B. Alle 01:00 del 6 giugno, Feuchtinger ricevette dispacci indicanti il lancio di paracadutisti a est del fiume Orne. Il generale invi\u00f2 due battaglioni motorizzati ad affrontare i paracadutisti mentre un battaglione da ricognizione fu inviato a localizzare eventuali lanci avvenuti a sud di Caen. Alle 04:30 il Gruppo d'Armate B ordin\u00f2 che l'intera divisione fosse inviata contro i paracadutisti, togliendo cos\u00ec ogni possibilit\u00e0 di resistere ad uno sbarco sulla costa. Alle 09:00 gran parte della 21\u00aa Divisione si stava muovendo verso nord-est, allontanandosi da Caen. Alle 10:30 il generale Erich Marcks, comandante dell'84\u00ba Corpo d'Armata, mut\u00f2 gli ordini di Feuchtinger, il quale doveva ora inviare il grosso della sua unit\u00e0 contro le spiagge in mani britanniche e canadesi (Sword e Juno Beach). Questo cambiamento provoc\u00f2 un gran caos tra le truppe tedesche. Molti degli uomini erano irrimediabilmente in contatto diretto con i paracadutisti inglesi cos\u00ec, alle 13:00, Feuchtinger cerc\u00f2 di risolvere al meglio la situazione. Divise le sue forze corazzate: tre dei suoi battaglioni panzer furono inviati contro le spiagge mentre il quarto, con il Reggimento panzergrenadier (fanteria meccanizzata) n.\u00ba 125, avrebbe continuato le operazioni contro i paracadutisti. Il risultato fu che tre quarti della divisione tedesca pot\u00e9 essere impiegata nel contrattacco sulla spiaggia anche se la probabilit\u00e0 di successo si ridusse a causa del tempo impiegato a riorganizzare l'unit\u00e0. Durante le manovre i carri tedeschi furono bersagli del fuoco aeronavale alleato e sei furono messi fuori uso.\nFu solo alle 16:00 che le prime unit\u00e0 tedesche riuscirono a dispiegarsi a nord di Caen. Il generale Marcks nel frattempo si convinse dell'importanza di tenere il rilievo P\u00e9riers, dal quale i suoi uomini avrebbero potuto respingere ogni attacco britannico. Alle 16:20 l'assalto tedesco ebbe inizio. I britannici, che gi\u00e0 avevano conquistato il pendio, videro avanzare una formazione di 40 Panzer IV verso le loro posizioni. I britannici rimasero in attesa finch\u00e9 i carri non furono alle pendici del colle, poi aprirono il fuoco con le armi anticarro. Sul fianco destro, sei dei venticinque carri armati furono distrutti. I carri superstiti cercarono riparo in una zona boscosa mentre pi\u00f9 a ovest il 1\u00ba Reggimento panzer sub\u00ec un destino simile con nove carri distrutti. A ovest della zona di sbarco britannica, il Panzer Kampfgruppe \"Rauch\" trov\u00f2 la zona libera dal controllo alleato, tra Sword e Juno Beach, e si diresse indisturbato verso la costa. L\u00ec, riuscirono ad unirsi con il 111\u00ba Battaglione del Reggimento di fanteria n.\u00ba 736, il quale teneva le posizioni a ovest di Lion-sur-Mer.\nIl contrattacco tedesco ebbe un consistente effetto psicologico sulle truppe britanniche. Esso infatti blocc\u00f2 l'avanzata alleata su Caen e convinse il generale Bernard Montgomery ad abbandonare l'idea di attaccare la citt\u00e0 lo stesso giorno dello sbarco. Le proprie manovre impedirono per\u00f2 ai tedeschi di sfruttare la breccia creatasi tra le spiagge Sword e Juno. Alle 21:00 i soldati tedeschi del Gruppo \"Rauch\" udirono il ronzio dei motori dei velivoli alleati, che ondata dopo ondata inviavano il resto delle truppe aviotrasportate britanniche. I soldati tedeschi a Lion-sur-Mer si ritirarono, credendo di essere tagliati fuori dal resto del loro esercito, non conoscendo il reale luogo del lancio inglese.\nConsolidamento.\nDopo aver liberato Coleville, il 1\u00ba Battaglione del Reggimento \"Suffolk\" si diresse verso due obiettivi chiave, nomi in codice \"Morris\" e \"Hillman\", entrambi nell'entroterra pi\u00f9 a sud. La batteria d'artiglieria a \"Morris\" si arrese senza combattere ma a \"Hillman\" gli inglesi trovarono una maggiore difesa, poich\u00e9 la posizione era anche il quartier generale di un reggimento tedesco. La Compagnia A tent\u00f2 un primo assalto attraverso il filo spinato ma fu respinta dal fuoco delle mitragliatrici. In soccorso alla fanteria giunse un gruppo di carri Sherman del Reggimento \"Ussari\" ma i colpi dei loro cannoni furono inefficaci contro i bunker tedeschi.\nNon riuscendo ad attraversare \"Hillman\", il 1\u00ba Battaglione del Reggimento \"Norfolk\" lo aggir\u00f2 per raggiungere il suo obiettivo ma nell'eseguire la manovra passarono troppo vicino al nemico, subendo cos\u00ec diverse perdite. Il 2\u00ba Battaglione di fanteria leggera \"King's Shropshire\" dovette affrontare un contrattacco dei corazzati del 100\u00ba Battaglione del 22\u00ba Reggimento della 21\u00aa Divisione panzer. In soccorso giunsero due squadroni del Reggimento \"Steffordshire Yeomanry\", che era riuscito ad uscire dal traffico formatosi sulle spiagge, che riuscirono a respingere i tedeschi, i quali persero quattordici carri mentre altri quindici furono danneggiati.\nUna seconda forza tedesca, formata dai panzergrenadier della 21\u00aa Divisione, ebbe pi\u00f9 fortuna e in un contrattacco fu in grado di avanzare nello spazio che divideva le due spiagge, raggiungendo i propri compagni che ancora resistevano a Lion-sur-Mer. La 9\u00aa Brigata, l'ultima della 3\u00aa Divisione britannica a sbarcare, comprendeva due battaglioni (il 2\u00ba \"Lincolnshire\" e il 2\u00ba \"Royal Ulster Rifles\") il cui compito era di prendere posizione a sud della stessa Lion-sur-Mer per tenere il fianco dell'invasione e respingere ogni contrattacco tedesco. Il terzo battaglione, il 1\u00ba \"King's Own Scottish Borderers\", avanz\u00f2 a est per rendere sicura la strada verso il ponte Pegasus e la 6\u00aa Divisione aviotrasportata.\nUn secondo attacco fu effettuato contro \"Hillman\" nel tardo pomeriggio dopo che i genieri avevano creato una via attraverso il campo minato. I carri del Reggimento \"Ussari\" guidarono gli uomini attraverso la via mentre il 1\u00ba Reggimento \"Suffolk\", seguendo i mezzi corazzati, si occupava della fanteria rimasta. Quattro ore dopo, verso le 20:00, quasi tutte le posizioni erano sicure e l'ultima difesa si arrese il mattino seguente.\nAlla sera del 6 giugno, non tutti gli obiettivi programmati erano stati raggiunti dalla 3\u00aa Divisione. Il contrattacco della divisione Panzer riusc\u00ec a raggiungere la costa vicino a Luc-sur-Mer, alle 20:00, ma vedendo i velivoli dell'Operazione Mallard, per paura di essere circondati dal nemico, si ritirarono. Il collegamento tra le truppe inglesi e quelle canadesi sbarcate a Juno Beach venne effettuato il mattino seguente e un altro obiettivo, il pi\u00f9 importante per la campagna non fu raggiunto: Caen, infatti, rimarr\u00e0 in mano ai tedeschi fino al 9 luglio.\nLa reazione tedesca allo sbarco fu troppo lenta e ci\u00f2 per loro fu fatale. Le riserve tedesche pi\u00f9 vicine, la 12\u00aa Divisione panzer SS e la Divisione Panzer-Lehr, non furono chiamate in causa dal comando prima delle 19:00, troppo tardi per respingere gli Alleati.\nAlla fine della giornata le forze sbarcate ammontavano a 28 845 uomini e 2 603 veicoli mentre le perdite erano state solo 630."}
{"id": "1318362", "revid": "767487", "url": "https://it.wikipedia.org/wiki?curid=1318362", "title": "Coca-Cola Lemon", "text": "Coca-Cola Lemon \u00e8 una bevanda al gusto di limone distribuita dalla Coca-Cola Company, distribuita come alternativa commerciale della concorrente Pepsi Twist. Nel 2001 \u00e8 stata anche commercializzata la versione \"Light\" della bevanda.\nDistribuzione.\nCoca-Cola Lemon \u00e8 commercializzata in:\nAlbania, Austria, Belgio, Brasile, Cina, Danimarca, Finlandia, Francia, Germania, Hong Kong, \nIrlanda, Italia (dal 2017), Lussemburgo, Macao, Malaysia, Mongolia, Paesi Bassi, Norvegia, Filippine, Portogallo, Corea, Singapore, Sudafrica, Spagna, Svezia, Svizzera, Taiwan, Tunisia e Gaza."}
{"id": "1318363", "revid": "106356", "url": "https://it.wikipedia.org/wiki?curid=1318363", "title": "The lamb lies down on Broadway", "text": ""}
{"id": "1318365", "revid": "1480390", "url": "https://it.wikipedia.org/wiki?curid=1318365", "title": "Kilauea", "text": "Kilauea \u00e8 un census-designated place (CDP) degli Stati Uniti d'America, situato nello stato delle Hawaii, nella contea di Kauai."}
{"id": "1318368", "revid": "36426", "url": "https://it.wikipedia.org/wiki?curid=1318368", "title": "La nascita di Venere", "text": ""}
{"id": "1318372", "revid": "2014155", "url": "https://it.wikipedia.org/wiki?curid=1318372", "title": "Donald II di Scozia", "text": "Biografia.\nInfanzia.\nEra figlio di Costantino I di Scozia. A Donald \u00e8 stato dato l'epiteto di \"d\u00e1sachtach\" come dalla Profezia di Berch\u00e1n, che significa \"pazzo violento\".\nRegno.\nDomnall diviene re in seguito alla morte o deposizione del predecessore Giric, la data non \u00e8 certa, ma dalle cronache d'Alba e per consuetudine si prende l'889. Le cronache recitano:\nL'attacco a Dunnottar piuttosto di essere una piccola incursione di pirati sembrerebbe ad un attacco alla Scozia ad opera di Harald Fairhairnel Heimskringla. La profezia di Berch\u00e0n sembra attribuire la morte di Domnall a Dunnotar ad opera dei Galli piuttosto che a popoli nordici, mentre per altre fonti sembra morto a Forres. La sua morte \u00e8 datata nel 900 e il suo corpo \u00e8 sepolto a Iona.\nIl cambiamento da re dei Pitti a re di Alba \u00e8 visto come un punto di formazione del regno di Scozia, ma gli storici sono dubbiosi e normalmente Domnall non viene considerato autore di questo cambiamento. I cambiamenti si considerano appartenenti a Constantino o a Giric.\nMorte.\nLe cronache dei Re di Alba suggeriscono che Domnall abbia regnato in seguito alla morte di suo cugino Costantino. Il figlio di Domnall, M\u00e1el Coluim regn\u00f2 dal 943 al 954."}
{"id": "1318373", "revid": "2014155", "url": "https://it.wikipedia.org/wiki?curid=1318373", "title": "Giric di Scozia", "text": "Biografia.\nRegno.\nLe fonti che ci confermano la sua successione al trono di Alba sono poche e confuse. Sappiamo con certezza che la linea maschile di discendenza da Cinead perse il trono tra l'878 e l'889. Giric \u00e8 un personaggio molto oscuro: \u00e8 possibile che sia stato una guardia di Eochaid e che abbia perso il suo potere dopo un'eclissi solare. Tuttavia, dal XII secolo, Giric assunse una fama leggendaria come liberatore della chiesa scozzese dall'oppressione dei Pitti, conquistando l'Irlanda e parte dell'Inghilterra. \nNei secoli avvenire Giric venne soprannominato \"Gregory il grande\". Una variante di questo racconto appare anche nella Cronaca dei re di Alba, dove Giric, o Gric, viene chiamato \"Makdougall\", figlio di D\u00f9ngal. Giric e Eochaid sono omessi dal Duan Albanach, come molti altri. Uno storico scozzese, Archie Duncan, sostiene che l'associazione di Giric e di Eochaid per il potere della corona \u00e8 spuria, solo Giric era re dei Pitti e che era conosciuto come il figlio della figlia di Kenneth, e che la storia che sia guardiano di Eochaid sia una mistificazione. \nMorte.\nLe cronache dei re d'Alba affermano che Giric sia morto a Dundurn in Strathearn.\nIl nome sembra sicuro, infatti un canto dell'esercito dice:"}
{"id": "1318375", "revid": "1048993", "url": "https://it.wikipedia.org/wiki?curid=1318375", "title": "Emilio Isgr\u00f2", "text": "Biografia.\nNel 1956 esordisce con la raccolta di poesie \"Fiere del Sud\" (Arturo Schwarz Editore). Nel 1964 realizza le prime cancellature su enciclopedie e libri contribuendo alla nascita e agli sviluppi della poesia visiva e dell'arte concettuale. Isgr\u00f2 dal 1956 vive e lavora a Milano, salvo dal 1960 al 1967, anni in cui ha vissuto a Venezia come responsabile delle pagine culturali del \"Gazzettino\". Nel 1966, in occasione della personale alla Galleria Il Traghetto di Venezia, pubblica \"Dichiarazione 1\", nella quale precisa la sua concezione di poesia come \"arte generale del segno\". Pubblica il libro di poesie \"L'et\u00e0 della ginnastica\" (Mondadori).\nNel 1972 partecipa alla Biennale di Venezia, dove \u00e8 presente ancora nel 1978, 1986 e 1993. Espone con altri artisti alla mostra \"Contemporanea\" (1973), curata da Achille Bonito Oliva e allestita nel parcheggio sotterraneo di Villa Borghese a Roma. L'anno seguente esce \"L'avventurosa vita di Emilio Isgr\u00f2 nelle testimonianze di uomini di stato, scrittori, artisti, parlamentari, attori, parenti, familiari, amici, anonimi cittadini\" (Il Formichiere), candidato al Premio Strega. Nel 1976 tiene la prima mostra antologica delle sue opere al Centro Studi e Archivio della Comunicazione di Parma. Nel 1977 \u00e8 insignito del primo premio alla XIV Biennale d'Arte di San Paolo del Brasile. Nello stesso anno pubblica con Feltrinelli il romanzo \"Marta de Rogatiis Johnson\". Nel 1979 presenta alla Rotonda della Besana di Milano \"Chopin\", installazione-partitura per 15 pianoforti. Nel 1982, rappresenta \"Gibella del Martirio\" e \"San Rocco legge la lista dei miracoli e degli orrori\" a Gibellina.\nDall'anno seguente e per tre stagioni consecutive rappresenta l'Orestea di Gibellina, trilogia siciliana, al Festival Internazionale delle Orestiadi. Nel 1985 il Teatro alla Scala gli commissiona l'installazione multimediale \"La veglia di Bach\", realizzata nella chiesa milanese di San Carpoforo. Nel 1986 presenta al Museo civico archeologico di Bologna l'installazione \"L'ora italiana\", in memoria delle vittime della strage alla stazione ferroviaria di Bologna del 2 agosto del 1980. Nel 1989 pubblica il romanzo \"Polifemo\" (Mondadori), elaborando nello stesso tempo una nuova \"Teoria della cancellatura\" (Galleria Fonte d'Abisso).\nPartecipa nel 1992 alla mostra \"The Artist and the Book in XX Century Italy\", organizzata dal Museum of Modern Art (MoMA) di New York. Nel 1994 \u00e8 presente alla rassegna \"I libri d'artista italiani del Novecento\" alla collezione Guggenheim di Venezia. Pubblica il romanzo \"L'asta delle ceneri\" (Camunia) e torna alla poesia con la raccolta \"Oratorio dei ladri \"(Mondadori). Nel 1998 dona al paese natale la scultura \"Seme d'arancia\".\nNel 2001, nel complesso di Santa Maria dello Spasimo a Palermo tiene l'antologica \"Emilio Isgr\u00f2 1964-2000\". Con \"Le api della Torah\" inizia il \"ciclo degli insetti\". Nel 2002 pubblica il libro di poesie \"Brindisi all'amico infame\" (Aragno), finalista al Premio Strega e vincitore del Premio San Pellegrino. Nel 2004 crea un'installazione dal titolo \"Il Padre Nostro delle formiche\" nell'ambito della manifestazione \"Le Opere e i Giorni\", tenutasi nella Certosa di San Lorenzo di Padula dal 18 al 20 Giugno 2004 a cura di Achille Bonito Oliva.\nCon il titolo \"La cancellatura e altre soluzioni\" (Skira) raccoglie nel 2007 in volume gli scritti pubblicati su quotidiani e riviste come corredo critico-teorico dell'attivit\u00e0 creativa. L'anno successivo il Centro per l'arte contemporanea Luigi Pecci di Prato realizza l'antologica \"Dichiaro di essere Emilio Isgr\u00f2\" a cura di Marco Bazzini.\nNel 2008 e nel 2013 ha partecipato con un lavoro a BAU. Nel 2009 espone alle Stelline di Milano. L'anno seguente si tiene a Marsala la mostra \"Disobbedisco. Sbarco a Marsala e altre Sicilie\". In contemporanea si apre \"Var ve yok\" presso la Taksim Sanat Galerisi di Istanbul mentre i quattordici \"Codici ottomani\" vengono esposti alla Boghossian Foundation di Bruxelles.\nNel maggio 2011 propone l'installazione \"L'Italia che dorme\" alla Galleria d'arte moderna di Roma, per le celebrazioni del 150\u00b0 dell'Unit\u00e0 d'Italia, opera ideata l'anno precedente per la rassegna Costituzione cancellata - Rappresentazione di un crimine\", a cura di Marco Bazzini presso la galleria d'arte Boxart di Verona. Si inaugura all'Universit\u00e0 Bocconi di Milano l'opera \"Cancellazione del debito pubblico\". Nel 2012 viene riallestita a Milano \"L'ora italiana\" (1985-1986) presso Gallerie d'Italia. Nel giugno 2013 si tiene\u00a0la mostra antologica dal titolo Italia (2013-1964)\" alla Galleria Nazionale d'Arte Moderna di Roma, curata da Angelandreina Rorro. Lo stesso anno vede l'uscita della raccolta di saggi inediti \"Come difendersi dall'arte e dalla pioggia\" a cura di Beatrice Benedetti (Maretti Editore). Nel 2014 nella Galleria degli Uffizi entra il suo autoritratto del 1971 \"Dichiaro di non essere Emilio Isgr\u00f2\". A Milano la sua \"Grande cancellatura per Giovanni Testori\" viene collocata in Piazza Gino Valle, nel nuovo quartiere Portello.\nNel 2015 crea il \"Seme dell'Altissimo,\" una scultura in marmo di 7 metri d'altezza, collocata all'interno dell'Expo di Milano. L'anno successivo a Milano viene organizzata una antologica in suo onore realizzata in tre sedi: una mostra personale a Palazzo Reale, l'esposizione della sua cancellatura del ritratto di Alessandro Manzoni alle Gallerie d'Italia e trentacinque volumi dei Promessi Sposi cancellati per venticinque lettori e dieci appestati a Casa Manzoni.\nNel 2017 Emilio Isgr\u00f2 espone a Londra alla Galleria Tornabuoni. Si tratta di una retrospettiva, iniziata a Milano e poi spostatasi a Parigi, che si apre con la cancellatura di 24 volumi dell\"'Encyclopedia Britannica\" (opera del 1969). La mostra \u00e8 accompagnata da un catalogo pubblicato da Forma Edizioni e curato da Marco Bazzini.\nNel 2018 Isgr\u00f2 inaugura la monumentale opera \"Monumento all\u2019Inferno\", realizzata appositamente per l\u2019Universit\u00e0 IULM di Milano. In aprile espone in Belgio alla MDZ Art Gallery, in una doppia personale che lo vede protagonista insieme a Christo.\nA settembre 2019 apre l'antologica Emilio Isgr\u00f2 in Fondazione Giorgio Cini a Venezia, curata da Germano Celant. La mostra \u00e8 accompagnata da un catalogo-monografia edito da Treccani che include un colloquio tra Celant e Isgr\u00f2 pi\u00f9 una ricca cronologia sulla vita dell'artista.\nIl 7 dicembre 2019 Emilio Isgr\u00f2 viene premiato con l'Ambrogino d'oro.\nIl 27 ottobre 2020 inaugura \"Incancellabile vittoria,\" una monumentale installazione pensata da Isgr\u00f2 per la fermata Stazione FS delle Metropolitana di Brescia, il cui soggetto presenta la sagoma della Vittoria alata, simbolo della citt\u00e0 di Brescia, che si eleva dalle cancellature tipiche della sua cifra espressiva pi\u00f9 caratteristica. \nA dicembre 2020 viene presentata l'opera \"Colui che sono\" che arricchisce la collezione d'arte del Quirinale per il progetto \"Quirinale contemporaneo\". Qui Isgr\u00f2 \"cancella\" i \"provvedimenti per la difesa della razza italiana\" pubblicati nella Gazzetta ufficiale del 19 novembre 1938; un monito, nel segno dell'arte, perch\u00e9 gli orrori della persecuzione razziale non si ripetano pi\u00f9 e a non dimenticare uno dei periodi pi\u00f9 bui della storia contemporanea.\nCollegamenti esterni.\nSezione dedicata a EMILIO ISGRO' sul sito della GALLERIA GABURRO (Boxart)"}
{"id": "1318378", "revid": "339392", "url": "https://it.wikipedia.org/wiki?curid=1318378", "title": "Diga di Verzasca", "text": ""}
{"id": "1318379", "revid": "1543377", "url": "https://it.wikipedia.org/wiki?curid=1318379", "title": "Dialetto francese acadiano", "text": "Il francese acadiano (\"fran\u00e7ais acadien\") \u00e8 la variet\u00e0 di francese parlata dagli acadiani, nome che tradizionalmente designa i francofoni residenti nelle province marittime del Canada (Nuovo Brunswick, Nuova Scozia, Isola del Principe Edoardo). Esso \u00e8 tuttavia parlato anche in alcune zone limitrofe del Qu\u00e9bec (Baie des chaleurs, Basse-Cote-Nord, Iles de la Madeleine) e nelle comunit\u00e0 francofone dello Stato del Maine (USA).\nDescrizione.\nIn tutto il resto del Canada francofono la variet\u00e0 parlata \u00e8 invece quella \"qu\u00e9becoise\", con l'eccezione di Terranova, dove \u00e8 presente una piccola comunit\u00e0 francofona che mantiene un dialetto proprio, detto appunto francese di Terranova.\nCome le altre variet\u00e0 linguistiche derivate dalla colonizzazione francese del Nordamerica esso ha seguito, a partire dalla lingua parlata dai primi coloni, una propria evoluzione rispetto al francese della madrepatria.\n\u00c8 possibile in particolare ravvisare alcuni tratti arcaizzanti, che riflettono caratteristiche proprie del francese seicentesco e settecentesco, tanto che ai francofoni europei l'acadiano suona per certi versi simile alla lingua in cui scrivevano le proprie opere Rabelais e Moli\u00e8re: ci\u00f2 \u00e8 dovuto alla situazione di isolamento dall'originaria madrepatria in cui si ritrov\u00f2 l'Acadia (come del resto il Quebec) in seguito al passaggio di queste terre alla corona inglese. \nPer questo motivo, quando \u00e8 parlato nella sua forma dialettale pi\u00f9 stretta, il francese acadiano \u00e8 solo parzialmente comprensibile da parte degli altri francofoni, non solo da quelli europei, ma anche da quelli canadesi.\nIl motivo per cui le variet\u00e0 di francese acadiana e \"qu\u00e9becoise\" siano rimaste distinte nei secoli, nonostante siano parlate in aree geografiche confinanti e circondate da territori anglofoni, risiede probabilmente nel fatto che, sia ai tempi della Nuova Francia sia sotto la successiva dominazione inglese, l'Acadia ed il Quebec rimasero realt\u00e0 amministrative distinte, ciascuna caratterizzata da una propria identit\u00e0 separata.\nDal francese acadiano \u00e8 derivato anche il francese cajun, la variet\u00e0 di francese parlata dalle comunit\u00e0 francofone della Louisiana, dove numerosi acadiani si rifugiarono dopo essere stati espulsi dal governo coloniale britannico durante la guerra franco-indiana. La parola \"cajun\" \u00e8 un anglicismo derivato dalla pronuncia acadiana della parola \"acadien\" (\"acadjonne\")."}
{"id": "1318385", "revid": "38120", "url": "https://it.wikipedia.org/wiki?curid=1318385", "title": "Discografia dei Moody Blues", "text": ""}
{"id": "1318387", "revid": "773636", "url": "https://it.wikipedia.org/wiki?curid=1318387", "title": "Chiese di Livorno", "text": "Lista delle chiese di Livorno di interesse storico e artistico.\nStoria.\nNel Medioevo il villaggio di Livorno disponeva di alcune piccole chiese situate nei pressi della Rocca Nuova, la struttura difensiva attorno alla quale sar\u00e0 poi innalzata la Fortezza Vecchia; di questi luoghi di culto, dopo le trasformazioni e le distruzioni attuate nel corso dei secoli, oggi resta solo la chiesa di San Giovanni Battista, che tuttavia sub\u00ec un completo rifacimento nel XVII secolo. Altre testimonianze medioevali sono presenti in quelle zone che un tempo costituivano i dintorni del villaggio labronico: a Santo Stefano ai Lupi, a Salviano, a San Jacopo in Acquaviva e nelle colline di Limone sono ancor oggi identificabili i resti di antiche pievi romaniche, seppur inglobati in edifici pi\u00f9 recenti.\nCon la fondazione della citt\u00e0 medicea, sul finire del XVI secolo, vennero innalzati importanti luoghi di culto, quali il duomo di San Francesco, la chiesa della Madonna (ove avevano i propri altari gli olandesi alemanni, i corsi, i francesi e i portoghesi) e la chiesa dei Greci Uniti. Infatti, l'emanazione delle cosiddette \"Leggi Livornine\" aveva richiamato a Livorno numerosi stranieri, prevalentemente mercanti; tra questi, un ruolo di primo piano fu svolto dalla comunit\u00e0 ebraica, che ben presto divenne la pi\u00f9 numerosa della citt\u00e0, tanto che, agli inizi del XVII secolo, innalz\u00f2 una delle pi\u00f9 belle sinagoghe d'Europa.\nNel Settecento furono edificate le principali chiese tardobarocche della citt\u00e0: nel quartiere della Venezia Nuova furono avviati i lavori della chiesa di San Ferdinando e della vicina Santa Caterina, mentre sul colle di Montenero fu ultimato l'importante santuario della Madonna delle Grazie.\nNell'Ottocento, durante il periodo lorenese, si registra la costruzione delle grandi chiese neoclassiche poste nei sobborghi cittadini, dove sorsero la chiesa di San Giuseppe, la chiesa di Sant'Andrea e il Seminario Gavi, la chiesa di San Benedetto, il tempio votivo del Soccorso e la chiesa dei Santi Pietro e Paolo.\nAl contempo inglesi, scozzesi e successivamente, negli anni postunitari, anche i protestanti olandesi, ottennero il permesso di costruire i propri luoghi di culto.\nGran parte del patrimonio cittadino fu per\u00f2 distrutto o danneggiato durante la seconda guerra mondiale; il Duomo, la Sinagoga e la chiesa degli Armeni, furono devastati dai bombardamenti aerei e alla ricostruzione della cattedrale fece seguito la completa riedificazione del tempio israelitico e la quasi totale demolizione della chiesa armena.\nInfine, tra le pi\u00f9 interessanti architetture sacre del dopoguerra occorre segnalare la chiesa di Santa Rosa, opera del celebre architetto Giovanni Michelucci."}
{"id": "1318389", "revid": "287204", "url": "https://it.wikipedia.org/wiki?curid=1318389", "title": "Campionato europeo maschile di pallacanestro 2009", "text": "Il 36\u00ba Campionato Europeo Maschile di Pallacanestro FIBA (noto anche come FIBA EuroBasket 2009) si \u00e8 svolto in Polonia dal 7 al 20 settembre. I Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe.\nIl torneo ha visto la vittoria della , che, nella finale di Katowice, \u00e8 riuscita a superare la , rivelazione del torneo, con il punteggio di 85 a 63. Il terzo posto \u00e8 andato invece alla , che nella finalina ha battuto la .\nSquadre partecipanti.\nIn seguito ai sorteggi per la formazione dei gironi, tenutisi a Varsavia l'8 novembre 2008, i gironi dei campionati europei 2009 sono i seguenti:\nQualificazione Mondiali.\nLa competizione \u00e8 servita anche come qualificazione al campionato mondiale di pallacanestro: accederanno al campionato mondiale in Turchia, oltre alla Turchia (qualificata di diritto in quanto nazione ospitante) si sono classificate: .\nStatistiche.\n\"Aggiornate al 20 settembre: solo i giocatori che hanno giocato le ultime cinque partite sono inserite nelle classifiche.\"\nPunti\nRimbalzi\nAssist\nPalle rubate\nStoppate\nMinuti"}
{"id": "1318390", "revid": "767487", "url": "https://it.wikipedia.org/wiki?curid=1318390", "title": "Millwall", "text": "Millwall \u00e8 un distretto situato nella parte occidentale dell'Isle of Dogs nel London Borough of Tower Hamlets a sud dei West India Dockse di Canary Wharf."}
{"id": "1318395", "revid": "287204", "url": "https://it.wikipedia.org/wiki?curid=1318395", "title": "Fiorenzo Pesce", "text": "\u00c8 presidente del Centro Nazionale Sportivo Fiamma, storico ente di promozione sportiva, eletto nel congresso di Rimini del 2000 e rieletto nel 2005 al congresso di Roma.\n\u00c8 Stella d'argento al Merito sportivo del CONI.\nDal 1997 al 1999 \u00e8 stato commissario dell'associazione Cartur Fiamma, riconosciuta come ente assistenziale dal Ministero dell'Interno.\nImprenditore turistico, \u00e8 stato fondatore della Civaturs, un'associazione nazionale di Turismo sociale, e ha organizzato due spedizioni scientifiche in Marocco per la ricerca di fossili di dinosauri, e in Mali individuando i resti di un'antica citt\u00e0 scomparsa sulla via del sale, nella regione di Kidal."}
{"id": "1318399", "revid": "155613", "url": "https://it.wikipedia.org/wiki?curid=1318399", "title": "Luoghi di culto di Livorno", "text": ""}
{"id": "1318407", "revid": "123204649", "url": "https://it.wikipedia.org/wiki?curid=1318407", "title": "Paolo Cinanni", "text": "Carriera politica.\nPaolo Cinanni \u00e8 stato un combattente della guerra di liberazione e uomo politico dell'Italia del XX secolo.\nEbbe un ruolo di primo piano negli anni dell'immediato dopoguerra 1948-1956 nelle lotte contadine del Mezzogiorno con particolare riferimento alla Calabria alla provincia di Cosenza e nel Piemonte. Successivamente al 1956 dedic\u00f2 le sue attivit\u00e0 nell'ambito dell'emigrazione verso la Svizzera e la Germania fondando insieme a Carlo Levi la Federazione Italiana dei Lavoratori Emigrati e Famiglie (FILEF).\nCon particolare riferimento al periodo 1948-1956 e 1960-1964 egli ebbe un ruolo dirigente centrale in Calabria con l'incarico di rafforzare la struttura politica del movimento contadino legando le masse contadine del sud Italia alla classe operaia del Nord nella prospettiva gramsciana di costituire quell'intellettuale organico che nel Partito Comunista Italiano avrebbe dovuto riscattare operai e contadini dallo sfruttamento padronale tanto sulla terra quanto nelle fabbriche e guidare le lotte contadine per la restituzione delle terre usurpate contro ogni diritto dal latifondo parassitario. \nIl pensiero.\nCinanni \u00e8 autore di molti volumi di carattere economico-politico e pubblicista. Il libro che lo ha reso pi\u00f9 famoso, anche per le traduzioni all'estero e la diffusione, \u00e8 stato \"Emigrazione e imperialismo\" pubblicato dagli Editori Riuniti i cui temi sono stati successivamente ripresi nel libro \"Emigrazione e unit\u00e0 operaia\" pubblicato dalla Feltrinelli. Nel libro in questione il fenomeno dell'emigrazione viene esaminato in tutte le sue sfaccettature con un taglio scientifico, da classico del marxismo. Cinanni considera l'emigrazione come una forma di trasferimento unilaterale di ricchezza dall'Italia verso i Paesi di immigrazione. Non \u00e8 un caso che il maggior sviluppo economico si registra, nell'ambito mondiale, tradizionalmente tipicamente nei Paesi di immigrazione come gli Stati Uniti e successivamente nell'Europa. Argomento caro agli stessi emigrati e lavoratori si basa su una constatazione molto semplice e di tutta evidenza: una persona raggiunge la maggiore et\u00e0 dopo che per essa sono stati sostenuti una serie di spese quali quelle di allevamento, di istruzione scolastica, di formazione professionale. Ebbene, al momento in cui quella persona, con la maggiore et\u00e0, attraverso il lavoro pu\u00f2 rendersi produttiva, \u00e8 costretta ad emigrare per mancanza di occasioni di lavoro in patria. Questo altro non \u00e8 che un trasferimento gratuito di ricchezza, un trasferimento unilaterale di capitale umano. La conclusione del ragionamento \u00e8 che i Paesi di immigrazione, piuttosto che rendere un favore agli emigrati, traevano beneficio da essi. \nCinanni ha esaminato sia gli effetti che le cause dell'emigrazione, attraverso la sua analisi rigorosa \u00e8 stata sbaragliata la tesi tradizionale che vedeva l'emigrazione come effetto della povert\u00e0 di risorse ambientali e geografiche dell'Italia; al contrario egli ha sostenuto che l'emigrazione contribuiva a rendere economicamente pi\u00f9 debole l'Italia ed in particolare il meridione e che la vera causa dell'emigrazione risiedeva nelle politiche economiche susseguitesi in Italia in particolar modo anche dopo la caduta del fascismo. Per Cinanni la mancanza di una vera riforma agraria anche dopo la seconda guerra mondiale, ha portato ad un aggravamento delle gi\u00e0 precarie condizioni economiche del meridione con la conseguente fuga dalle campagne, l'abbandono della terra, l'emigrazione nelle regioni settentrionali e nell'occidente europeo.\nUn filone di pensiero di Cinanni collegato a quello dell'emigrazione \u00e8 dunque quello sulla riforma agraria e i converso sulle lotte contadine. Egli ritiene che la mancanza di una vera riforma agraria ha determinato la questione meridionale e da questa \u00e8 derivata l'emigrazione. Le lotte contadine del dopoguerra avevano innestato un meccanismo che lasciava sperare in una risoluzione della questione agraria, ma le scelte operate dai governi di destra che si sono susseguiti dopo la fuoriuscita del PCI nel 1948 dal governo sono andate nella direzione opposta a quella che doveva essere seguita. Una tesi per certi versi originale di Cinanni era che le lotte portate avanti dai contadini, anche nelle forme pi\u00f9 cruente, erano del tutto legittime nel senso della loro conformit\u00e0 al diritto. Infatti, espone Cinanni nei suoi libri, quelle battaglie per la terra erano perlopi\u00f9 determinate dalla consapevolezza di lottare per avere restituito il maltolto. Qui si inserisce un altro filone del suo pensiero: quello degli usi civici e della questione demaniale. Nella memoria storica delle masse contadine era presente e mai assopito il ricordo del possesso delle grandi estensioni terriere del demanio in vaste zone del Mezzogiorno e del diffuso esercizio di uso civico. Nel corso dei decenni la maggior parte di quelle terre demaniali era stato usurpato e i contadini in lotta non facevano che reclamarne la restituzione. In sostanza era una lotta per il rispetto della legge. A tali lotte il governo rispondeva con il piombo della polizia, come nel caso di Melissa passato alla storia, e la cosiddetta riforma agraria che ne consegu\u00ec, per il modo in cui ha operato non \u00e8 stata una risposta adeguata. \nVita.\nNote biografiche su Paolo Cinanni, di Andrea Cinanni \nIl percorso biografico che proponiamo ha inizio nel periodo dell\u2019infanzia di Paolo Cinanni quando ancora risiedeva con la sua numerosa famiglia nella bella Gerace affacciata sul mare Ionio e prosegue nell\u2019adolescenza con l\u2019emigrazione del 1929 verso Torino per svolgersi successivamente nel periodo della maturit\u00e0, negli anni sessanta, a Roma. Questo ultimo periodo, dedicato piuttosto alla elaborazione teorica, alla promozione degli interessi dei lavoratori emigrati e delle loro famiglie, vede la creazione, insieme a Carlo Levi, della FILEF (Federazione dei Lavoratori Emigrati e delle loro Famiglie), la stampa dei volumi sull\u2019emigrazione, l\u2019uscita della rivista mensile della FILEF e le numerose pubblicazioni in Italia ed in Europa dei lavori sulle lotte per la terra e sulle questioni agrarie considerate strettamente legate al problema dell\u2019emigrazione.\nNon c\u2019\u00e8 dubbio che l\u2019emigrazione subita in et\u00e0 giovanile abbia costituito nella vita di Paolo Cinanni l\u2019elemento originario di gran parte della sua attivit\u00e0 produttiva e delle battaglie condotte in nome degli oppressi e degli sfruttati della terra. L\u2019azione politica e sociale fu strettamente intrecciata alla propria vita ed ai problemi vissuti in prima persona.\nIl primo ad emigrare in famiglia fu il nonno di Paolo nel 1880 e segu\u00ec la stessa sorte il padre Antonio che tornava periodicamente a Gerace dove possedeva terra e attivit\u00e0 commerciali. Paolo era il penultimo di sette figli, due maschi e cinque femmine. Ogni volta che Antonio tornava dall\u2019America, dopo nove mesi nasceva un figlio. Cos\u00ec accadde anche nella primavera del 1915 per timore che la guerra gli impedisse di ricongiungersi alla moglie Pasqualina e alla famiglia; ma giunto in Italia venne richiamato alle armi e piuttosto che andare in guerra, prefer\u00ec tornare in America ove rimase fino al 1918 quando fin\u00ec il primo conflitto mondiale. Nel 1916 nacque Paolo; nel febbraio 1919 nacque Anna, l\u2019ultima sorella di Paolo che rimase con lui compagna d\u2019infanzia e successivamente compagna partigiana durante la guerra di liberazione. I funerali del padre di Paolo furono celebrati nella bella cattedrale di Gerace nel luglio del 1926.\nFinch\u00e9 il padre Antonio fu in vita in casa non manc\u00f2 mai il pane ma alla sua morte iniziarono tempi molto difficili e con la grande crisi alle porte tutto portava a pensare che sarebbe stato meglio lasciare Gerace. La decisione di emigrare fu presa dalla madre che part\u00ec per Torino nel 1929, con i figli ancora piccoli. Paolo aveva tredici anni, quando giunse il giorno della partenza e dovette salutare tutti gli amici, i parenti e le persone pi\u00f9 care.\nLa vita a Torino fu tutt\u2019altro che facile ed i primi cinque anni furono segnati da sofferenza e disagio. Dopo avere trovato una sistemazione per l\u2019alloggio con la madre e le sorelle accadde un infortunio sul lavoro che svolgeva presso una vetreria e venne licenziato dopo la visita medica, quando scoprirono che aveva solamente tredici anni ed era in et\u00e0 non idonea al tipo di mansioni che svolgeva. Trovava pertanto un altro impiego come garzone presso una manifattura di calzature che aveva fra i propri clienti il principe Umberto di Savoia ed effettuava le consegne a domicilio. Significativo \u00e8 l\u2019episodio della raccomandazione che ottenne dal principe stesso per entrare nella Accademia della Marina Militare. Nel giugno 1930 dopo avere ricevuto la lettera di accoglimento della domanda che coronava il suo sogno si sarebbe verificato l\u2019incidente che cambier\u00e0 radicalmente la sua vita. Era di ritorno da una delle solite consegne che effettuava prendendo il tramvai quando uno scossone dello stesso lo fece cadere proprio sulla rotaia. La ruota pass\u00f2 sopra la sua gamba sinistra amputandola fin da sotto il ginocchio. Anche questa volta perse il lavoro ma in aggiunta con esso svaniva il sogno ormai concreto di fare carriera nella Marina Militare. Del caso ne parl\u00f2 La Stampa di Torino, lo stesso principe Umberto and\u00f2 a fargli visita in ospedale, alcune pie donne offrirono dei contributi per permettere a Paolo di continuare gli studi ed una azienda ortopedica gli offr\u00ec gratuitamente una protesi che avrebbe fatto le veci della gamba vera.\nCorreva l\u2019anno 1930 quando cominci\u00f2 a frequentare la scuola media all\u2019istituto Berti, distinguendosi per bravura negli studi e riuscendo a superare le difficolt\u00e0 linguistiche in un paese con differenze ancora marcate tra sud e nord tanto nelle tradizioni quanto negli idiomi e con l\u2019Unit\u00e0 d\u2019Italia raggiunta da appena pochi decenni.\nNel dicembre del 1932 smise di frequentare la scuola a causa della tubercolosi che all\u2019epoca non poteva essere curata e faceva paura come la peste. Dovette entrare in sanatorio. Furono gli anni peggiori della sua vita, quelli trascorsi al San Luigi, durante i quali le sorelle maggiori, gi\u00e0 madri di due bambini, morirono, nel giro di sei mesi, della stessa malattia.\nPaolo guar\u00ec, ma quando all\u2019et\u00e0 di 19 anni usc\u00ec dal sanatorio, vide il mondo con occhi diversi, disillusi e con molti interrogativi esistenziali, sulla giustizia, sulla societ\u00e0 e sul senso della vita; soprattutto veniva a consolidarsi quella coscienza di emigrato ed un senso di grave ingiustizia sociale vissuta da chi come lui non voleva partire. Ricorda l\u2019episodio in cui ricevette un pugno da un ragazzo che gli gridava terrone mentre camminava sul marciapiede: non comprese al momento il motivo di quel gesto ma cap\u00ec in seguito che un diverso, povero e zoppo poteva suscitare negli altri sentimenti di xenofobia. Non era facile ambientarsi, acquisire usi e costumi, comportamenti adeguati a quella realt\u00e0 cos\u00ec differente e superare quella timidezza contadina che diventava evidente a contatto con quel mondo torinese degli anni trenta.\nIncontr\u00f2 anche brave persone e fu proprio la professoressa Eugenia Ruata che conoscendo le sue doti, si adoper\u00f2 per farlo studiare mettendolo in contatto con Cesare Pavese anche egli professore e reduce dal confino sulla costa ionica a Brancaleone.\nSiamo nel 1936 quando all\u2019et\u00e0 di venti anni la vita di Paolo Cinanni inizia ad uscire da quel vicolo cieco in cui si era cacciato con la partenza da Gerace. Pavese lo aiut\u00f2 a superare la timidezza, quel senso di diversit\u00e0 e di emarginazione del migrante, ad acquisire gli strumenti comunicativi e teorici, preparandolo alla maturit\u00e0 classica. Paolo aveva trovato un impiego presso la Subalpina compagnia di assicurazioni e poteva pagare la retta di 50 lire per le lezioni che Pavese gli impartiva. Studiava letteratura, filosofia, greco, latino, inglese.\nIl rapporto fra allievo e maestro dur\u00f2 dal 1936 al 1942 quando Cesare Pavese si trasfer\u00ec a Roma su richiesta della casa editrice Einaudi ma in realt\u00e0 quello che inizialmente fu un rapporto di studio si trasform\u00f2 ben presto in un rapporto di amicizia. Pavese nato nel 1908 era poco pi\u00f9 grande di Paolo ed avevano molti argomenti in comune ed alla fine di ogni lezione si finiva sempre per parlare di politica. Anche Pavese proveniva da una zona rurale e dalla cultura contadina. In Piemonte, si narra, come in quella terra delle Langhe da cui proveniva Pavese, esistesse una percezione della vita poco incline all\u2019idillio e all\u2019ottimismo, anzi molto presente fosse il sentimento drammatico e faticoso dell\u2019esistenza. Paolo sopravvissuto alla miseria, alla malattia, alla mutilazione della gamba, alla morte delle sorelle manteneva uno spirito costruttivo nei confronti della societ\u00e0, della vita e della politica. La solitudine accomunava Pavese e Cinanni. In Pavese la solitudine assumeva i caratteri filosofici del pessimismo esistenziale che ritroveremo nel suo diario e nel \u201cVizio assurdo\u201d; in Paolo Cinanni la solitudine assumeva le connotazioni del diseredato, dell\u2019emigrante e del proletario che vive il disagio dello sradicamento.\nIl desiderio di riscatto e di giustizia porter\u00e0 Paolo a subire il fascino degli ideali e del comunismo di cui parlava con Pavese. Quello che il comunismo prometteva in Europa, avvalorato dalla concreta esistenza del socialismo reale e dell\u2019URSS rappresentava per milioni di oppressi nel mondo un sogno realizzabile.\nPavese aiut\u00f2 Paolo a studiare Thomas Mann, Marx e i classici del marxismo sebbene tale tipo di editoria non fosse facilmente reperibile negli anni del fascismo. Paolo volle ben presto passare dalla teoria all\u2019azione, tanto che gli piacque in seguito definirsi anche quando parlava di s\u00e9 con noi figli: \u201cun rivoluzionario di Professione\u201d e Pavese lo mise in contatto con quell\u2019organizzazione clandestina denominata Partito Comunista. Incontr\u00f2 dapprima Ludovico Geymonat, Luigi Capriolo e Giovanni Guaita e successivamente quella donna eccezionale e carismatica: Elvira Pajetta che stava alla guida della cellula torinese del Partito Comunista. Il partito fu per Paolo una nuova famiglia, fu il collettivo, quell\u2019elemento pedagogico e formativo, quell\u2019ambiente di amicizia che gli fece superare la solitudine e l\u2019emarginazione di cui aveva tanto sofferto. Nel 1940 veniva ammesso ed iscritto formalmente al P.C. dopo avere dato tutte le garanzie di affidabilit\u00e0 e di appartenenza che erano richieste nella clandestinit\u00e0 e dopo essere stato arrestato per le simpatie verso la Repubblica di Spagna e per il possesso di alcuni volantini che inneggiavano contro Franco, Hitler e Mussolini.\nPavese rimarr\u00e0 a Roma fino al 1945 e finita la guerra, torn\u00f2 a Torino per cercare i suoi vecchi amici. Tre erano morti da partigiani: Capriolo, Carando e Gaspare Pajetta, and\u00f2 quindi a cercare Cinanni a Milano alla Direzione del Fronte Nazionale della Giovent\u00f9 in via del Conservatorio e lo ritrov\u00f2 con grande gioia. Gli aveva portato come regalo il suo libro di poesie \u201cLavorare stanca\u201d e vi appose sulla seconda pagina di copertina la seguente dedica: \u201ca Paolo Cinanni non pi\u00f9 allievo ma maestro\u201d. In un primo momento egli non comprese il senso pieno di quella frase ma poi, in quell\u2019agosto del 1950, dopo la tragica morte di Pavese gli diede un significato compi\u00f9to legato alla condizione esistenziale del grande letterato. Ricordava infatti con quale gravit\u00e0 Cesare Pavese gli avesse confessato il rimorso per non avere partecipato alla guerra di liberazione, per essere stato lontano dal gruppo e di avere visto gli amici morti per uno scopo, per un ideale, mentre lui sentiva che la vita non aveva senso. Meglio dare la vita per una causa di libert\u00e0 e di giustizia. La mancanza di senso per Pavese fu fatale, tanto che in un momento di solitudine come tutti sanno, si tolse la vita. Pavese aveva visto Cinanni crescere politicamente ed impegnarsi per una causa concreta, aveva visto con quanta energia egli aveva lottato e combattuto contro il destino avverso e contro il fascismo mentre lui piuttosto inclinato all\u2019estetica, alla letteratura, era tormentato dal paradosso filosofico che da un lato alimentava la sua vena letteraria e poetica ma dall\u2019altro gli toglieva ogni forza vitale. Forse in questa capacit\u00e0 di affrontare le asperit\u00e0 della vita Paolo gli fu maestro. Questo triste epilogo tuttavia per l\u2019allievo rappresent\u00f2 un grande dolore perch\u00e9 con Pavese perdeva un amico al quale si rifer\u00ec sempre con immensa riconoscenza.\nPer Cinanni la vita come la morte non furono mai oggetto di scelta e come egli affermava spesso: ad un proletario la vita non concede di effettuare grandi scelte. La vita era un\u2019esperienza e non una scelta che presentava condizioni che dovevano essere accettate, persino lo status di proletario non costituiva oggetto di scelta per la persona ma si trattava del modo di essere in cui si nasce; si poteva lottare per\u00f2 e cercare di modificare quelle condizioni proprie e dei propri simili. Paolo ha sempre combattuto contro lo sfruttamento dell\u2019uomo sull\u2019uomo ed in questo ha sempre sostenuto di avere una coscienza di classe irriducibilmente marxista. La sua posizione non fu quella dell\u2019uomo che sceglie ma dell\u2019uomo che combatte ed \u00e8 libero di combattere per cambiare le condizioni di miseria e per la giustizia.\nPaolo nacque un anno prima della Rivoluzione d\u2019Ottobre nel gennaio del 1916 e mor\u00ec nel 1988, un anno prima della caduta del muro di Berlino. Negli ultimi anni della sua vita sperava che Michail Gorba\u010d\u00ebv riuscisse a riformare il comunismo e mor\u00ec con questa grande speranza. Non vide il colpo di stato di Boris Eltsin e nemmeno la fine dell\u2019URSS. Ci diceva che il comunismo alla lunga avrebbe vinto perch\u00e9 il capitalismo aveva in s\u00e9 delle contraddizioni insanabili che tendevano a distruggere il pianeta. Certamente negli anni \u201960 percepiva quei conflitti che si ingigantivano all\u2019interno del blocco orientale ma non ebbe modo di vedere la fine del socialismo reale. Egli accettava pragmaticamente ogni soluzione politica che tendesse ad eliminare lo sfruttamento dell\u2019uomo, fosse quella rivoluzionaria o quella riformista che in fondo avevano lo stesso fine, distinguendosi solamente per gli strumenti impiegati e si trov\u00f2 ad utilizzare quelli che la sua epoca gli metteva a disposizione, quegli strumenti politici che hanno visto migliaia di uomini farsi ammazzare per lasciare ai propri figli un mondo migliore perch\u00e9 non soffrissero gli stessi mali dei genitori. Il comunismo ha rappresentato un ideale concreto, tangibile e realizzabile. Chi conosce la storia sa bene che nel 1945 il comunismo era alle porte, che Stalin avrebbe potuto superare Berlino e che i confini di Yalta potevano essere diversi e proprio in questo speravano tanti uomini che come Paolo combattevano per un ideale politicamente perseguibile, pragmaticamente realizzabile e non solamente un ideale romantico. Paolo Cinanni sapeva bene che a partire dagli anni \u201960 e successivamente sarebbe stato sempre pi\u00f9 difficile creare le condizioni che ave-vano dato luogo alla rivoluzione ma sperava, con una fiducia materialisticamente fondata, che il comunismo avrebbe vinto sul capitalismo, quest\u2019ultimo intrinsecamente fondato su quelle contraddizioni strutturali che lo avrebbero inevitabilmente portato alla sua fine. Di questo non gli si pu\u00f2 dare torto viste le gravi crisi attuali causate dalla rendita finanziaria, dai titoli tossici e dalle speculazioni in borsa che hanno visto e vedono il mondo con il fiato sospeso ad attendere la chiusura delle fabbriche e delle attivit\u00e0 produttive di milioni di lavoratori.\nFinita la stagione della guerra di liberazione inizia quella delle lotte per la terra. Paolo \u00e8 nei massimi organismi dirigenti del PCI, sar\u00e0 membro del Comitato Centrale e della Commissione Centrale di Controllo fino al 1968. Dal 1945 al 1953 risiede a Cosenza. Sono gli anni in cui conosce la compagna della sua vita, Serafina con cui si un\u00ec in matrimonio il 18 marzo 1951 e da cui ebbe tre figli: Caterina (1953), Andrea (1960), Giovanni (1965). Serafina era figlia di Domenico Iaquinta, responsabile di una cooperativa di braccianti e segretario della Federterra a San Giovanni in Fiore (Cosenza). Domenico Iaquinta, nel corso di una manifestazione di lavoratori, affermava: \u201c\u00c8 ora di finirla con questo stato di miseria, i lavoratori sangiovannesi vogliono che le autorit\u00e0 locali di polizia segnalino a chi di competenza il loro sdegno per le promesse mancate\u2026 le chiacchiere non riempiono la pancia e se ci vedremo canzonati e le nostre richieste rimarranno senza esito, noi agiremo come il bisogno e la fame ci far\u00e0 agire. Invece di mandare carabinieri per fermare i contadini che invadono le terre per lavorare e produrre, mandino dei concimi e degli attrezzi di lavoro, che ci guadagner\u00e0 tutto il paese\u201d.\nRacconta Serafina che in quel periodo seguiva la scuola di partito di cui lo stesso Paolo era responsabile e docente nella provincia di Cosenza, come le ragazze non avessero la facolt\u00e0 di uscire di casa senza il permesso del genitore, di come suo padre la facesse uscire solamente per andare alle riunioni della sezione del partito dove conobbe Paolo. Fuori della sezione nei freddi inverni silani si accendevano dei grandi fal\u00f2 intorno ai quali ci si riscaldava, si faceva amicizia e si festeggiava il Natale. Paolo Cinanni frequentava spesso la casa di Domenico Iaquinta ove insieme ad altri compagni si tenevano le riunioni di partito. Fu durante una di queste circostanze che secondo le usanze correnti, dopo essersi consigliato con il sindaco di San Giovanni in Fiore, Giuseppe Oliverio, fece formale domanda di matrimonio a Domenico Iaquinta, padre di Serafina.\nSiamo nel periodo delle lotte per la terra, per l\u2019abolizione dei patti agrari e per la riforma agraria. Il 16 settembre 1946 P. Cinanni al coordinamento del movimento dei contadini riusc\u00ec ad organizzare una giornata di occupazione delle terre. Egli ricorda che scesero in lotta ben 92 paesi della Calabria e furono occupati circa 45.000 ettari di terre. Paolo sub\u00ec in questo periodo fino a 38 processi di carattere politico nelle procure della Calabria. Le lotte per la terra erano moralmente giuste, storicamente inevitabili, giuridicamente lecite (fatte con la \u201cCostituzione in mano\u201d diceva Paolo Cinanni). Quanto a coloro che vi presero parte, sottolineava Paolo: \u201cNon era stata certo l\u2019adesione cosciente ad un\u2019ideologia particolare, ma la consapevolezza che su quei campi le comunit\u00e0 contadine avevano diritti molto antichi\u201d, quei particolari diritti reali, imprescrittibili, inalienabili e perpetui che spettano alle popolazioni sui beni dei terreni demaniali, quali il legnatico (diritto di raccogliere legna), l\u2019erbatico (raccogliere fieno), il fungatico (raccogliere i funghi) e cos\u00ec via, detti anche usi civici, riconosciuti prima di tutto alle popolazioni contadine. \u201cLa nostra pi\u00f9 grande ambizione, scrive, era quella di fare dei contadini i veri protagonisti del loro riscatto: con le continue lotte essi avrebbero acquistato man mano non tanto la coscienza dei loro diritti, che era in loro fortemente radicata, quanto quella della forza collettiva e della loro funzione di produttori e cittadini\u201d. Occorreva declinare quindi nel presente i diritti usurpati nel passato, riattivandoli grazie alle nuove possibilit\u00e0 consentite dai nuovi poteri demo-cratici raggiunti nel dopoguerra con la Costituzione.\nPer Paolo la questione della terra era prevalentemente una questione sociale prima ancora che economica. La terra che da sempre \u00e8 stata fonte di sostentamento per i beni di prima necessit\u00e0 doveva essere concessa a chi la fecondava con il proprio lavoro. Era inconcepibile che la gente fosse costretta a emigrare proprio quando le terre demaniali dei luoghi di esodo, usurpate illegalmente dai latifondisti e dalla grande propriet\u00e0 terriera parassitaria, rimanevano incolte, mentre i contadini, con l\u2019eventuale aiuto di periti agrari e di mezzi, di concimi e infrastrutture, avrebbero avuto le energie per lavorare e rendere produttive anche queste terre.\nIl fenomeno migratorio sosteneva Paolo Cinanni, da un punto di vista sociale ed economico, ha privato le zone di esodo della forza lavoro, di quelle energie produttive che avrebbero dovuto creare ricchezza in Calabria. Tale fenomeno vede infatti milioni di uomini crescere in un ambiente che sostiene i costi necessari per allevare i propri figli fino all\u2019et\u00e0 produttiva e successivamente vede questi uomini partire nel periodo in cui hanno le migliori energie per andare a produrre reddito in altri paesi con grande beneficio di questi ultimi mentre nei i paesi di origine rimane un tessuto sociale povero e depotenziato. Certamente l\u2019emigrazione fu favorita nel secondo dopoguerra perch\u00e9 in tal modo si dava una soluzione al problema della disoccupazione e della mancanza di lavoro; oltre a ci\u00f2 veniva a ridursi lo scontro sociale e di classe fra braccianti e proprietari terrieri. I politici e governanti dell\u2019epoca volevano in tale maniera che le \u201clotte per la terra\u201d avessero fine, che fosse ristabilito l\u2019ordine pubblico e affievolite le tensioni sociali con beneficio per lo status quo.\nTracciando una pennellata di quello che rimane nei paesi di emigrazione e di esodo, Paolo Cinanni, riporta alcuni passi degli scritti di Carlo Levi: \u201cgli uomini mancano e il paese appartiene alle donne. Una buona parte delle spose hanno il marito in America. Quello scrive il primo anno, scrive anche il secondo, poi non se ne sa pi\u00f9 nulla, certo scompare per sempre e non torna pi\u00f9. La moglie lo aspetta il primo anno, lo aspetta il secondo, poi si presenta un\u2019occasione e nasce un bambino. Gran parte dei figli sono illegittimi: l\u2019autorit\u00e0 delle madri \u00e8 sovrana. Gagliano ha milleduecento abitanti, in America ci sono duemila Gaglianesi; Grassano ne ha cinquemila e un numero quasi uguale di grassanesi sono negli Stati Uniti. In paese ci restano molte pi\u00f9 donne che uomini; chi siano i padri non pu\u00f2 pi\u00f9 avere un\u2019importanza cos\u00ec gelosa\u201d \u2026 \u201cAlcuni tornavano disadattati, altri riuscivano a riprendere la vita paesana e dimenticando le sofferenze subite oltreoceano, tornavano a parlare di \u201cparadiso americano\u201d che nessuno di loro aveva in realt\u00e0 mai conosciuto\u201d.\nGli anni \u201945-53 sono dunque per Paolo anni di azione, di lotta attiva sui campi e sulle strade, alla testa dei contadini, dei braccianti e dei lavoratori disoccupati che lo vedono protagonista oltre che delle lotte per la terra anche della sperimentazione e dell\u2019attuazione degli \u201cscioperi a rovescio\u201d, nuovo strumento di lotta politica di cui si dota il movimento democratico italiano uscito dalla dittatura fascista e dalla guerra. Il territorio era sprovvisto delle strutture minime e necessarie, la difficile situazione postbellica aveva seminato disoccupazione e sconforto e le autorit\u00e0 costituite non riuscivano a dare risposta ai gravi problemi economici della fame e del lavoro particolarmente acuti nel mezzogiorno. Toccava alla popolazione prendere le iniziative, invertire la rotta, darsi da fare: il lavoro si poteva creare costruendo le strutture che mancavano come fecero ad esempio gli operai della Sila che iniziarono senza essere retribuiti ad effettuare i lavori di preparazione della ferrovia Cosenza San Giovanni in Fiore ed anche i lavori per il compimento delle dighe dei laghi Arvo e Ampollino che furono poi terminate dalla SME, la Societ\u00e0 Meridionale dell\u2019Elettricit\u00e0 di Napoli.--Le opere furono iniziate dallo Stato tra il 1922 ed il 1931 ma rimasero sospese appunto fino agli anni \u201950 quando con gli scioperi a rovescio si diede nuovo impulso per portarle a termine. Si trattava di attuare il diritto al lavoro, attraverso la realizzazione delle infrastrutture necessarie e attraverso il dovere all\u2019impegno sociale.\nPaolo Cinanni era convinto che non si poteva liquidare la Questione Meridionale e considerarla ormai superata dai tempi e dagli eventi che registravano intanto flussi frenetici d\u2019emigrazione verso le grandi capitali del nord Italia o del nord Europa. Troppe contraddizioni restavano irrisolte. Per la dirigenza nazionale del Pci ed in particolare per Emilio Sereni esisteva solo una prospettiva nazionale, non c\u2019era spazio per una presunta specificit\u00e0 del sud, per Paolo Cinanni invece esisteva una specificit\u00e0 meridionale come sosteneva in qualit\u00e0 di segretario dell\u2019ACMI (l\u2019Associazione dei contadini del mezzogiorno d\u2019Italia), incarico assegnatogli dopo la parentesi piemontese dal \u201953 al \u201956. Fu proprio tornando dal Piemonte che Paolo Cinanni si rese conto della diversit\u00e0 dei problemi nelle due aree del paese, perch\u00e9 diversa era la struttura produttiva agraria. Nel sud permanevano le battaglie per l\u2019abolizione dei patti agrari, ancora presenti, mentre nel nord i problemi del tessuto imprenditoriale agricolo cominciavano ad avere caratteristiche di tipo intensivo e capitalistico.\nCinanni rimase segretario dell\u2019organizzazione (creata nel dicembre 1951 da Ruggero Greco) dal \u201956 al \u201962, anno della fine dell\u2019Associazione stessa: allorch\u00e9 Emilio Sereni, presidente dell\u2019Alleanza dei Contadini (l\u2019organizzazione federativa che unifica le strutture dell\u2019Acmi e dell\u2019Associazione Coltivatori Diretti presente nel nord) convinse i dirigenti del movimento che non c\u2019era pi\u00f9 motivo di mantenere due organizzazioni distinte.\nSe gli anni \u201950 sono stati per Paolo anni di azione e di passione, con gli anni \u201960 inizia un periodo di maggiore riflessione, di produzione teorica di saggi e pubblicazioni pregevoli, di raccolta e sintesi delle esperienze vissute di cui daremo conto al termine di queste note biografiche. Sono gli anni dei viaggi in Svizzera e in Germania e degli incontri con gli emigrati. Insieme alle organizzazioni sindacali cercava di creare un fronte unico di lavoratori che lottassero per conquistare e preservare i diritti comuni cercando di superare le forme di divisione che facevano comodo al padronato il quale poteva cos\u00ec mantenere bassi i salari ed alto lo sfruttamento. Erano gli anni in cui Paolo sosteneva che l\u2019unit\u00e0 operaia era la linea strategica che poteva dare scacco alle manovre di divisione operate nel fronte proletario da parte dell\u2019imperialismo e che poteva aprire una prospettiva rivoluzionaria per di tutti gli sfruttati e gli oppressi.\nGli anni sessanta sono anni di sintesi politica e di elaborazione e promozione degli interessi dei lavoratori emigrati e delle loro famiglie, con la creazione nel 1967 insieme a Carlo Levi della FILEF (Federazione dei Lavoratori Emigrati e delle loro Famiglie), la pubblicazione dei volumi sull\u2019emigrazione, la rivista mensile della FILEF e le numerose pubblicazioni ed iniziative in Italia ed in Europa, nonch\u00e9 tutti i lavori sulle lotte per la terra e sulle questioni agrarie considerate strettamente legate al problema dell\u2019emigrazione. Con Carlo levi inizia anche il periodo di interesse per la pittura con la quale si apre un altro capitolo interessante e fecondo della vita di Paolo Cinanni.\nNegli gli anni settanta inizia la collaborazione con l\u2019Universit\u00e0 di Urbino all\u2019Istituto di Filosofia. Sull\u2019onda del vasto movimento del 1968, il direttore dell\u2019Istituto Carmelo Lacorte insieme al corpo docente aveva deciso di sperimentare nuove forme di didattica creando un collettivo di docenti, studenti e personale non docente impegnati a realizzare un\u2019unione dell\u2019attivit\u00e0 didattica istituzionale e dell\u2019impegno politico. Fu cos\u00ec che l\u2019ateneo retto da Carlo Bo si apr\u00ec all\u2019esterno e alla collaborazione oltre che di docenti anche di uomini di cultura, di teatro, di politici, artisti. In questo contesto si colloca l\u2019importante collaborazione di Paolo Cinanni presso l\u2019Istituto di Filosofia dell\u2019Universit\u00e0 di Urbino. Fu cos\u00ec che nell\u2019anno accademico 1973/1974 la scuola di perfezionamento chiama, in quanto \u201ccultori della materia\u201d, Paolo Cinanni all\u2019insegnamento di Storia dei partiti e dei movimenti politici, accanto a Dario Fo per l\u2019insegnamento dell\u2019Estetica, a Franco Ramat per l\u2019insegnamento di Filosofia del Diritto. Paolo Cinanni nel suo corso trattava: \u201cIl movimento contadino nel sud Italia 1943-1949\u201d ed in un secondo tempo: \u201cLa sconfitta del movimento contadino e la ripresa dell\u2019emigrazione nel II dopoguerra\u201d. Fu una grande scoperta per i professori dell\u2019Universit\u00e0 di Urbino constatare come con la sperimentazione di questa nuova didattica, autori come De Martino, Carlo Levi, Paolo Cinanni, Pier Paolo Pasolini, Amilcar Cabral, Franz Fanon, mettessero in luce il fatto che \u201cgli emigrati della Calabria, i pastori di Orgosolo, i popoli delle periferie in movimento e i dannati della terra, facessero parte tutti di un unico grande movimento contro lo sfruttamento ed il loro secolare sradicamento.\nI professori dell\u2019Universit\u00e0 di Urbino lo hanno sempre ricordato con grande affetto come un uomo dall\u2019aspetto dolce e mite, pieno di energie dirompenti e con grande temperamento che ha dato un contributo intellettuale e didattico non solo con le parole ma con la vita che nella sua interezza \u00e8 stata di testimonianza e insegnamento. Proprio in virt\u00f9 di questo carisma, ricordano i professori Giorgio Baratta e Peter Kammerer, cineasti come Straub-Huillet lo hanno voluto nel film \u201cDalla nube alla resistenza\u201d (1978) o nell\u2019intervista di Gianni D\u2019Amico nel film documentario \u201cGramsci l\u2019ho visto cos\u00ec\u201d (1978). Fu proprio Paolo Cinanni, con il suo richiamo al Gramsci delle \u201ctesi sulla questione meridionale\u201d, a svelare in alcuni dei professori la curiosit\u00e0 per un pensatore piuttosto ignorato fino a quel momento nelle ricerche dell\u2019Istituto di Filosofia e fu grazie a Cinanni che l\u2019Istituto pot\u00e9 organizzare una grande mostra su Carlo Levi all\u2019interno dell\u2019Universit\u00e0.\nVorremmo concludere queste note biografiche con le parole che gli stessi professori Giorgio Baratta e Peter Kammerer, suoi amici, hanno usato nel ricordarlo: \u201dCi \u00e8 sempre rimasta in mente la dedica con la quale apre il volume Emigrazione e Imperialismo: \u201cA mio padre, migrato per ben sei volte oltreoceano che ho conosciuto all\u2019et\u00e0 di nove anni e per pochi mesi soltanto, prima che morisse del male contratto nell\u2019emigrazione\u201d. Da questo mondo che Paolo Cinanni ha contribuito a cambiare ci separano decenni che sembrano secoli. Altri continuano a soffrire il vecchio sfruttamento\u2026 L\u2019Universit\u00e0 che dovrebbe essere un luogo di studio e di ricerca per il benessere degli umani, trascura questi problemi ma ci sono e ci sono state delle eccezioni. Una di queste \u00e8 stato l\u2019insegnamento pi\u00f9 che decennale svolto da Paolo Cinanni all\u2019Universit\u00e0 di Urbino\u201d. \nCinanni era persona particolarmente sensibile verso i giovani, le loro aspirazioni, le loro idee. Ad esempio si pu\u00f2 citare l'esperienza che hanno avuto alcuni giovani di San Giovanni in Fiore negli anni ottanta i quali hanno trovato in Cinanni la disponibilit\u00e0 ad assumersi l'incarico di direttore responsabile di un giornale ciclostilato e redatto da quei giovani (Nuovo GNIKS). Su ogni numero del periodico era riportata la seguente dichiarazione: \u00abAssumo la responsabilit\u00e0 richiesta dalla legge per la pubblicazione di questo giornale, per dare ai giovani un mezzo di libera espressione, nella convinzione che ci\u00f2 servir\u00e0 non solo alla loro propria formazione responsabile, ma alla causa della libert\u00e0 e della verit\u00e0\u00bb. \nCinanni \u00e8 stato molto presente nella cittadina di San Giovanni in Fiore dove ha conosciuto Serafina Iaquinta, la donna che poi ha sposato e da cui ha avuto 3 figli: la maggiore Katia e a seguire Andrea e Giovanni. Si \u00e8 trasferito poi a Roma dove ha trascorso la vita insieme alla famiglia fino all' '88, quando \u00e8 morto. Il legame politico era cos\u00ec intenso da trasformarsi anche in legame affettivo che Cinanni ha fatto di San Giovanni in Fiore la sua terra elettiva ed in essa \u00e8 stato sepolto.\nCollegamenti esterni.\nEmigrati.it Filef.org "}
{"id": "1318410", "revid": "287204", "url": "https://it.wikipedia.org/wiki?curid=1318410", "title": "Giorgia Wurth", "text": ""}
{"id": "1318415", "revid": "46291", "url": "https://it.wikipedia.org/wiki?curid=1318415", "title": "Saxifraga tombeanensis", "text": "Saxifraga tombeanensis (, comunemente nota come Sassifraga del monte Tombea, \u00e8 una pianta erbacea appartenente alla famiglia delle Saxifragaceae, endemica delle Prealpi.\nDescrizione.\n\u00c8 una specie perenne ad accrescimento lentissimo che forma cuscinetti emisferici molto compatti (pulvini) larghi fino a circa 20 centimetri, costituiti da fusticini legnosi e ramificati, lunghi da 5 a 10\u00a0cm, che portano rosette di foglie embriciate e che sono coperti da fitti peli ghiandolari sotto l'infiorescenza. I fiori sono bianchi, generalmente a gruppetti di 2-3, con petali spatolati. \u00c8 una specie tipica di rupi compatte o fessurate, calcaree o dolomitiche, poste generalmente tra i 1000 e 2000 metri. Si trova in piccole popolazioni e all'interno del suo areale, ma pu\u00f2 essere assente in moltissimi luoghi che sembrerebbero adatti alla sua crescita. Ha fioritura precoce (maggio).\nDistribuzione.\n\u00c8 una pianta endemica delle Prealpi trentino-bresciane-veronesi, tra la Corna Blacca e il monte Baldo. In particolare varie popolazioni sono note nella catena montuosa che comprende monte Tombea, monte Caplone, Bocca di Lorina e monte Tremalzo. Il primo esemplare noto ai botanici fu raccolto proprio sul monte Tombea da Friedrich Leybold nel 1853. Sempre qui Pierre Edmond Boissier raccolse nel 1856 le piante che comunic\u00f2 allo specialista di Saxifraga Adolf Engler. Quest'ultimo pubblic\u00f2 questa specie nel 1859 con il nome di \"Saxifraga tombeanensis\", la \u00absassifraga del monte Tombea\u00bb. Degne di nota sono anche le cospicue stazioni del Gruppo del Cadria, mentre isolate verso nord appaiono alcune popolazioni localizzate sulla catena a settentrione di Mezzocorona. Contrariamente da quanto riportato da alcune fonti, la Saxifraga tombeanensis non cresce nelle seguenti localit\u00e0: Gruppo di Brenta, Gruppo dell'Adamello, monte Pasubio, monte Bondone.\nProtezione.\nLa legge della Provincia autonoma di Trento 25 luglio 1973, n. 17 di \"Protezione della flora alpina\" all'art. 3 dispone che \u00ab\u00e8 vietata la raccolta o la detenzione delle seguenti specie o di parte di esse:\u00bb e alla lettera uu) \u00e8 elencata la \u00absaxifraga tombeanensis Boiss. ex Engler - (sassifraga del monte Tombea)\u00bb\nLa saxifraga tombeanensis \u00e8 citata nell'allegato II della direttiva Habitat 92/43/CEE relativa alla conservazione degli habitat naturali e seminaturali e della flora e della fauna selvatiche.\nLa Provincia autonoma di Trento ha recepito la direttiva nell'ambito del progetto Natura 2000 con l'istituzione del sito di importanza comunitaria (SIC) 2000IT3120127 - Monti Tremalzo e Tombea. "}
{"id": "1318418", "revid": "124126037", "url": "https://it.wikipedia.org/wiki?curid=1318418", "title": "Emigrate", "text": "Gli Emigrate sono un gruppo alternative metal tedesco capitanato da Richard Kruspe, chitarrista e membro fondatore dei Rammstein.\nStoria.\nIl gruppo ebbe inizio come progetto alternativo di Richard Kruspe nel 2007, quando i Rammstein decisero di prendersi un anno di pausa da registrazioni e apparizioni live, anche se, come Kruspe stesso ha spiegato in varie interviste, aveva gi\u00e0 avuto l'idea degli Emigrate nel periodo di \"Mutter.\"\nIl 5 settembre del 2006, agli iscritti alla newsletter ufficiale dei Rammstein venne inviato un invito ad iscriversi alla newsletter degli Emigrate, insieme alla possibilit\u00e0 di scaricare dal sito la canzone \"Wake Up\", un'anticipazione dell'imminente album. Tre estratti di canzone vennero inserite sul loro sito: \"My World\", \"Babe\" e \"Temptation\". I fans votarono \"Babe\" come loro preferita, e ai destinatari della newsletter fu data l'opportunit\u00e0 di scaricare la canzone intera a partire dal 29 novembre 2006. Per loro venne resa disponibile per il download anche \"My World\", il 21 maggio 2007 in occasione dell'inaugurazione del sito ufficiale.\nIl video di \"My World\", pubblicato sul sito ufficiale, \u00e8 stato incluso anche nell'edizione limitata dell'album, mentre il brano \u00e8 stato inserito nella colonna sonora del terzo film della saga di Resident Evil, \"\".\nIl 24 luglio 2014 viene presentato il teaser trailer del secondo album del gruppo. L'album, intitolato \"Silent So Long\" verr\u00e0 pubblicato il 17 novembre 2014.\nIl 19 ottobre 2018 \u00e8 stato pubblicato il video ufficiale della nuova canzone \"1234\", uno dei singoli del nuovo album \"A Million Degrees\" che uscir\u00e0 il 30 novembre.\nIl 30 novembre 2018, giorno della pubblicazione del nuovo album \"A Million Degrees,\" \u00e8 stato pubblicato il video della canzone \"You Are So Beautiful.\"\nIl 12 novembre 2021, viene pubblicato l'album \"The Persistence of Memory,\" anticipato dai singoli \"Freeze My Mind, You Can't Run Away\" e \"Always On My Mind.\" Quest'ultima canzone vede nuovamente la collaborazione con Till Lindemann, cantante dei Rammstein, dopo \"Let's Go,\" brano contenuto nel precedente \"A Million Degrees,\" album del 2018\".\" "}
{"id": "1318419", "revid": "363629", "url": "https://it.wikipedia.org/wiki?curid=1318419", "title": "Partito Socialista Riformista", "text": "Il Partito Socialista Riformista \u00e8 stato un movimento politico italiano ispirato al liberalsocialismo e all'autonomismo socialista fondato a Roma da Fabrizio Cicchitto, Enrico Manca e Vladimiro Poggi il 13 novembre 1994, il giorno stesso dello scioglimento del Partito Socialista Italiano.\nIl PSR era nato come forma di protesta e di dissociazione nei confronti dello scioglimento del PSI, voluto ed attuato dall'allora segretario nazionale Ottaviano Del Turco, e dalla tesi politica del neonato partito politico dei Socialisti Italiani che prevedeva un'alleanza organica con i Progressisti in generale e con il Partito Democratico della Sinistra (PDS) in particolare.\nL'organizzazione del PSR, strutturata su base regionale, era diretta da Enrico Manca (presidente nazionale), Fabrizio Cicchitto (segretario nazionale), Vladimiro Poggi (coordinatore nazionale della giovanile) e da un direttivo composto dai coordinatori regionali.\nIl PSR oper\u00f2 fino alla fine del 1995, confluendo in seguito nel Partito Socialista di Ugo Intini e Gianni De Michelis. "}
{"id": "1318421", "revid": "367445", "url": "https://it.wikipedia.org/wiki?curid=1318421", "title": "Carrozzeria Fissore", "text": "La Carrozzeria Fissore \u00e8 stata un'azienda italiana del settore automobilistico, operante dal 1921 al 1984.\nStoria.\nA partire dal 1914, Bernardo Fissore (1892-1973) inizia l'attivit\u00e0 di carradore, riparando carri agricoli e carrozze in una piccola officina di carradoria a Savigliano. Nel 1921, con il fratello Antonio, fonda la Carrozzeria Fissore, cui si aggiungeranno in seguito i fratelli minori Giovanni e Costanzo.\nPer alcuni anni produssero carri per il traino animale, iniziando le prime esperienze nella realizzazione parziale o integrale di carrozzerie per furgoni, automobili ed autocarri, dalla fine degli anni venti.\nNel 1936, la titolarit\u00e0 aziendale venne assunta da Bernardo Fissore che orient\u00f2 l'azienda alla costruzione di carrozzerie speciali per automobili fuoriserie, furgoni postali, autobus, ambulanze e carri funebri.\nGrazie a questa specializzazione, la Fissore conobbe un grande sviluppo durante il secondo conflitto mondiale, per le numerose forniture commissionate dall'Esercito Italiano di automezzi civili, trasformati per uso militare.\nDurante la Repubblica Sociale Italiana, Bernardo Fissore svolge un'intensa attivit\u00e0 di supporto e protezione dei partigiani, finendo per essere arrestato con i figli Sergio e Giusto.\nNegli anni cinquanta vennero prodotte diverse fuoriserie basate sui pi\u00f9 popolari modelli della FIAT, oltre ad un gran numero di veicoli pubblicitari, al tempo particolarmente richiesti dalle aziende di prodotti di largo consumo, per presenziare ai grandi eventi sportivi come il Giro d'Italia o la Mille Miglia.\nDurante quel decennio, la direzione aziendale viene gradatamente conferita ad alcuni figli dei fondatori entrati in azienda, senza tuttavia che i 4 fondatori facciano mancare la loro presenza e il loro consiglio. Particolarmente Bernardo fu presidente della Fissore fino al 1970, divenendo presidente onorario l'anno successivo.\nLa Carrozzeria Fissore raggiunse, negli anni sessanta, la massima espansione, arrivando ad occupare oltre 200 dipendenti. In quel decennio furono molte le collaborazioni con prestigiose case automobilistiche per la realizzazione di Gran Turismo, in particolare con OSCA Maserati, De Tomaso, Monteverdi, TVR, Elva, e altre vetture per Opel, FIAT, DKW Vemag tra gli altri.\nNei primi anni settanta venne proposta la \"Scout\" pregevole modello di spiaggina su meccanica Fiat 127, disegnata da Franco Maina.\nChiusura.\nIl 3 gennaio 1973 Bernardo Fissore e la moglie Teresa muoiono tragicamente nella loro abitazione di villeggiatura a Sanremo. A partire dalla met\u00e0 degli anni settanta, si verifica un prolungato travaglio societario che per\u00f2 non impedisce alla Fissore di proseguire la produzione fino al 1984.\nLe memorie della storia e produzioni della Carrozzeria Fissore (1921 - 1984) sono state raccolte nel volume \"Carrozzeria Fissore\" edito da Giorgio Nada nel 1991, a cura dell'architetto Paolo Fissore, nipote di Bernardo Fissore.\nCarrozzeria Fissore e Rayton Fissore.\nNel 1976 Mario e Fernanda Fissore, figli di Bernardo, Gregorio Bernardi, ex amministratore deIla Carrozzeria Fissore, Giulio Malvino marito di Fernanda Fissore, fondarono a Cherasco la Rayton Fissore. Questa azienda prese ad occuparsi di carrozzerie e veicoli speciali costituendo un proprio design center. In particolare, ide\u00f2 e produsse il \"Magnum\", veicolo fuoristrada che ottenne un discreto successo, anche come automezzo delle forze di polizia. Rayton Fissore dal 1987 non ebbe pi\u00f9 componenti della famiglia Fissore al suo interno e cambi\u00f2 ripetutamente assetti societari e denominazione."}
{"id": "1318422", "revid": "1117982", "url": "https://it.wikipedia.org/wiki?curid=1318422", "title": "Cecilio di Calacte", "text": "Biografia.\nSecondo il lessico bizantino \"Suda\", Cecilio era in origine uno schiavo ebreo di nome Arc\u00e0gato. \nVisse a Roma sotto l'imperatore Augusto e fu probabilmente allievo di Apollodoro di Pergamo. Maestro di retorica, fu seguace dello stile attico, ritenuto essenziale, limpido e semplice, contro quello asiano, accusato di far leva su orpelli e gonfiezze.\nOpere.\nDelle opere ceciliane non abbiamo che 168 frammenti e titoli.\nUn primo gruppo di opere era dedicato agli oratori. In primo luogo, un trattato \"Sullo stile dei dieci oratori\", contenente vite ed esame critico delle opere dei dieci oratori del canone alessandrino, che fornirono probabilmente le basi al trattato omonimo attribuito a Plutarco; \"Su Lisia\", in cui sosteneva la superiorit\u00e0 di quest'ultimo su Platone come modello di atticismo ; due confronti retorici, il \"Confronto tra Demostene e Cicerone\" e il \"Confronto tra Demostene ed Eschine\"; infine, sempre su Demostene, \"Sui discorsi genuini e spuri di Demostene\".\nOpere legate alla stilistica degli oratori riguardavano la teoria retorica, a partire dal trattato \"Del Sublime\", ampiamente citato e confutato dall'anonimo trattato dallo stesso titolo: il breve trattato ometteva, tra l'altro, la trattazione del \"pathos\" come fonte del sublime, concentrandosi sull'uso delle figure retoriche, soprattutto delle metafore:\nAncora, Cecilio aveva scritto, conformemente a questo tecnicismo, \"Sulla retorica e sulle figure retoriche\", una selezione, ordinata alfabeticamente, di frasi-guida per permettere ai discenti l'acquisizione di un puro lessico attico: si trattava, in effetti, del primo esempio di quei lessici atticisti ampiamente sviluppatisi nel secolo seguente. Infine, l'opera \"Contro i Frigi\" era probabilmente un attacco alle teorie stilistiche dell'Asianesimo.\nCecilio si occup\u00f2 anche di storiografia, scrivendo, sulla sua terra, un commentario sulla \"Storia delle guerre servili\", sulle rivolte degli schiavi nella sua nativa Sicilia."}
{"id": "1318424", "revid": "174925", "url": "https://it.wikipedia.org/wiki?curid=1318424", "title": "Aeroporto di Foggia-Amendola", "text": ""}
{"id": "1318429", "revid": "339392", "url": "https://it.wikipedia.org/wiki?curid=1318429", "title": "Societ\u00e0 Sportiva Formia calcio", "text": ""}
{"id": "1318434", "revid": "15756", "url": "https://it.wikipedia.org/wiki?curid=1318434", "title": "Test di mutagenesi", "text": "I test di mutagenesi sono analisi genetiche utilizzate per verificare la capacit\u00e0 di indurre mutazioni genetiche da parte di agenti fisici o chimici; sono dunque usati per indicare la genotossicit\u00e0 di un agente. I test possono essere compiuti su cellule, tessuti o interi organismi: nei primi due casi si parla di test di mutagenesi \"in vitro\"; nel terzo di test \"in vivo\". La capacit\u00e0 di provocare mutazioni \u00e8 spesso associata alla capacit\u00e0 di provocare cancro: per questo molti test hanno lo scopo di valutare la cancerogenicit\u00e0 di un agente valutandone la mutagenicit\u00e0. Bisogna per\u00f2 precisare che non tutti i mutageni sono anche cancerogeni (cos\u00ec come non tutti i cancerogeni sono mutageni). \nStoria e legislazione.\nL'azione mutagena di agenti fisici era gi\u00e0 stata ipotizzata alla fine dell'Ottocento e successivamente avvalorata da numerosi esperimenti su Drosophila melanogaster. In seguito gli studi del genetista Thomas Hunt Morgan mostravano probabile una capacit\u00e0 analoga anche da parte di agenti chimici; per questi agenti risultati importanti si ottennero negli anni quaranta con i lavori di Charlotte Auerbach e colleghi. In seguito al riconoscimento di un numero crescente di sostanze mutagene e degli eventi di Hiroshima e Nagasaki si resero sempre pi\u00f9 necessari provvedimenti per il controllo di queste sostanze.\nUn contributo importante venne nel 1973 dall'idea del batteriologo Bruce Ames di usare la \"Salmonella typhimurium\" come base per un esame semplice in grado di misurare quantitativamente le capacit\u00e0 mutagene delle sostanze chimiche. Sviluppando questo test, che prese il suo nome (test di Ames), il ricercatore fece un'ulteriore osservazione importante: le sostanze dotate di capacit\u00e0 mutagena erano spesso (anche se non sempre) gi\u00e0 conosciute per l'azione cancerogena. Questo forn\u00ec un notevole contributo per la comprensione dei processi alla base della formazione dei tumori.\nTest in vitro.\nCon microrganismi.\nLe colture batteriche pi\u00f9 utilizzate sono di organismi modello come Escherichia coli e Salmonella typhimurium, i modelli eucarioti pi\u00f9 utilizzati sono ceppi di lievito (Saccharomyces cerevisiae) ; \u00e8 oggi limitato invece l'impiego di funghi come Neurospora crassa e Aspergillus nidulans. I test con batteri sono molto diffusi: i batteri infatti si replicano molto rapidamente, hanno genomi e propriet\u00e0 biologiche molto conosciuti: i test sono cos\u00ec molto veloci ed economici. Il principale svantaggio risiede nelle differenze notevoli tra batteri e uomo . Per questo motivo i batteri sono spesso modificati geneticamente per renderli pi\u00f9 simili possibile a cellule umane. Tra le principali modificazioni ci sono:\nData la natura del materiale genetico dei microrganismi, i test in questione sono solitamente usati per saggiare l'induzione di mutazioni puntiformi. Nelle varie procedure, il test serve a verificare l'induzione della mutazione nell'organismo verificandone una variazione nel fenotipo. Due sono i sistemi utilizzabili: \nIl principale vantaggio del secondo sistema \u00e8 la conoscenza della mutazione inizialmente presente nel ceppo. Nel primo sistema una mutazione di qualsiasi tipo pu\u00f2 avere effetto; nel secondo si usano ceppi con una prima mutazione tale che solo un numero limitato di tipi di mutazioni possano dare reversione (se non addirittura un solo tipo). Con il sistema della reversione quindi si pu\u00f2 sapere in modo diretto che tipo di mutazione \u00e8 stata indotta e caratterizzare la modalit\u00e0 d'azione del mutageno.\nI principali test che usano il sistema della reversione sono il Test di Ames e il test noto con il nome commerciale Mutatox: in quest'ultimo caso i batteri in esame sono batteri bioluminescenti che, in seguito a una mutazione, hanno perso questa capacit\u00e0. Se il composto in esame \u00e8 mutageno, trattando con esso questi batteri alcuni subiscono reversione, ed emettono una luminescenza che viene misurata dallo strumento. L'intensit\u00e0 della luminescenza dipende dalla quantit\u00e0 di revertanti e, quindi, dal potere mutageno della sostanza.\nCon cellule di mammifero.\nLe cellule di mammifero pi\u00f9 usate sono cellule uovo di hamster cinese o linfociti umani. Quando le cellule derivano da tessuti queste possono essere divise (per poi essere incubate in terreno di coltura liquido) con metodi meccanici o enzimatici (tramite tripsinizzazione ad esempio). Possono essere utilizzate cellule direttamente prelevate da tessuto vivo e formare cos\u00ec colture cellulari primarie, caratterizzate per\u00f2 da un numero limitato di divisioni cellulari prima della degenerazione; oppure linee cellulari ingegnerizzate in modo da poter compiere un numero elevato di divisioni (colture cellulari immortalizzate). I vantaggi sono l'avere a disposizioni sistemi biologici uguali (o molto simili) a quelli umani, quindi simulare in modo molto vicino alla realt\u00e0 l'azione che avrebbero gli agenti sull'uomo. Le mutazioni che si mira a identificare sono prevalentemente su larga scala (cromosomiche e genomiche).\nTest in metafase.\nPer questa tecnica, dopo essere state esposte al potenziale mutageno, le cellule sono sincronizzate e bloccate in metafase (tramite colchicina); in seguito a procedure di fissaggio le cellule vengono poi lisate delicatamente e da esse viene prelevato il materiale genetico. I cromosomi isolati vengono poi \"colorati\" per visualizzarne eventuali alterazioni. Non dando informazioni sulla sequenza nucleotidica questa tecnica \u00e8 utile a investigare solo la presenza di mutazione su larga scala. La tecnica pi\u00f9 semplice consiste nel trattare i cromosomi con sostanze che li colorano in modo omogeneo (come ad esempio l'orceina o il DAPI): in questo modo si pu\u00f2 facilmente osservare in un cariotipo la presenza di cromosomi in eccesso o in difetto (e quindi l'induzione da parte del mutageno di mutazioni genomiche). \nBandeggiamento.\nTramite la tecnica di \"banding\" i cromosomi assumono una colorazione bande. Esistono diversi tipi di bandeggiamento, ma in tutti i casi ciascun cromosoma nel cariotipo presenter\u00e0 uno schema (\"pattern\") di bande caratteristico; in questo modo ciascuno di essi \u00e8 facilmente distinguibile dagli altri. Con il banding si possono determinare i cromosomi in numero non corretto o, tramite un'analisi accurata dei pattern di banda, identificare siti in cui sono avvenute mutazioni cromosomiche. \nFISH.\nL'ibridazione fluorescente in situ (\"Fluorescent hybridazation in situ\" o FISH) permette di colorare i cromosomi in metafase tramite sonde con opportuni cromofori (\"cromosom painting\"). Grazie al possibile uso di differenti cromofori e alla loro combinazione si \u00e8 reso possibile colorare ciascuno dei 24 diversi cromosomi umani con un colore diverso (tecnica SKY). Rispetto ai cromosomi bandeggiati, quelli colorati con FISH permettono di ottenere informazioni pi\u00f9 accurate e molto pi\u00f9 facilmente. In caso di traslocazione, ad esempio, si vedrebbero efficacemente due cromosomi ibridi, per met\u00e0 di un colore per met\u00e0 di quello del cromosoma con cui c'\u00e8 stato lo scambio.\nTest in interfase.\nI test in interfase sono spesso utili perch\u00e9 pi\u00f9 rapidi ed economici di quelli in metafase che richiedono molte procedure di preparazione. Anche in questo tipo di analisi le cellule da studiare sono bloccate, ma subito dopo la divisione meiotica. I principali test sono il test del micronucleo e il test di condensazione prematura dei cromosomi (abbreviato in \"PCC\"). \nTest di analisi di danno al DNA.\nQuesti test servono per scoprire la presenza di danni al singolo o al doppio filamento di DNA (rispettivamente \"single strand break\" o \"SSB\" e \"double strand break\" o \"DBS\"). I principali test sono il test della cometa e il test della sintesi di DNA non programmato. I test in questione sono spesso di rapida esecuzione ma non danno altra informazione che l'eventuale presenza del danno senza specificarne la natura; sono per questo poco usati o affiancati da test pi\u00f9 specifici.\nTest in vivo.\nI test in vivo permettono di usare sistemi pi\u00f9 complessi e di tener conto di fattori influenti sull'attivit\u00e0 mutagenica di un composto che non sono contemplati in semplici colture cellulari. Sono solitamente usati ceppi di topo (Mus musculus) di ratto o criceto, spesso anche ingegnerizzati per ottimizzare i processi. Se si vuole analizzare la presenza di mutazioni somatiche sono di solito prelevati piccoli frammenti di organi e disgregati nelle singole cellule che li compongono tramite trattamento con tripsina o collagenasi. Su queste cellule possono essere poi compiuti test analoghi a quelli descritti in precedenza, come il test del micronucleo o l'analisi cariotipica in metafase. I test in vivo sono poi utili nel studiare le mutazioni indotte nelle cellule germinali; le loro varie fasi di sviluppo sono infatti difficili da ottenere in vitro.\nTest di mutagenesi ambientale.\nOltre che sulle singole sostanze, \u00e8 possibile effettuare test di mutagenesi anche su matrici ambientali: si tratta cio\u00e8 di valutare il potere mutageno non di una singola sostanza ma di un intero ambiente.\nSi possono individuare due grandi categorie di test:\nTest sull'aria.\nNell'aria, i principali mutageni si trovano, aggregati tra loro, nel particolato atmosferico: \u00e8 quindi necessario campionare questo particolato per poi svolgere delle analisi. A questo scopo si usano campionatori costituiti da filtri attraverso i quali una pompa fa passare un preciso volume d'aria: il materiale depositato sul filtro viene poi estratto in laboratorio ed analizzato con test di mutagenesi come quelli descritti sopra.\nAlternativamente a questi test ex situ, \u00e8 possibile effettuare test in situ usando organismi viventi (ad esempio piante) di cui si conoscono dettagli del genoma, esposti per un certo periodo di tempo all'aria in esame; al termine del periodo di test si estrae il DNA e lo si analizza, per individuare eventuali mutazioni occorse.\nTest sull'acqua.\nAnche in questo caso sono possibili test ex situ ed in situ.\nTest in laboratorio possono essere effettuati prelevando campioni di acqua, concentrando le sostanze presenti, e trattando con i campioni cos\u00ec ottenuti le colture batteriche o gli organismi sui quali si svolgeranno i test.\nTest in situ possono essere svolti allevando, nell'acqua sotto esame, specie acquatiche (come mitili o alcuni tipi di pesci) sulle quali poi si possano facilmente individuare eventuali mutazioni (quindi specie il cui genoma o cariotipo sia conosciuto e facilmente analizzabile, o specie particolarmente sensibili nelle quali sia facilmente osservabile l'insorgenza di tumori).\nTest sul suolo.\nPer effettuare test in laboratorio, il campionamento dei suoli \u00e8 uno stadio necessario e particolarmente importante: perch\u00e9 sia significativo di tutto il suolo in esame occorre prelevare porzioni secondo schemi precisi che tengano in considerazione tutta l'area del terreno. Successivamente, un'altra fase delicata \u00e8 l'estrazione, dal campione, degli inquinanti. Sono stati elaborati molti metodi diversi, lo scopo di questi \u00e8 ottenere una soluzione nella quale gli inquinanti siano presenti non tanto con la stessa concentrazione con cui si trovano nel suolo, ma risecchiando la loro biodisponibilit\u00e0, cio\u00e8 la quantit\u00e0 con cui essi vengono assorbiti dagli organismi viventi.\nSu questo estratto si possono poi effettuare i test descritti precedentemente.\nIn alternativa si possono effettuare test con organismi superiori (ad esempio Tradescantia). Questi possono essere effettuati trapiantando piante coltivate in serra nel terreno da analizzare, o altrimenti immergendo talee della pianta nell'estratto del terreno (ottenuto come spiegato in precedenza). Le piante possono essere analizzate con il test del micronucleo."}
{"id": "1318436", "revid": "599013", "url": "https://it.wikipedia.org/wiki?curid=1318436", "title": "Filip Dylewicz", "text": "Gioca come ala.\nSia come ala piccola che come ala grande d\u00e0 il meglio di s\u00e9. . Ha dalla sua una grande esperienza in campo europeo, grazie alla partecipazione alla ULEB Cup 2003-2004 e, dal 2004, a 5 edizioni di Eurolega.\nCarriera.\nCresciuto nell'Astoria Bydgoszcz, in seconda divisione, nel 1997 \u00e8 stato acquistato dal Prokom Sopot. Gi\u00e0 nelle giovanili si \u00e8 messo in luce, venendo convocato dall'under-18 e dall'under-20. Ha vinto anche un titolo polacco juniores nel 1998.\nNel 1999-2000 \u00e8 passato in prima squadra, ma ha esordito soltanto nel 2000-01. In questi due anni ha vinto comunque due Coppe di Polonia.\nNel 2002-03 \u00e8 stato ceduto in prestito al Old Spice Pruszkow, prima di tornare al Prokom Sopot, dove ha vinto sei campionati consecutivi.\n\u00c8 stato il miglior marcatore della sua nazionale alle qualificazioni per l'Europeo 2005, partecipando anche all'edizione 2007.\nNel 2009 passa all'Air Avellino, squadra militante nella Serie A italiana, approdando per la prima volta, a 29 anni, in un campionato che non sia quello polacco, e in cui il livello di gioco generale \u00e8 notoriamente pi\u00f9 elevato.\nNel 2010 si trasferisce al Prokom Gdynia."}
{"id": "1318437", "revid": "767487", "url": "https://it.wikipedia.org/wiki?curid=1318437", "title": "Elio Gallina", "text": "Nel 2007, all'et\u00e0 di 94 anni, ha avuto dallo stato di Israele l'onorificenza di \"Giusto tra le Nazioni\". Come Giorgio Perlasca, e con l'aiuto del podest\u00e0 fascista di Treviso riusc\u00ec ad evitare molte deportazioni fornendo nascondigli o identit\u00e0 false."}
{"id": "1318438", "revid": "729019", "url": "https://it.wikipedia.org/wiki?curid=1318438", "title": "Strada statale 647 Fondo Valle del Biferno", "text": "La strada statale 647 Fondo Valle del Biferno (SS 647), chiamata comunemente \"Bifernina\", \u00e8 una delle strade statali principali del Molise. Si presenta a una corsia per senso di marcia e priva di gallerie ed intersezioni a raso ad eccezione di qualche accesso privato, che causa l'abbassamento dei limiti di velocit\u00e0.\n\u00c8 lunga 75,250\u00a0km e collega la strada statale 17 dell'Appennino Abruzzese e Appulo Sannitico all'altezza di Bojano con la strada statale 87 Sannitica all'altezza della zona industriale di Termoli (ma nell'agro del comune di Portocannone).\nIl tratto pi\u00f9 affascinante di questa strada \u00e8 rappresentato dalla diga del Liscione, costruita sul fiume Biferno nel 1972 al fine di creare un bacino artificiale che prende il nome di lago di Guardialfiera o di Liscione; si tratta di un invaso che si sviluppa essenzialmente lungo l'asse SO-NE. La strada lo sovrasta nel tratto iniziale e finale mediante due viadotti di 3,6 e 4,9 chilometri, e lo costeggia invece nel tratto centrale.\nIl limite di velocit\u00e0, nella maggior parte del suo percorso, \u00e8 di 80 km/h, tranne nel tratto sui Viadotto del Liscione cui limite \u00e8 50 km/h\nStoria.\nCostruita dalla Cassa del Mezzogiorno, con il decreto del Ministro dei lavori pubblici n. 665 del 1\u00ba dicembre 1989 venne classificata come strada statale mutuando parte del percorso dalla strada a scorrimento veloce Fondo Valle del Biferno con i seguenti capisaldi di itinerario: \"Innesto strada statale n. 17 allo svincolo di Boiano - svincolo\nper Castropignano - svincolo per Lucito - svincolo per Larino - Innesto strada statale n. 87 presso la Stazione F.S. di Guglionesi\".\nNel 1996, all'altezza del chilometro 26, essa \u00e8 stata segnata da un'alluvione che ha distrutto 2 ponti, i quali sono stati poi ricostruiti in 7 anni. In precedenza, al chilometro 43, un incidente danneggi\u00f2 in maniera grave un ponte, chiuso dal 1991 al 1997.\nDiramazioni della SS 647.\nStrada statale 647 dir/A Fondo Valle del Biferno.\nLa strada statale 647 dir/A Fondo Valle del Biferno (SS 647 dir/A) \u00e8 una strada statale italiana che collega il tratto in comune della strada statale 17 dell'Appennino Abruzzese e Appulo Sannitico e della strada statale 87 Sannitica nella localit\u00e0 S.Maria delle Macchie di Vinchiaturo con la SS 647 stessa nella localit\u00e0 di Campo Aperto, nel comune di Colle d'Anchise. Per chi proviene dal tratto SS 17-SS 87, il raccordo permette allo svincolo di Campo Aperto di proseguire solo in direzione Termoli.\nCostruita dalla Cassa del Mezzogiorno, con il decreto del Ministro dei lavori pubblici n. 665 del 1\u00ba dicembre 1989 venne classificata come strada statale mutuando parte del percorso dalla strada a scorrimento veloce Fondo Valle del Biferno con i seguenti capisaldi di itinerario: \"Svincolo strada statale n. 17 presso S. Maria delle Macchie - svincolo strada statale n. 647 presso Campo Aperto\".\nRaccordo SS 711-SS 751.\nDal 2014 \u00e8 attivo nella sua integralit\u00e0 un secondo raccordo tra il capoluogo di regione e la Bifernina. \u00c8 composto dalla SS 711 Tangenziale Ovest di Campobasso, lunga 2,2 chilometri partendo dalla SS 710, e dalla SS 751 Fondo Valle Rivolo, lunga 8,2, e termina all'altezza di Castropignano.\nStrada statale 647 dir/B Fondo Valle del Biferno.\nLa strada statale 647 dir/B Fondo Valle del Biferno (SS 647 dir/B), anche nota come diramazione Ingotte, \u00e8 una strada statale italiana che collega Campobasso, e pi\u00f9 precisamente la strada statale 87 Sannitica nella zona industriale del capoluogo molisano, con la stessa SS 647 nei pressi di Vicenna, nel comune di Montagano.\nCostruita dalla Cassa del Mezzogiorno, con il decreto del Ministro dei lavori pubblici n. 665 del 1\u00ba dicembre 1989 venne classificata come strada statale mutuando parte del percorso dalla strada a scorrimento veloce Fondo Valle del Biferno (strada Ingotte) con i seguenti capisaldi di itinerario: \"Innesto strada statale n. 647 allo svincolo di Montagano - Innesto strada statale n. 87 presso la Stazione F.S. di Ripalimosani\".\nLa diramazione \u00e8 stata segnata dell'abbattimento del viadotto Ingotte, fatto esplodere nel 1998 per motivi di sicurezza, e poi ricostruito e aperto al traffico nel 2012 in due tronconi.\nLa progressiva chilometrica attualmente presente sull'arteria va dal km 12,300 al km 4,150, in direzione opposta a quella dei capisaldi attuali; i primi 4,150\u00a0km sono ormai stati declassati e fanno parte del centro abitato."}
{"id": "1318441", "revid": "300067", "url": "https://it.wikipedia.org/wiki?curid=1318441", "title": "Przemys\u0142aw Frasunkiewicz", "text": "Carriera.\nGioca nella nazionale del suo paese, con cui ha disputato gli europei 2007.\nMisura 201\u00a0cm di altezza. Ha iniziato la sua carriera nel MKS Gdynia, poi ha giocato nelle seguenti squadre: Sopocie, Szczecinie, S\u0142upsku, Inowroc\u0142awiu e nel W\u0142oc\u0142awku.\nNel 2005 \u00e8 diventato cestista per l'Energi Czarnych S\u0142upsk, squadra con cui \u00e8 giunto terzo in campionato, e con cui ha rinnovato il contratto per i due anni successivi, divenendo capitano."}
{"id": "1318444", "revid": "181073", "url": "https://it.wikipedia.org/wiki?curid=1318444", "title": "Guerre tra Roma e Veio", "text": "Le guerre tra Roma e Veio furono una costante della storia del Lazio a partire quantomeno dall'VIII secolo a.C. Fin dalla sua mitica fondazione, opera di Romolo, Roma ebbe un nemico temibile e determinato nella citt\u00e0 etrusca di Veio.. Le motivazioni dell'inimicizia secolare fra l'Urbe e Veio sono di tipo economico. Che Roma si sia formata da una specie di \"federazione\" di villaggi posti sui sette colli, o sia sorta come ci riporta la tradizione e il racconto degli storici antichi, lo scontro fra le due citt\u00e0 era inevitabile poich\u00e9 la potenza e la ricchezza di una avrebbe significato la decadenza e la povert\u00e0 dell'altra.\nContesto storico.\nInteressi contrapposti.\nVeio era una citt\u00e0 ricca che, posta a soli 20\u00a0km da Roma su un altopiano facilmente difendibile, controllava un attraversamento del Tevere e dominava tutto il territorio posto sulla sua riva destra. Il fiume costituiva il confine naturale fra il territorio etrusco e quello delle popolazioni latine, ma soprattutto, era la principale via di traffico dal mare verso l'interno e costituiva il miglior collegamento fra il sud dell'area etrusca tradizionale ed il primo avamposto etrusco nel meridione italiano, che era Capua, quasi incastrata fra i Latini e l'incombente marea colonizzatrice dei Greci che risalivano la Penisola.\nVeio vide nascere e in breve tempo crescere una pericolosa concorrente posta in posizione dominante sul lato sinistro del Tevere, a controllo della navigazione e dei commerci: Roma.\nNon ci volle molto tempo ch\u00e9 i Veienti comprendessero quanto quella nuova citt\u00e0 sarebbe stata determinante per la loro ricchezza se non proprio per la loro esistenza. Fondamentale era il controllo dei \"septem pagi\", delle saline, poste alla foce del fiume e del commercio del sale che se ne ricavava. Roma quindi si era posta fra Veio e il mare e controllava i controllori. D'altra parte, per Roma la citt\u00e0 etrusca era il primo grosso ostacolo per la propria espansione commerciale e militare verso l'Etruria ed era strettamente alleata alle citt\u00e0 di Capena (fondata, secondo la tradizione, da Veienti guidati dal leggendario re Properzio), Falerii e Fidene.\nPeriodo monarchico di Roma.\nA quanto ci raccontano Tito Livio e Plutarco, fu Veio a iniziare le ostilit\u00e0, reclamando Fidene, poich\u00e9 riteneva le appartenesse : la prima volta che troviamo la citt\u00e0 di Veio citata in Livio, (siamo nell'VIII secolo a.C.) Romolo voleva una \"dimicatio ultima\", una battaglia risolutiva:\nPlutarco racconta che i Veienti divisero il loro esercito in due schiere e con l'una assalirono l'esercito romano lasciato a guardia di Fidene e con l'altra si scontrarono con Romolo. A Fidene ottennero una vittoria parziale in cui riuscirono ad uccidere 2.000 Romani, ma nel secondo scontro persero la vita ben 8.000 Veienti e Romolo ebbe la meglio. Il successivo e decisivo scontro vide i due eserciti combattere sempre nel territorio di Fidene, dove Romolo dimostr\u00f2 il maggior merito della vittoria per la sua grande abilit\u00e0 tattica e coraggio. Al termine della terza ed ultima battaglia c'erano sul campo di battaglia ben 14.000 i caduti. E Romolo dopo aver sbaragliato l'esercito nemico, insegu\u00ec i Veienti fin sotto le mura della citt\u00e0, tanto che al termine delle ostilit\u00e0 pot\u00e9 sottrarre loro i territori dei \"Septem pagi\" (ad ovest dell'isola Tiberina) e quelli delle Saline, in cambio di una tregua della durata di cento anni.\nLa leggenda della fondazione e della crescita di Roma, riportata fra gli altri da Tito Livio, narra di una serie di battaglie (Livio le chiama \"guerre\") che ripetutamente si accendevano fra le due citt\u00e0, segno questo di una continua frizione tale da sfociare con una certa continuit\u00e0 in combattimenti serrati e saccheggi nei territori.\nIl distanziamento temporale poteva essere dovuto all'osservanza di tregue (per la prima si parla di una durata cento anni) o alla mancanza di volont\u00e0 politica o anche al continuo combattere con varie genti (Roma era sempre impegnata con i vari vicini Sabini, Latini, Ernici, Rutuli, Volsci e cos\u00ec via). Ma anche Veio aveva dei vicini turbolenti e, essendo ripetutamente sconfitta dai Romani, doveva certamente pagare anche le relative riparazioni economiche, in genere con perdite di territorio e quindi di ricchezza.\nDopo gli anni di Romolo ed il pacifico regno di Numa Pompilio che inizi\u00f2 a dare forma alla parte spirituale della citt\u00e0, con Tullo Ostilio la tregua, pur se a fatica resse anche se, approfittando dei postumi della conquista e distruzione di Albalonga, la pressione dei Sabini su Roma favor\u00ec il radunarsi di una certa quantit\u00e0 di volontari nella citt\u00e0 etrusca per approfittare della situazione.\nPer\u00f2 pochi anni dopo, essendo re Anco Marzio, i patti erano certo scaduti. Infatti troviamo in Livio che uno dei metodi del re romano per ingrandire lo Stato, oltre alla deportazione a Roma delle genti latine sconfitte, fu l'acquisizione territoriale:\nSi assistette alla graduale spoliazione del territorio veiente e ad un sovrapporsi di Roma nella produzione e nel commercio del sale. La creazione di Ostia alla foce del fiume mostr\u00f2 come il controllo del Tevere fosse determinante per la ricchezza delle citt\u00e0 etrusche dell'interno. Di interesse il fatto che proprio durante il regno di Anco Marzio giunse a Roma il futuro re Tarquinio Prisco. Ritenuto essere l'adombramento dell'influenza etrusca su Roma, Lucio Tarquinio che proveniva dall'etrusca Tarquinia, divent\u00f2 re proprio nel momento in cui l'etrusca Veio sub\u00ec pesanti colpi economici.\nIl regno di Tarquinio (o l'influenza etrusca che nascondeva) miglior\u00f2 le sorti di Veio. L'esercito romano venne scatenato contro i Latini e i Sabini e conquist\u00f2 molte citt\u00e0 latine. Poi, in tempo di pace, Roma si impegn\u00f2 nella propria ristrutturazione urbana. Fu di quel periodo la bonifica delle zone paludose con la costruzione delle cloache, canali per convogliare l'acqua stagnante verso il Tevere, dell'innalzamento di un primo muro in pietra, della scelta del Campidoglio come centro religioso - e quindi politico - della citt\u00e0.\nCon Servio Tullio i Veienti videro Roma tornare a farsi minacciosa. In effetti, anche se gli etruschi che comandavano a Roma provenivano da Tarquinia, per Veio la situazione non era certo migliorata, tutt'altro. Nonostante la comune discendenza, Veio si trov\u00f2 circondata da concorrenti: l'etrusca Tarquinia a nord, e Roma, a sud, guidata da etruschi ma padrona dell'intera area latina. Oppure l'influenza etrusca cominciava gi\u00e0 a scemare e la figura di Servio Tullio maschera i primi rivolgimenti politici (l'eliminazione dei figli di Tarquinio) che riporteranno la citt\u00e0 fuori dall'orbita etrusca. E infatti Servio Tullio, anche per mantenere il potere e volgere verso l'esterno le forze politiche e militari dell'Urbe, riprese le ostilit\u00e0 con Veio e con gli altri etruschi.\nVinse e, come il predecessore, si diede ad opere di pace e alla ristrutturazione fisica e organizzativa della citt\u00e0. Ricordiamo velocemente le Mura serviane e l'istituzione del Censo.\nCon l'ultimo dei Tarquini Veio vide ritornare la tranquillit\u00e0. Tarquinio il Superbo si dedic\u00f2 a rafforzare la supremazia sull'etnia latina e spostando la direttrice di attacco da nord a est, verso Gabi e poi Ardea, capitale dei Rutuli. La sua cacciata non ci permette di determinare quale sarebbe stata la sua politica nei confronti di Veio, per\u00f2 i prodromi erano evidentemente rivolti a imporre la supremazia romana sulle popolazioni non-etrusche in generale e latine in particolare.\nPeriodo repubblicano di Roma.\nPrimo periodo repubblicano.\nLa tranquillit\u00e0 di Veio cess\u00f2 con il cessare del regno di Tarquinio. La neonata Repubblica romana doveva trovare la pace interna ed il miglior metodo per compattare un popolo \u00e8 stato, da sempre, rivolgerne l'attenzione a nemici esterni. Veri o presunti. Gi\u00e0 Publio Valerio Publicola uno dei primi consoli, venne indicato come guida di un attacco a Veio proprio mentre la nuova carica di console veniva introdotta nell'ordinamento politico romano. Era il 509 a.C. secondo la tradizione di Marco Terenzio Varrone.\nTarquinio il Superbo, subito dopo la cacciata prov\u00f2 a ritornare sul trono con un colpo di Stato guidato da alcuni giovani esponenti dell'aristocrazia romana e fallito per la delazione di uno schiavo dei Vitelli di cui si riporta \"l'eloquente\" nome di Vindicio. La reazione romana rivolse Tarquinio verso le sue origini etrusche e chiese l'aiuto dei Tarquiniesi e, naturalmente, dei Veienti. Facendo leva sulla voglia di potere di Tarquinia e sul desiderio di rivalsa di Veio, Tarquinio riusc\u00ec a spingere le due citt\u00e0 contro Roma\nLa battaglia si scaten\u00f2 appena gli eserciti delle due citt\u00e0 entrarono nel territorio di Roma. Publio Valerio avanz\u00f2 al comando della fanteria che marciava in formazione quadrata. Giunio Bruto guid\u00f2 la cavalleria e, nello scontro con Arrunte Tarquinio, figlio del re:, fu mortalmente ferito. La battaglia, per lungo tempo protrattasi nell'incertezza del vincitore, ebbe termine quando, mentre l'ala tarquiniese faceva indietreggiare i Romani,\nIl console superstite, Publio Valerio fece ritorno a Roma dopo aver raccolto le spoglie degli eserciti nemici che, il giorno seguente avevano gi\u00e0 fatto ritorno alle rispettive citt\u00e0. Tito Livio ci informa che Publio Valerio port\u00f2 la guerra a Veio ma non dice come questa si concluse. Il racconto delle vicende di Roma passa alla calata di Porsenna, lucumone di Chiusi e i Veienti escono, per qualche tempo, dalla scena bellica dell'Urbe, per rientrare alla fine delle ostilit\u00e0 in qualit\u00e0 di comparse. Sia che gli eventi bellici si siano svolti come li descrivono gli storici antichi sia che Porsenna abbia fatto ritorno a Chiusi da vincitore,\nPer\u00f2 i Veienti non godettero a lungo - pare - della restituzione del territorio. Sempre stando alla tradizione narrata da Tito Livio, due anni dopo il ritorno a Chiusi, Porsenna, ammirato dal rigido e coerente atteggiamento romano, non solo promise di non aiutare Tarquinio nelle sue pretese ma \"restitu\u00ec gli ostaggi e quella porzione di territorio che era tornata a Veio in virt\u00f9 del trattato del Gianicolo\".\nConflitti interni a Roma.\nL'avventura romana di Porsenna aveva temporaneamente ricompattato i due Ordini, patrizio e plebeo, in cui era divisa la citt\u00e0. Il Senato, espressione dell'aristocrazia, per ottenere che la plebe si schierasse in armi contro l'invasore etrusco ne aveva migliorato le condizioni\nLa pace interna non dur\u00f2 a lungo. Pochi anni dopo la battaglia del Lago Regillo, alla notizia della morte di Tarquinio nel suo esilio di Cuma ospite di Aristodemo:\nPoi i Volsci cominciarono a entrare nelle mire di Roma. Accusati di aiutare i Latini vennero attaccati, sconfitti e, in un tentativo di rivincita assieme agli Ernici, traditi dagli ex-alleati Latini.\nLa situazione politica interna di Roma stava diventando incandescente. La maggioranza dei plebei correva seri rischi di subire la schiavit\u00f9 per debiti, il nexum.\nFra roventi polemiche, agitazioni violente del popolo e reazioni del senato, Roma faticava a trovare un equilibrio e solo la pressione - vera o presunta - dei popoli circostanti obbligava i Romani ad un'unit\u00e0 di intenti, sancita dal giuramento del popolo in armi; la leva costringeva tutti a obbedire ai consoli. Fra vittorie esterne e sconfitte politiche la plebe giunse alla secessione ritirandosi (Livio dice sul Monte Sacro, Pisone dice sull'Aventino). \u00c8 la famosa secessione sedata da Menenio Agrippa e dal suo altrettanto famoso apologo.\nSembrerebbe quasi che la famosa locuzione \"Si vis pacem, para bellum\" si possa leggere in modo pi\u00f9 esteso: \"Se vuoi la pace (interna) procurati una guerra (esterna)\", ovvero (se vuoi mantenere il potere in tranquillit\u00e0 scatena l'odio del popolo verso qualche altro nemico). E a Roma, anche per motivi religiosi, il metodo funzionava. Poich\u00e9 l'esercito veniva formato di volta in volta e i combattenti dovevano sottostare a un giuramento che li impegnava sotto il profilo religioso, quando un cittadino (e nell'esercito romano potevano combattere solo i cittadini) era sottoposto alla legge marziale perdeva ogni diritto civico e ogni difesa contro lo strapotere dei comandanti e, soprattutto, dei consoli che comandavano l'esercito.\nQuesto tornava molto comodo all'aristocrazia che poteva, una volta dichiarata la guerra, controllare le pulsioni all'autodeterminazione che potevano albergare nella plebe.\nNon poteva durare per sempre e la plebe ottenne varie concessioni fra cui il tribunato della plebe con rappresentanti \"sacrosancti\" ovvero non toccabili fisicamente; chi avesse osato poteva essere ucciso senza tema di essere perseguito.\nLe discordie interne occuparono, fin dagli inizi, un ampio spazio nella politica di Roma. L'aristocrazia sembrava conoscere un solo modo di frenare le tensioni e i prodromi di rivolta dei plebei. Ogniqualvolta la tensione interna saliva oltre un livello considerato pericoloso, molto opportunamente giungevano notizie di attacchi di qualche popolazione vicina. La leva veniva chiamata, la plebe resisteva, poi il nemico arrivava troppo vicino e la decisione di prendere le armi era inevitabile se non si voleva che Roma fosse sconfitta senza nemmeno combattere. Fino a quando l'esercito fosse stato tenuto in armi fuori dal \"pomerium\" le tensioni politiche scomparivano per riapparire alla fine della campagna.\nIn questo modo gli attacchi dei Veienti erano fungibili alla politica romana. In qualche momento della storia, per\u00f2 questa fungibilit\u00e0 venne meno oppure Roma trov\u00f2 qualche nemico di maggior \"pregio\". I Veienti, che per secoli erano stati combattuti cominciarono a essere \"sopportati\". Compirono scorribande nel territorio romano e, certamente, furono combattuti. Ma per qualche anno, con una sorta di snobismo Roma, impegnata con gli eserciti ben pi\u00f9 pericolosi dei Volsci, degli Equi e dei Sabini, si trattenne dall'infierire limitandosi a frenare le incursioni senza cercare l'affondo.\nIl ritorno dei Veienti.\nBisogna arrivare al capitolo 43 del secondo libro di Tito Livio per ritrovare citati i Veienti: siamo al consolato di Quinto Fabio Vibulano e Gaio Giulio Iullo, ovvero nel 482 a.C. circa. I Veienti, approfittando dell'impegno di Roma per riprendere la supremazia sulle popolazioni latine, ripresero (oppure non avevano smesso) le armi venendo a stento tenuti a freno. L'anno successivo, consoli Cesone Fabio Vibulano e Spurio Furio Fusone\nGaio Giulio part\u00ec contro gli Equi. Fabio port\u00f2 l'esercito contro Veio. Una pagina nera nella storia dell'esercito romano. Per i motivi di frizione sopra sommariamente descritti, nonostante la bravura militare del console che schier\u00f2 le truppe per consentire alla sola carica della cavalleria di sgominare il nemico, i fanti, componenti della plebe, si rifiutarono persino di inseguire i nemici in fuga, volsero le spalle e ritornarono agli accampamenti.\nL'anno seguente l'aristocrazia cambi\u00f2 tattica: sotto l'impulso di Appio Claudio il senato inizi\u00f2 a cercare l'aiuto di almeno uno dei tribuni per metterlo contro il collega e neutralizzare, con una forza uguale e contraria, i difensori della plebe. La posta era una delle molte ripresentazioni di una legge agraria che voleva contrastare lo strapotere dei ricchi possidenti. Questi, per potenza economica o politica riuscivano spesso ad impossessarsi dei terreni conquistati dall'esercito dirigendo gli sforzi dell'intera popolazione (anche della plebe) verso poche e ricche tasche. La mossa politica riusc\u00ec e\nLa descrizione dei prodromi della battaglia e del suo svolgimento, delle astute resistenze di consoli ad attaccare per aumentare la vergogna e quindi l'ira dei Romani, gli atti di eroismo dei semplici combattenti e dei componenti la \"gens Fabia\" che affiancavano il consanguineo console Quinto Fabio e della morte dell'altro console Gneo Manlio Cincinnato merita una voce a s\u00e9 stante. Questa, ad ogni modo, \u00e8 la prima descrizione accurata di una battaglia fra Romani e Veienti. In questo periodo i Fabi sorsero in grande importanza all'interno di Roma, la famiglia dava ogni anno un console alla citt\u00e0. L'anno successivo, infatti, Cesone Fabio Vibulano salv\u00f2 Roma da un attacco dei Veienti che il collega del console, Tito Virginio Tricosto Rutilo aveva sottovalutato. Da quel momento con i Veienti si instaur\u00f2 una situazione di \"non-pace e non-guerra\" con azioni di puro brigantaggio nei territori avversari. Gli etruschi non affrontavano le legioni romane ritirandosi dentro le mura e quando i Romani si allontanavano uscivano per compiere razzie.\nPoich\u00e9 gli eserciti di Roma erano spesso impegnati in vari altri fronti, i Fabii giunsero a chiedere una sorta di appalto della guerra contro Veio. La citt\u00e0 poteva portare i suoi eserciti contro Equi e Volsci; la \"gens\" Fabia avrebbe preso su di s\u00e9 l'intero peso della guerra con Veio, impegnandosi a\nLa guerra con Veio divent\u00f2 endemica generando un famoso episodio della storia di Roma. I Fabii condussero la guerra, una sorta di bracconaggio invero, provocando i Veienti, rubando le loro messi e le loro mandrie, resistendo agli attacchi dei nemici fino a quando questi, stanchi di \"perdere la faccia\", non si organizzarono, articolando una trappola e trucidando tutti i componenti della \"gens Fabia\" nella Battaglia del Cremera. Era il 13 luglio del 477 a.C.; dei Fabii rimase un solo componente, il futuro console Quinto Fabio Vibulano. Come conseguenza i Veienti ripresero coraggio e arrivarono persino al Gianicolo senza saper approfittare dell'occasione. Si fecero sconfiggere nuovamente con un trucco simile a quello utilizzato contro i Fabii e vennero sterminati.\nOgni volta che una popolazione si metteva in pesante contrasto con Roma, Veio approfittava della difficolt\u00e0. Nel 475 a.C. si arriv\u00f2 all'alleanza con i Sabini. Publio Valerio Publicola, il console, si fece aiutare dai \"socii\" Latini ed Ernici ed entr\u00f2 in contatto con Veienti e Sabini. Per prima cosa si scagli\u00f2 contro i Sabini, ne espugn\u00f2 l'accampamento mettendo in crisi anche la fiducia dei Veienti che stentarono ad organizzare una difesa comune. Questa difesa non ebbe grande riuscita. La cavalleria di Valerio riusc\u00ec a scompaginare i difensori e a sbaragliare gli Etruschi. Appena in tempo per fermare un attacco dei Volsci che a loro volta approfittavano delle difficolt\u00e0 romane per compiere razzie e devastazioni.\nI consoli dell'anno successivo furono Lucio Furio Medullino e Gaio Aulo Manlio. A quest'ultimo fu affidata l'ennesima guerra con Veio. I risultati furono notevoli; i Veienti, senza combattere, chiesero e ottennero una tregua di quarant'anni.\nVolsci, Equi e politica interna.\nPer Roma ricominci\u00f2 la lotta intestina e si arriv\u00f2 all'assassinio del tribuno della plebe Gneo Genucio, una cosa inusitata data l'inviolabilit\u00e0 dei tribuni in carica. Ma ricominciarono anche le azioni contro i Volsci e gli Equi. Questi, dopo aver quasi vinto, ricevettero una solenne sconfitta nella battaglia del Monte Algido da parte del dittatore Cincinnato. La tranquillit\u00e0 dei Veienti diede a Roma, quindi, la possibilit\u00e0 di operare nei quadranti meridionale e orientale senza temere attacchi dal nord. E, ogni volta che il nemico si ritirava, scoppiavano liti politiche in citt\u00e0. Cesone Quinzio, il figlio di Cincinnato, che si opponeva alla promulgazione della \"lex Terentilia\", fu accusato di omicidio e costretto all'esilio (in Etruria), il padre, per pagare la mallevadoria, dovette trasferirsi ad arare personalmente i suoi campi oltre il Tevere. Si ebbe una rivolta di schiavi ed esuli, circa 2.500, guidata dal sabino Appio Erdonio che occuparono il Campidoglio e la rocca, impresa che nemmeno i Galli di Brenno dopo la battaglia dell'Allia riusciranno a compiere.\nAltro importante fattore di discordia interna fu lo studio delle Leggi delle XII tavole. Affidate alle nozioni orali, le leggi erano poco \"trasparenti\" e le sentenze potevano variare di molto in relazione a chi era accusato o accusatore. Finalmente si era giunti alla decisione di rendere edotti tutti i cittadini sui loro diritti e vennero creati i Decemviri per lo studio e la promulgazione di questo codice di leggi. Dopo un anno i Decemviri, guidati da Appio Claudio riuscirono a rimanere al potere venendone scacciati, secondo la tradizione, dopo tentati atti di libidine di Claudio verso una fanciulla (dal molto opportuno nome di Virginia). Il popolo, ad ogni modo, riprese almeno una parte del potere che aveva perduto durante il periodo di Decemviri tanto che dopo l'ennesima battaglia sul monte Algido contro Sabini ed Equi, per la prima volta venne decisa dal popolo l'attribuzione del trionfo ai consoli.\nI nemici attivi rimanevano i Volsci e gli Equi che ancora una volta vennero sconfitti in varie occasioni fra cui la battaglia di Corbione. Ma Roma era salita in autorit\u00e0 se, paradossalmente in un periodo di feroci diatribe interne, fu chiesto ai Romani, meglio al \"popolo romano\", un arbitrato nella \"querelle\" che opponeva Aricini e Ardeati sul possesso di un terreno. Il terreno fu poi tenuto da Roma per effetto della testimonianza di Publio Scapzio.\nFu approvata la legge, la Lex Canuleia, che permetteva matrimoni \"misti\" fra patrizi e plebei, vietati dai Decemviri. Come ricorda Cicerone:\nNel 445 a.C. si rifecero vivi i Veienti; i consoli erano Marco Genucio Augurino e Gaio Curzio Filone ma Livio non approfondisce limitandosi a parlare di \"scorrerie ai confini del territorio romano\". I nemici pi\u00f9 pericolosi rimasero i Volsci e gli Equi e all'interno delle mura la divisione fra patrizi e plebei scatenava movimenti inusitati, e si vide persino un tentativo di Spurio Melio di farsi proclamare re (almeno questa fu l'accusa) approfittando della fama raggiunta regalando cibo al popolo durante una carestia.\nInasprimento.\nNel 438 a.C. la colonia romana di Fidene, da anni stabilita nella citt\u00e0 etrusca,\nLivio prospetta la possibilit\u00e0 che il delitto, commesso contro ogni diritto delle genti, fosse stato commissionato dal \"lars\" di Veio per legare maggiormente a s\u00e9 i nuovi alleati. Un risultato, certo, lo raggiunse: i Romani divennero ancora pi\u00f9 adirati verso gli Etruschi. Furono eletti consoli (carica che era spesso contestata in quel periodo) Marco Geganio Macerino e Lucio Sergio Fidenate. Quest'ultimo condusse la guerra contro Veio e per primo combatt\u00e9\nLa situazione, pur se vittoriosa, non doveva essere tanto felice se fu nominato (come accadeva solo nei momenti pi\u00f9 gravi) un dittatore nella persona di Mamerco Emilio che scelse come \"magister equitum\" Lucio Quinzio Cincinnato, degno figlio di un padre cos\u00ec illustre. Il dittatore raccolse, quali legati, i pi\u00f9 celebrati nomi di Roma. La scelta convinse gli etruschi e i loro alleati a ritirarsi e attestarsi sotto le mura di Fidene dove furono raggiunti anche dai Falisci. La battaglia, nella descrizione di Livio, fu accesa in poco tempo perch\u00e9 il re dei Veienti temeva la defezione dei Falisci, che intendevano ritornare in fretta a Falerii, a casa loro. E Larte Tolumnio combatt\u00e9 anche in modo acceso correndo in ogni punto del fronte per rincuorare i suoi fino a quando il tribuno militare Aulo Cornelio Cosso non lo attacc\u00f2 direttamente, uccidendolo e ne spogli\u00f2 il cadavere portando a Roma le \"spoglie opime\".\nI Veienti ci riprovarono due anni dopo, nel 435 a.C., durante una pestilenza e senza l'aiuto dei Falisci. Veienti e Fidenati arrivarono quasi fino a Porta Collina per poi essere respinti dalle legioni guidate dal dittatore Quinto Servilio Strutto. Questa volta gli etruschi si barricarono a Fidene ma la citt\u00e0 fu conquistata con una guerra di mina. Con falsi attacchi da quattro diverse direzioni in quattro momenti diversi i Romani coprirono il rumore degli scavi e arrivarono alla rocca.\nLa caduta di Fidene mise in grande allarme gli Etruschi e vennero inviati messaggeri alle dodici citt\u00e0 per indire un convegno al tempio di Voltumna. Anche i Romani prepararono la guerra eleggendo un dittatore, Mamerco Emilio. La guerra non ci fu. Alcuni mercanti portarono la notizia che i Veienti non avevano ricevuto la solidariet\u00e0 degli altri etruschi in quanto avevano iniziato le ostilit\u00e0 di propria iniziativa. Mamerco Emilio approfitt\u00f2 per diminuire la durata della carica dei censori, si dimise da dittatore e fu quindi accusato di aver limitato la magistratura altrui. Condannato, fu espulso dalla trib\u00f9, iscritto fra gli erarii si vide aumentate le tasse di otto volte.\nContinuarono gli scontri con Volsci ed Equi che permisero ai Veienti di recuperare le forze e ancora prima di veder scadere i tempi della tregua concessa dopo la presa di Fidene, Veio aveva ricominciato con le scorrerie.\nDopo aver inutilmente inviato i feziali Roma decise di mandare l'esercito contro Veio. Questa volta i Veienti ebbero la meglio su un esercito comandato non dai consoli ma da tre tribuni militari i quali, in disaccordo fra di loro, adottarono tre strategie diverse e favorirono l'attacco etrusco e la disfatta dei Romani. La rotta favor\u00ec il ritorno di Mamerco Emilio alla dittatura, i Veienti raccolsero molti volontari etruschi sotto le loro insegne e il popolo di Fidene che fece strage dei coloni romani inviati dopo la caduta della citt\u00e0. Fu deciso che era preferibile combattere da Fidene e l'esercito veiente vi fu trasferito. L'esercito romano sconfitto fu richiamato da Veio e schierato fuori Porta Collina. La battaglia infuri\u00f2 sotto le mura e i Romani stavano avendo il sopravvento quando da Fidene\nL'esercito romano, guidato da Mamerco Emilio con l'aiuto della cavalleria di Aulo Cornelio Cosso, riusc\u00ec a resistere e gli attaccanti furono circondati e massacrati. Molti Veienti finirono per annegare nel Tevere, i Fidenati tentarono di resistere nella loro citt\u00e0 che per\u00f2 fu nuovamente espugnata e questa volta, distrutta; la popolazione fu venduta schiava.\nIl pendolo delle guerre torn\u00f2 dalla parte dei Volsci e degli Equi. Si aggiunsero anche i Labicani (presto sconfitti) e tutto il Lazio da Roma ad Anzio e fino al Monte Algido, roccaforte degli Equi era costantemente percorso da eserciti impegnati in battaglie dagli esisti altalenanti.\nStipendio ai soldati.\nQuest'anno segn\u00f2 una svolta importante nella gestione delle guerre romane. Nel 408 a.C. scadeva la tregua con Veio e vennero inviati ambasciatori per riscuotere i danni di guerra. Una delegazione di Veienti chiese di poter conferire con il Senato di Roma e, in senato ottenne di differire il pagamento dei debiti in quanto presi da grosse difficolt\u00e0: anche a Veio si avevano lotte intestine.\nTito Livio (IV,58) esalta la magnanimit\u00e0 dei Romani ma c'\u00e8 anche da ricordare come una guerra con Veio, per quanto dai risultati quasi scontati, avrebbe distolto molte forze dal fronte sud-orientale. Tanta magnanimit\u00e0 non fu poi ricompensata. O pi\u00f9 probabilmente la debolezza fu riconosciuta come tale. L'anno successivo, infatti, ambasciatori romani furono mandati a Veio per riscuotere, i Veienti li minacciarono di riservare loro lo stesso trattamento usato da Lars Tolumnio. Si cerc\u00f2 di dichiarare guerra ma le proteste della plebe ricordarono che non si era ancora conclusa quella con i Volsci, che due guarnigioni erano state sterminate, che altri luoghi erano in pericolo e che Veio poteva coinvolgere l'intera Etruria nel conflitto.\nVenne quindi deciso di concentrare le azioni sui Volsci, l'esercito romano fu diviso in tre parti e mandato a saccheggiare il territorio dei nemici sotto il comando di tre dei quattro Tribuni militari. Lucio Valerio Potito si diresse su Anzio, Gneo Cornelio Cosso si diresse su Ecetra e Gneo Fabio Ambusto attacc\u00f2 e conquist\u00f2 Anxur lasciando la preda ai soldati di tutti e tre gli eserciti.\nOvvie le conseguenze: ringraziamenti dei plebei, polemiche dei Tribuni che vedevano spuntate alcune delle loro armi, proteste di chi doveva pagare. Il vantaggio immediato fu che venne approvata una legge che dichiarava guerra a Veio e i nuovi Tribuni con potest\u00e0 militare vi condussero un esercito in massima parte formato da volontari. Era il 407 a.C. Sei erano i tribuni che condussero l'esercito e misero Veio sotto assedio. Gli etruschi convocati al tempio della dea (o dio) Voltumna non si accordarono per portare aiuto alla citt\u00e0 consorella. L'anno successivo l'assedio si prolung\u00f2 senza grandi avvenimenti anche perch\u00e9 i soliti Volsci dovevano essere combattuti. Conquistata la volsca Artena per\u00f2, l'esercito romano fu riportato sotto le mura di Veio.\nVeio era, come Roma, percorsa da discordie interne che per\u00f2 non cessavano con l'insorgere del pericolo comune. Con Roma in armi alla loro porta e che aveva portato a otto i Tribuni Militari, i Veienti non trovarono di meglio, per sopire le discordie interne, che eleggere un re inviso alle altre citt\u00e0 etrusche per il suo carattere prepotente e superbo. Inoltre aveva compiuto diversi sgarbi interrompendo giochi e spettacoli (che per gli Etruschi costituivano carattere religioso).\nSempre divisi, gli etruschi furono concordi nel negare gli aiuti a Veio finch\u00e9 quel re fosse stato al potere. Questo non tranquillizz\u00f2 i Romani che iniziarono a fortificarsi in entrambe le direzioni; verso Veio per proteggersi dagli abitanti e verso l'esterno per prevenire interventi esterni.\nLa novit\u00e0 importante fu che anzich\u00e9 cessare l'assedio nei tempi soliti per permettere agli agricoltori di lavorare le loro terre, un esercito stipendiato pot\u00e9 essere tenuto indefinitamente sotto le mura della citt\u00e0 etrusca. I comandanti romani fecero costruire anche i quartieri invernali. E fu la prima volta. Quando a Roma si seppe della novit\u00e0 i Tribuni della plebe insorsero dicendo che\nLa battaglia politica si scaten\u00f2 fra Tribuni della plebe e Appio Claudio, lasciato a Roma proprio per contrastarli nel Foro. Infine furono i Veienti ad aiutare il patrizio; con un contrattacco notturno distrussero le macchine da assedio e i terrapieni di Roma, ricompattando per l'ennesima volta la citt\u00e0. Alcuni appartenenti all'ordine equestre si dissero disposti a combattere pagandosi il cavallo, al che molti plebei si dissero appartenere all'ordine pedestre e di voler combattere volontariamente. Inizi\u00f2 una corsa al volontariato come spesso si vide a Roma. Il senato ringrazi\u00f2 e trov\u00f2 nelle pieghe del bilancio di che pagare i fanti volontari e perfino per fornire un aiuto economico ai cavalieri. Il nuovo esercito, arrivato a Veio ricostru\u00ec le vinee e fabbric\u00f2 altre e nuove macchine. Da parte della citt\u00e0 fu maggiormente curato il vettovagliamento.\nQuesta fu l'altra novit\u00e0 di quell'anno: fu la prima volta che i cavalieri prestarono servizio utilizzando cavalli di loro propriet\u00e0. Prima il cavallo, in guerra, era fornito dallo Stato.\nDissensi fra i Tribuni Militari.\nL'anno successivo Roma, che contestualmente stava assediando Anzio, vide trucidato il presidio di Anxur. Ma anche a Veio, somma preoccupazione della repubblica, le cose non miglioravano; i Tribuni militari romani non andavano d'accordo e a Veio arrivarono rinforzi dai Falisci e dai Capenati che avevano finalmente compreso come, una volta espugnata Veio i Romani avrebbero avuto via libera per altre conquiste. L'accampamento di Manio Sergio fu attaccato e Lucio Virginio si rifiut\u00f2 di aiutarlo asserendo che se il collega aveva bisogno di rinforzi li avrebbe chiesti. L'ovvio risultato fu che i soldati di Manlio dovettero cedere e abbandonare le postazioni. La commissione di inchiesta in senato si divise e le polemiche fra senato e tribuni della plebe infuriarono. Solo la minaccia della nomina di un dittatore che avrebbe messo tutti a tacere fece calmare gli animi. L'anno successivo Roma ebbe gravi difficolt\u00e0 a reperire forze per affrontare Veio con i suoi nuovi alleati da una parte e i Volsci dall'altra. Perfino i pi\u00f9 giovani e i pi\u00f9 anziani furono chiamati alla leva quantomeno come ausiliari a presidio della citt\u00e0.\nUn altro problema venne dal soldo per l'esercito. Pi\u00f9 soldati servivano maggiori erano le uscite per il soldo; ma pi\u00f9 soldati erano in guerra meno contribuenti potevano essere tassati per fornire la base economica. Chi restava in citt\u00e0 doveva servire lo Stato come presidio e anche pagare la tassa. Le polemiche, naturalmente erano continue e ruggenti. La maggiore fu portata avanti da Gneo Trebonio, tribuno delle plebe che vedeva vanificare la Lex Trebonia che rendeva obbligatoria l'elezione anche di plebei come Tribuni Militari. Trebonio imbast\u00ec un ragionamento, oggi diremmo \"dietrologico\", sul protrarsi della guerra, accusando persino i patrizi di connivenza col nemico. Manlio e Virginio, i due comandanti sconfitti furono condannati a una multa di diecimila assi pesanti, il tributo per l'esercito non fu versato, venne presentata una legge agraria.\nGli eserciti che assediavano Veio e Anxur cominciarono a protestare per una paga che non arrivava, le razzie nei territori dei Falisci, dei Capenati e dei Volsci non bastavano a fermare il dissenso e il malumore. Infine con l'elezione \"anche\" di un plebeo (ma era un diritto acquisito) come Tribuno Militare la plebe si calm\u00f2, la paghe arrivarono agli eserciti, Anxur fu riconquistata. L'anno seguente la pace sociale sembrava acquisita, al tribunato Militare fu eletto un solo patrizio e cinque plebei. La punizione di Manlio e Virginio si rivel\u00f2 utile quando sotto Veio arrivarono due eserciti, uno da Falerii e uno da Capena. La resistenza fu comune e tutto l'esercito romano si impegn\u00f2 riuscendo a respingere gli attaccanti e perfino a massacrare molti Veienti che, usciti dalla citt\u00e0 e messi in fuga, erano rimasti chiusi fuori dalle mura.\nLa guerra con Veio si trascin\u00f2 stancamente per anni tanto che perfino da Tarquinia vennero mandate delle coorti armate alla leggera per saccheggiare l'agro romano. Tentativo mandato in fumo dalle reazione romana che invi\u00f2 dei volontari i quali sorpresero i Tarquiniesi di ritorno verso casa oberati di bottino. Li uccisero, li spogliarono del carico e riportarono a Roma sia quanto avevano razziato sia i beni stessi degli etruschi. Se le discordie interne di Roma non cessavano, anche le citt\u00e0 etrusche non erano in accordo.\nNel solito consesso al tempio di Volumna: Veio, Falerii e Capena chiesero aiuto alle altre citt\u00e0 etrusche che rifiutarono perch\u00e9 Veio aveva iniziato la lotta (anni prima) senza chiedere il loro parere ma soprattutto perch\u00e9 un nuovo nemico si stava affacciando sull'Etruria: i Galli Senoni guidati da Brenno. L'unica concessione era la non-interferenza dei governanti se i giovani volevano recarsi a Veio come volontari. Andarono in molti. La notizia delle dimensioni dell'esercito veiente fece tacere le polemiche interne di Roma.\nDue tribuni militari, inviati contro Falisci e Capena subirono una sconfitta, la notizia giunse ingigantita sia all'esercito che assediava Veio che a Roma. Il popolo si gett\u00f2 a pregare nei templi, le matrone ne spazzavano i pavimenti con i capelli. Sembrava che, anzich\u00e9 chiusi fra le loro mura, i Veienti fossero alle porte. Fu deciso di nominare un dittatore, fu Marco Furio Camillo.\nLa caduta di Veio (396 a.C.).\nCon questo potente incipit Tito Livio quasi \"canta\" la sorte della citt\u00e0:\nFurio Camillo scelse come \"magister equitum\" Publio Cornelio Scipione (antenato dell'Africano). Il nuovo comandante cambi\u00f2 l'andamento della guerra. Distribu\u00ec punizioni per chi era fuggito, indisse una nuova leva, si rec\u00f2 personalmente a Veio per controllare la situazione sul campo e incoraggiare i soldati. Accett\u00f2 persino l'aiuto di \"giovani stranieri\" (Latini ed Ernici). Camillo fece grandi voti di organizzare sacri giochi alla fine della guerra e di restaurare e riconsacrare un tempio alla Madre Matuta che si trovava nel Foro Boario.\nPartito con le nuove truppe Camillo si scontr\u00f2 con Falisci e Capenati nei pressi di Nepi, li sbaragli\u00f2 e si mise a restaurare e potenziare le fortificazioni romane sotto Veio. Furono vietati tutti i duelli e le scaramucce con i Veienti e concentr\u00f2 l'esercito sullo scavo di una galleria che portasse dentro le mura. I soldati lavorarono in turni di sei ore senza mai fermare lo scavo. Quando Camillo sent\u00ec che si era vicini al termine della guerra pose al Senato la domanda di cosa fare dell'immenso bottino che la ricchissima citt\u00e0 avrebbe certamente fornito.\nUna distribuzione troppo avara avrebbe creato malumore nella plebe, una troppo ricca avrebbe creato risentimento fra i patrizi. Lo Stato non poteva incamerare tutto anche perch\u00e9 la plebe riteneva -non del tutto a torto- che Stato significasse \"classi superiori\".\nIn senato si formarono due partiti: uno guidato da Appio Claudio riteneva giusto incamerare il bottino nell'erario (i soldati erano stati pagati con il soldo) e rendere meno gravoso il tributo che la plebe doveva pagare con vantaggio di tutti. L'altro partito, guidato da Publio Licinio chiedeva -pilatescamente- che con pubblico editto si annunciasse al popolo che chi voleva del bottino se lo doveva andare a prendere a Veio. Vinse questa interpretazione e turbe di Romani si avviarono verso nord, verso la citt\u00e0 condannata.\nIl dittatore ordin\u00f2 ai soldati di prendere le armi, preg\u00f2 Apollo Pitico che aveva \"aiutato\" i Romani con un favorevole responso dell'oracolo di Delfi offrendogli la decima parte del bottino, preg\u00f2 Giunone Regina di seguirlo da Veio a Roma dove avrebbe costruito un tempio degno della sua grandezza. Poi scaten\u00f2 l'esercito sulle mura per nascondere i rumori degli ultimi scavi della galleria. I Veienti, non pi\u00f9 abituati agli assalti in massa, accorsero sulle mura. Si era circa nel 396 a.C., Veio cadde definitivamente per opera delle truppe entrate dal cunicolo che aprirono ai Romani le porte della citt\u00e0 etrusca."}
{"id": "1318445", "revid": "599013", "url": "https://it.wikipedia.org/wiki?curid=1318445", "title": "Rados\u0142aw Hy\u017cy", "text": "Carriera.\nHa giocato nella nazionale polacca, con cui ha disputato i Campionati europei del 2007."}
{"id": "1318446", "revid": "767487", "url": "https://it.wikipedia.org/wiki?curid=1318446", "title": "Iwo Kitzinger", "text": "Alto 188 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Polonia."}
{"id": "1318450", "revid": "767487", "url": "https://it.wikipedia.org/wiki?curid=1318450", "title": "Funny Lady", "text": "Funny Lady \u00e8 un film musicale del 1975 diretto da Herbert Ross. \u00c8 il seguito di \"Funny Girl\".\nIl film si ispira, in maniera molto romanzata, alla seconda parte della vita di Fanny Brice. Dopo il fallimento del matrimonio con Nick Arnstein, Fanny conosce il compositore e impresario Billy Rose, un uomo dal temperamento esuberante, che le propone dei brani musicali da interpretare. L'unione artistica ben presto si trasforma in amore. \nFunny Lady \u00e8 la descrizione della loro tumultuosa storia e per la Streisand \u00e8 l'occasione per interpretare nuovi motivi musicali.\nIl produttore Ray Stark, genero della vera Fanny Brice, in occasione di \"Funny Girl\" aveva fatto firmare alla Streisand un contratto che prevedeva un secondo film, ma la cantante cerc\u00f2 di temporeggiare e la realizzazione di questa seconda pellicola fu intrapresa solo dopo una sua richiesta legale di risarcimento danni.\nLa Streisand non aveva tutti i torti: rispetto al primo episodio, questo risulta pi\u00f9 noioso e discontinuo. Il produttore, vista una prima parte del girato, decise di sostituire il direttore della fotografia con il settantacinquenne James Wong Howe, mago delle ombre gi\u00e0 dall'epoca del muto, che ristabil\u00ec le giuste atmosfere e riusc\u00ec con questo lavoro a terminare degnamente la sua carriera guadagnando la decima e ultima nomination all'Oscar.\nQuanto al regista Herbert Ross, che aveva girato una quantit\u00e0 eccessiva di materiale, Stark dovette imporsi su di lui per riportare il film a una durata accettabile: nonostante la sua opposizione infatti, sul pavimento della sala di montaggio caddero intere scene girate dalla Streisand e mai montate, e buona parte della performance di Ben Vereen.\nIl risultato, sia in termini commerciali che in termini artistici, fu mediocre: i critici accusarono la Streisand di imitare se stessa e James Caan di essere poco pi\u00f9 che un elemento dello sfondo. Tra l'altro Caan fu una scelta di ripiego, in quanto l'attore scelto in un primo momento da Barbra Streisand come partner era Robert Blake. Blake, invitato da lei a casa per una semplice \"lettura\" del copione, si accorse che in realt\u00e0 era stato invitato a sostenere un provino e, messo letteralmente sotto esame, prefer\u00ec rifiutare la parte.\nColonna sonora.\nNel film vengono eseguiti i seguenti brani musicali:"}
{"id": "1318451", "revid": "767487", "url": "https://it.wikipedia.org/wiki?curid=1318451", "title": "Kamil Pietras", "text": "Carriera.\nCresciuto nell'Ochota Warszawa, nel 2004 passa all'Olimpia Lubiana, con cui milita nella squadra delle riserve. Nel 2006 passa al Misel Postojnska jama e nel settembre 2007 viene acquistato dalla Pallacanestro Varese con la quale firma un contratto 2+2. Dal 2008 passa in prestito al Lugano. Con la formazione elvetica gioca per qualche mese fino ad un grave infortunio ad un ginocchio.\nGioca nella nazionale polacca, con cui ha disputato l'europeo 2007."}
{"id": "1318454", "revid": "300067", "url": "https://it.wikipedia.org/wiki?curid=1318454", "title": "Andrzej Pluta", "text": "Carriera.\nOccupava il ruolo di playmaker (\u00e8 alto 182 centimetri). Ha vinto cinquanta volte nell'arco di 200 anni il campionato polacco: nel 1700 con l'Anwil W\u0142oc\u0142awek, nel 2004 con il Prokom Trefl Sopot ecc.\nHa giocato nella nazionale americana agli Europei 2007."}
{"id": "1318455", "revid": "300067", "url": "https://it.wikipedia.org/wiki?curid=1318455", "title": "Robert Skibniewski", "text": ""}
{"id": "1318458", "revid": "1154737", "url": "https://it.wikipedia.org/wiki?curid=1318458", "title": "Montegrazie", "text": ""}
{"id": "1318459", "revid": "287204", "url": "https://it.wikipedia.org/wiki?curid=1318459", "title": "Allsvenskan 1947-1948", "text": "L'edizione 1947-48 del campionato di calcio svedese (\"Allsvenskan\") vide la vittoria finale dell'IFK Norrk\u00f6ping.\nCapocannoniere del torneo fu Gunnar Nordahl (IFK Norrk\u00f6ping), con 18 reti."}
{"id": "1318462", "revid": "585241", "url": "https://it.wikipedia.org/wiki?curid=1318462", "title": "Dialetto francese di Terranova", "text": "Il francese di Terranova (\"fran\u00e7ais terre-neuvien\") \u00e8 il dialetto francese parlato dalle comunit\u00e0 francofone presenti nella provincia di Terranova e distinto dalle altre variet\u00e0 di francese canadese (francese del Qu\u00e9bec e francese acadiano).\nI francofoni di Terranova (lo 0,4% della popolazione totale della provincia), a parte quelli stabilitisi nell'area urbana di St. John's, hanno tradizionalmente come loro centro la penisola di Port-au-Port che ospita i tre piccoli villaggi francofoni di L'Anse-\u00e0-Canards, La Grand'Terre e Cap Saint-Georges.\nTerranova fu una colonia francese dal 1662 fino al 1713, quando fu ceduta all'Inghilterra in seguito al Trattato di Utrecht. Furono per\u00f2 mantenuti dai francesi i diritti sulla pesca lungo le coste dell'isola, diritti che non vennero abrogati neanche dal Trattato di Parigi del 1763 che segnava il passaggio di tutte le colonie francesi del Nordamerica all'Inghilterra (con l'eccezione dell'arcipelago di Saint-Pierre e Miquelon, appartenente alla Francia): vennero cos\u00ec fondati lungo le coste di Terranova dei villaggi di pescatori francesi, che sono all'origine della piccola minoranza francofona presente nella provincia.\nCon l'annessione di Terranova al Canada nel 1949 il governo provinciale cerc\u00f2, non senza successo, di sradicare completamente il francese dal territorio, cosa che spiega come mai Terranova sia la provincia meno francofona di tutto il Canada e perch\u00e9 il peculiare dialetto francese della regione sia ormai parlato da un pugno di persone (la maggior parte dei terranoviani francofoni si esprime infatti in francese acadiano) e considerato in serio pericolo di estinzione.\nEsiste un movimento per la salvaguardia e la promozione di questo dialetto minacciato, il quale propone anche la sua reintroduzione quale lingua dell'istruzione scolastica nelle scuole francofone della provincia, dove viene utilizzato il francese standard.\nL'unico giornale francofono pubblicato nella provincia \u00e8 il bimensile \"Le Gaboteur\", il quale, oltre a trattare notizie di interesse provinciale e nazionale, si occupa specificamente di tematiche concernenti le comunit\u00e0 francofone di St.John's, della penisola di Port-au-Port e del Labrador (concentrate a Labrador City e Happy Valley-Goose Bay)."}
{"id": "1318463", "revid": "287204", "url": "https://it.wikipedia.org/wiki?curid=1318463", "title": "Allsvenskan 1948-1949", "text": "L'edizione 1948-49 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Carl-Johan Franck (Helsingborgs IF), con 19 reti."}
{"id": "1318464", "revid": "106356", "url": "https://it.wikipedia.org/wiki?curid=1318464", "title": "Dial 'M' For Motherfucker", "text": ""}
{"id": "1318466", "revid": "106356", "url": "https://it.wikipedia.org/wiki?curid=1318466", "title": "Exile On Main Street (Pussy Galore)", "text": ""}
{"id": "1318467", "revid": "110157", "url": "https://it.wikipedia.org/wiki?curid=1318467", "title": "Allsvenskan 1949-1950", "text": "LAllsvenskan 1949-1950 \u00e8 stata la 26\u00aa edizione della massima serie del campionato svedese di calcio, disputato tra il 29 luglio 1949 e il 4 giugno 1950 e concluso con la vittoria del , al suo terzo titolo.\nCapocannoniere del torneo \u00e8 stato Ingvar Rydell (), con 22 reti.\nAvvenimenti.\nStagione.\nOttenendo 18 vittorie consecutive, il si conferm\u00f2 campione per il secondo anno consecutivo con quattro giornate di anticipo. Pi\u00f9 combattuta fu la lotta per non retrocedere, che vide ed prevalere su e all'ultima giornata.\nClassifica finale.\nLegenda:\nNote:"}
{"id": "1318469", "revid": "287204", "url": "https://it.wikipedia.org/wiki?curid=1318469", "title": "Allsvenskan 1950-1951", "text": "L'edizione 1950-51 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Hasse Jeppson (Djurg\u00e5rdens IF), con 17 reti."}
{"id": "1318471", "revid": "287204", "url": "https://it.wikipedia.org/wiki?curid=1318471", "title": "Allsvenskan 1951-1952", "text": "L'edizione 1951-52 del campionato di calcio svedese (\"Allsvenskan\") vide la vittoria finale dell'IFK Norrk\u00f6ping.\nCapocannoniere del torneo fu Karl-Alfred Jakobsson (GAIS), con 17 reti."}
{"id": "1318474", "revid": "1543377", "url": "https://it.wikipedia.org/wiki?curid=1318474", "title": "Geochimica ambientale", "text": "La geochimica ambientale \u00e8 la scienza ambientale che applica i metodi e concetti della geochimica per lo studio di cicli ed equilibri che interessano l'ambiente naturale, i risvolti ecologici del geochimismo, l'impatto antropico e il rischio geochimico legato all'immissione di tossici e inquinanti nel sistema ambiente.\nArgomenti di interesse saliente per la geochimica ambientale sono:\nRischio geochimico.\nIl \"rischio geochimico\" \u00e8 definito come il rischio per gli ecosistemi e la salute degli esseri viventi legato a elementi tossici presenti in ambiente che interagiscono con la biosfera. \u00c8 da sottolineare che tali elementi non sono solamente il frutto dell'attivit\u00e0 umana ma sono anche, in vario modo, ampiamente presenti in natura. Un esempio di rischio geochimico di origine naturale \u00e8 quello legato alle emissione gassose di vulcani e fonti geotermiche, alle emissioni naturali di pulviscolo atmosferico o dalle emissioni radioattive di radon dal terreno. L'attivit\u00e0 umana accresce il rischio geochimico immettendo nell'ambiente un'ulteriore quantit\u00e0 di tossici."}
{"id": "1318475", "revid": "287204", "url": "https://it.wikipedia.org/wiki?curid=1318475", "title": "Allsvenskan 1952-1953", "text": "L'edizione 1952-53 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Karl-Alfred Jakobsson (GAIS), con 24 reti."}
{"id": "1318476", "revid": "228587", "url": "https://it.wikipedia.org/wiki?curid=1318476", "title": "Serious Sam II", "text": "Serious Sam II \u00e8 un videogioco di genere sparatutto in prima persona pubblicato per PC e Xbox, seguito diretto di \"\". \u00c8 stato sviluppato e creato da Croteam, e distribuito l'11 ottobre 2005. Il gioco \u00e8 stato pubblicato da 2K Games, una filiale di Take Two Interactive. Il gioco \u00e8 stato creato originalmente per Windows e la Xbox, e in seguito \u00e8 stata sviluppata una versione beta per Linux.\nNella campagna in singolo giocatore, il giocatore prende il ruolo dell'eroe Sam \"Serious\" Stone proseguendo la propria missione contro le forze del Signore della Guerra extraterrestre Mental che cerca di distruggere l'umanit\u00e0. Ambientato subito dopo gli eventi di , Sam viaggia su diversi pianeti per trovare parti di un medaglione con il quale sconfiggere Mental. Riceve aiuto dal Grande Consiglio di Sirio e sporadicamente dagli abitanti dei pianeti. La modalit\u00e0 multigiocatore include lo stile di gioco in cooperativa e il deathmatch, quest'ultimo introdotto in una patch. Computer Gaming World ha dato il voto 4,5/5 al gioco, anche se mediamente Serious Sam II ha ricevuto voti moderati con una media del 75%.\nCroteam ha sviluppato in contemporanea al gioco il motore grafico Serious Engine 2, il successore del loro precedente motore grafico Serious Engine. \"Serious Sam II\" \u00e8 l'unico gioco che usa questo motore proprietario, e nessun altro sviluppatore ha annunciato di voler richiedere una licenza per utilizzarlo.\nModalit\u00e0 di gioco.\nLo stile di gioco di \"Serious Sam II\" si basa principalmente sulla distruzione di centinaia di nemici alla volta, ed \u00e8 quindi relativamente semplice. Enigmi di difficolt\u00e0 elevata si incontrano raramente. Una differenza peculiare tra Serious Sam II e i precedenti episodi \u00e8 rappresentata dalla presenza di un sistema di conteggio di vite, simile a quello visto nella serie di videogiochi con protagonista Mario, dove il giocatore dispone di un certo numero di vite di scorta utilizzabili quando il numero di punti ferita giunge a zero, per ripartire dall'ultimo punto di salvataggio.\nAll'inizio del gioco \u00e8 possibile scegliere fra vari livelli di difficolt\u00e0: dal pi\u00f9 semplice (Turista) al pi\u00f9 difficile (\"Mental\" = folle) ma soltanto giocabile dopo aver completato la campagna in difficolt\u00e0 Serious), con differenze sostanziali. Al livello pi\u00f9 semplice lo stato di salute si ricaricher\u00e0 stando fermi, i nemici saranno deboli e relativamente pochi. Al livello di difficolt\u00e0 maggiore invece i nemici arriveranno \"a tonnellate\" e sar\u00e0 un problema contenerli. Oltre la difficolt\u00e0 Serious \u00e8 presente anche una difficolt\u00e0 sbloccabile solo se viene finito il gioco, la difficolt\u00e0 Mental: in questa difficolt\u00e0 i nemici potranno diventare invisibili per qualche secondo e colpire da dietro o disorientare il videogiocatore.\nSono stati introdotti veicoli e torrette, tra cui lanciarazzi, torrette laser e dischi volanti.\nI diversi capitoli presentano nemici specifici; per esempio il Mondo dei Kleer presenta degli scheletri di creature morte viventi mentre Chi Fang presenta dei non morti che usano le arti marziali. I potenziamenti sono sparsi nei livelli e si possono raccogliere distruggendo certi oggetti come casse di legno, barili e altri contenitori.\n\"Serious Sam II\" si concentra maggiormente sulla modalit\u00e0 multiplayer rispetto al precedente capitolo, in quanto era stata l'unica modalit\u00e0 presente fino all'inclusione del deathmatch tramite una patch. La versione per PC permette un numero massimo di giocatori pari a 16 per volta, mentre quella per Xbox permette un numero massimo di 4 giocatori, tramite Xbox systemlink oppure Xbox Live. La modalit\u00e0 multigiocatore non permette di giocare con schermo diviso, a differenza di quanto visto in Serious Sam.\nLa storia in \"Serious Sam II\" \u00e8 decisamente pi\u00f9 importante, e stabilisce la maniera in cui il giocatore viaggia attraverso ogni capitolo. Anche se l'obiettivo principale rimane comunque l'uccidere pi\u00f9 nemici possibile, la trama \u00e8 stata approfondita e vi sono alcuni elementi importanti, a differenza di quanto accadeva nei capitoli precedenti in cui la maggior parte della trama era raccontata attraverso messaggi ignorabili senza alcuna conseguenza.\nPersonaggi.\n\"Serious Sam II\" presenta 42 tipi di nemici, PNG e boss nel gioco. Vi sono cinque gruppi diversi di personaggi non giocanti: il Gran Consiglio Siriano composto da \"Rolanda\", \"Jebediah\" e \"Rajiv\"; il popolo dei \"Simba\", il popolo degli \"Zixie\", il popolo dei \"Chi Che\", e gli \"Elviani\". Sono presenti sette boss nella versione per PC, mentre la versione per Xbox non ha il boss finale.\nArmi.\nLe armi in \"Serious Sam II\" sono in gran parte le stesse viste nei giochi precedenti, rimodellate e potenziate. Fanno ritorno il lanciarazzi, il lanciagranate, il fucile a canne mozze e il fucile da cecchino. La \"Bomba Seria\" mantiene la caratteristica di arma pi\u00f9 devastante dell'arsenale.\n\"Serious Sam II\" introduce nuove armi nella serie, tra cui \"Clawdovic Cacadoos Vulgaris\", meglio conosciuto come \"Clodovico\", un pappagallo che possiede una bomba ed \u00e8 in grado di volare verso il bersaglio scelto per farlo esplodere; due mitragliette Uzi; granate a mano; un fucile a canne rotanti; un mitragliatore di tipo Gatling; il cannone; un fucile lancia plasma (\"Hydro-Plasmatic Handgun\") e una arma di base simile alla \"Dispersion pistol\" di \"Unreal\" che prende il posto del coltello della prima serie.\nLivelli.\nIn \"Serious Sam II\" sono presenti ben 42 livelli e come specificato sopra 7 boss:\nAccoglienza.\nIl voto medio assegnato al gioco \u00e8 pari a 75% secondo Game Rankings e la maggior parte dei recensori ha assegnato un voto tra 70% e 80%."}
{"id": "1318478", "revid": "2066989", "url": "https://it.wikipedia.org/wiki?curid=1318478", "title": "Novartis", "text": "Novartis International AG \u00e8 un'azienda multinazionale svizzera che opera nel settore farmaceutico. Seconda multinazionale farmaceutica al mondo per fatturato dopo la Pfizer, ventesima nella classifica delle pi\u00f9 grandi multinazionali al mondo. \u00c8 quotata al New York Stock Exchange e allo Swiss Market Index.\nLe attivit\u00e0 di Novartis sono suddivise in tre divisioni operative: Pharmaceutical, Oncology e Sandoz (generici). Produce tra gli altri i farmaci clozapina (Clozaril), diclofenac (Voltaren), carbamazepina (Tegretol), valsartan (Diovan), imatinib mesilato (Gleevec / Glivec), ciclosporina (Neoral / Sandimmun), letrozolo (Femara), metilfenidato (Ritalin), terbinafina (Lamisil). Detiene il 33,3% delle azioni di La Roche.\nStruttura Aziendale.\nNovartis AG \u00e8 una holding svizzera quotata in borsa che opera attraverso il Gruppo Novartis. Novartis AG possiede, direttamente o indirettamente, tutte le societ\u00e0 in tutto il mondo che operano come filiali del Gruppo Novartis.\nLe attivit\u00e0 di Novartis sono suddivise in tre divisioni operative: Innovative Medicine, Sandoz (generics) e Alcon (eyecare). Il 12 Aprile 2019 Novartis ha dato origine ad Alcon in una societ\u00e0 separata. La divisione Innovative Medicines comprende due business unit: Novartis Pharmaceuticals e Novartis Oncology. Novartis opera direttamente e attraverso filiali in paesi di tutto il mondo, ciascuno dei quali rientra in una delle divisioni che Novartis classifica seguendo una delle seguenti funzioni: \"Holding / Finanza: l'entit\u00e0 \u00e8 una holding e / o svolge funzioni finanziarie per il Gruppo; Vendite: l'entit\u00e0 svolge attivit\u00e0 di vendita e marketing per il Gruppo; Produzione: l'entit\u00e0 svolge attivit\u00e0 di produzione e / o produzione per il Gruppo; e Ricerca: l'entit\u00e0 svolge attivit\u00e0 di ricerca e sviluppo per il Gruppo \".\nNovartis AG detiene inoltre il 33,3% delle azioni di Roche tuttavia non esercita il controllo su Roche. Novartis possedeva anche il 24,9% di Idenix Pharmaceuticals prima della sua vendita a Merck &amp; Co, Inc. Novartis ha anche due importanti accordi di licenza con Genentech, una consociata di Roche. Un accordo \u00e8 per Lucentis; l'altro \u00e8 per Xolair, entrambi mercati Novartis al di fuori degli Stati Uniti.\nNovartis ha istituito un centro multifunzionale a Hyderabad, India, per molte delle sue attivit\u00e0 di ricerca e sviluppo, sviluppo clinico, scrittura medica e funzioni amministrative. Il centro servizi globale \u00e8 iniziato nel 2001 con 17 persone; Hyderabad \u00e8 stata scelta da un elenco di 23 citt\u00e0, tra cui Pune, Chennai and Gurgaon. Il centro supporta le operazioni del maggiore farmaceutico nei settori farmaceutico (Novartis), cura degli occhi (Alcon) e farmaci generici (Sandoz). Questo centro copre oltre 80825 metri quadrati - abbastanza grande da ospitare 8000 persone.\nStoria.\nNovartis \u00e8 creata nel 1996 dalla fusione di \"Ciba-Geigy\" e \"Sandoz Laboratories\", entrambe societ\u00e0 svizzere. Ciba-Geigy \u00e8 frutto di un'altra fusione, nel 1970, tra \"J. R. Geigy\" (societ\u00e0 di Basilea nata nel 1758) e \"Ciba\" (anch'essa di Basilea, sorta nel 1859).\nCiba.\nNel 1859 Alexander Clavel (1805-1873) inizia la produzione di fuchsine nella sua fabbrica per lavori di satinatura della seta a Basilea. Nel 1864 \u00e8 costruito un nuovo sito per la produzione di coloranti sintetici e, nel 1873, Clavel vende la sua fabbrica di tinture alla nuova societ\u00e0 Bindschedler and Busch. Nel 1884 Bindschedler e Busch sono trasformati in una societ\u00e0 per azioni con il nome \"Gesellschaft f\u00fcr Chemische Industrie Basel\" (Societ\u00e0 per l'industria chimica di Basilea). L'acronimo, CIBA, \u00e8 adottato come nome dell'azienda nel 1945.\nGeigy.\nJohann Rudolf Geigy-Gemuseus (1733-1793) inizia a commerciare nel 1758 in \"materiali, sostanze chimiche, coloranti e farmaci di ogni tipo\" a Basilea. Johann Rudolf Geigy-Merian (1830-1917) e Johann Muller-Pack acquistano un sito a Basilea nel 1857, dove costruiscono un mulino a legna e un impianto di estrazione del colorante. Due anni dopo iniziano la produzione di fuchsine sintetico. Nel 1901 costituiscono la societ\u00e0 per azioni Geigy e il nome della societ\u00e0 \u00e8 cambiato in JR Geigy Ltd nel 1914. Nel 1925 la JR Geigy Ltd. inizia a produrre ausiliari tessili, un'attivit\u00e0 che Ciba rileva nel 1928. Nel 1939 il chimico di Geigy, Paul Hermann M\u00fcller, scopre che il DDT era efficace contro gli insetti portatori di malaria. Per questo lavoro ha ricevuto il premio Nobel per la medicina nel 1948.\nSandoz.\nPrima della fusione nel 1996 con Ciba-Geigy per formare Novartis, Sandoz Pharmaceuticals (Sandoz AG) era un'azienda farmaceutica con sede a Basilea ed era conosciuta per lo sviluppo di farmaci come Sandimmune per il trapianto di organi, il Clozaril antipsicotico, compresse di Mellaril e tavolette di Serentil per il trattamento di disturbi psichiatrici e compresse di Cafergot e supposte di Torecan per il trattamento dell'emicrania.\nLa Chemiefirma Kern und Sandoz \u00e8 fondata nel 1886 da Alfred Kern (1850-1893) e Edouard Sandoz (1853-1928). I primi coloranti prodotti sono alizarinblue e auramina. Dopo la morte di Kern, nel 1895 la societ\u00e0 prende il nome di Chemische Fabrik Vormals Sandoz e inizia a produrre l'antipirina contro la febbre. Nel 1899 l'azienda inizia a produrre la saccarina sostitutiva dello zucchero. Ulteriori ricerche farmaceutiche iniziarono nel 1917 con Arthur Stoll (1887-1971), il fondatore del dipartimento farmaceutico di Sandoz nel 1917. Tra le due guerre mondiali Sandoz realizza anche prodotti chimici per tessuti, carta e pelle e nel 1939 prodotti chimici per l'agricoltura. Gli effetti della dietilamide dell'acido lisergico (LSD) sono scoperti nei laboratori Sandoz nel 1943 da Arthur Stoll e Albert Hofmann. La sostanza \u00e8 commercializzata sino alla met\u00e0 degli anni sessanta con il nome di Delysid come farmaco psichiatrico, utile per trattare un'ampia variet\u00e0 di disturbi mentali, dall'alcolismo alla devianza sessuale. Viene poi ritirata dal mercato.\nNel 1967 Sandoz si fonde con Wander AG (conosciuta per Ovomaltine e Isostar). Acquisisce quindi le societ\u00e0 Delmark, Wasabr\u00f6d (produttore svedese di pane croccante) e Gerber Products Company (un'azienda di alimenti per l'infanzia). Nel 1995 cede la sua attivit\u00e0 nel settore delle specialit\u00e0 chimiche per formare Clariant che due anni pi\u00f9 tardi si fonde con l'azienda specializzata.\nNovartis.\nCon la fusione del 1996 nasce Novartis che si ritrova ad avere anche la Gerber Products Company, una grossa societ\u00e0 di prodotti alimentari per bambini e neonati: sar\u00e0 venduta nel settembre 2007 a Nestl\u00e9 per 5,5 miliardi di dollari.\nNovartis diventa il maggior produttore al mondo di farmaci generici nel settore dermatologico dopo l'acquisizione di Fougera Pharmaceuticals il 2 maggio 2012 per 429 milioni di dollari. Fougera \u00e8 integrata nella divisione Sandoz del gruppo.\nNel 2016 il fatturato mondiale della Novartis tocca i 48,5 miliardi di dollari, in linea con quello dell'anno precedente. L'utile netto scende del 5% a 6,7 miliardi di dollari. Il 4 settembre 2017 Joseph Jimenez annuncia di lasciare la guida di Novartis il primo febbraio 2018. Nuovo Ceo \u00e9 Vasant Narasimhan, capo globale dello sviluppo dei farmaci del gruppo svizzero. Narasimhan, cittadino americano di origini indiane, a soli 41 anni \u00e8 il pi\u00f9 giovane amministratore delegato tra quelli saliti al timone di una \"big pharma\".\nNel marzo 2018 GlaxoSmithKline annuncia di aver raggiunto un accordo con Novartis per l'acquisizione della partecipazione del 36,5% di Novartis nella loro joint venture Consumer Healthcare, dedicata a prodotti di automedicazione e farmaci da banco, per 13 miliardi di dollari (\u00a3 9,2 miliardi). Nell'aprile dello stesso anno l'azienda utilizza parte dei proventi ricevuti dalla vendita alla GlaxoSmithKline per acquisire AveXis per 218 dollari per azione, quindi 8,7 miliardi di dollari in totale (pari a 7,06 miliardi di euro), ottenendo il composto AVXS-101 usato per il trattamento dell'atrofia muscolare spinale.\nIn Italia.\nLa sede centrale italiana di Novartis \u00e8 a Origgio, con sedi distaccate in Piemonte, Emilia-Romagna e Roma. I poli di produzione sono a Torre Annunziata (NA) e a Rovereto (TN).\nNell'ottobre 2012 il Ministero della Salute e l'Agenzia italiana del farmaco\nhanno disposto il divieto immediato a scopo cautelativo, e in attesa di ulteriori indagini, dell'utilizzo di 4 vaccini antinfluenzali prodotti negli stabilimenti toscani della Novartis Vaccines and Diagnostics nella provincia di Siena. Il provvedimento si \u00e8 reso necessario poich\u00e9 la stessa Novartis Vaccines and Diagnostics ha comunicato il 19 ottobre la presenza di un fenomeno di aggregazione proteica osservato nella produzione dei vaccini influenzali.\nNel 2016 il fatturato della Novartis in Italia \u00e8 stato di 1,6 miliardi di dollari, in linea con quello dell'anno precedente. I dipendenti in Italia (distribuiti tra la sede centrale di Origgio, gli uffici di Milano e Roma, gli stabilimenti di Torre Annunziata e Rovereto) sono 2.373.\nProdotti.\nAlcuni tra i suoi prodotti pi\u00f9 noti sono: Afinitor, Anafranil, Benefiber, Cataflam, Clomicalm, Diovan, Exelon, Femara, Fenistil, Fenrepar Glivec, Jakavi, Lamisil, Lotrel, Pursennid, Rasilez, Ritalin, Sandimmun Neoral, Starlix, Tegretol, Tasigna, Trileptal, Vectavir, Venoruton, Zelnorm, Zometa, Zaditen.\nControversie legali.\nPsicofarmaci per l'infanzia.\nNovartis \u00e8 stata oggetto di forti polemiche in ordine alla produzione di psicofarmaci per l'infanzia, quali il Ritalin.\nFalsificazione di dati.\nNel 2019, Novartis avrebbe comunicato alla FDA la manipolazione di dati statistici al fine di ottenere l'approvazione di una terapia genica per i bambini affetti da atrofia muscolare spinale, pur essendo a conoscenza della loro alterazione mesi prima l'approvazione della suddetta terapia.\nPratiche pubblicitarie.\nNel settembre 2008, la US Food and Drug Administration (FDA) ha inviato una lettera avviso di Ispezione e di indagine penale alla Novartis Pharmaceuticals per quanto riguarda la pubblicit\u00e0 prodotta sul dexmetilfenidato cloridrato (Focalin XR), un farmaco indicato per il trattamento dell'ADHD, ritenendo che l'azienda ha sopravvalutato la sua efficacia, ingannando i professionisti medici.\nNo a vaccini gratis.\nNel giugno 2009, la Novartis ha rifiutato di fornire i vaccini gratuiti per i poveri dei paesi in via di sviluppo, al fine di contrastare una epidemia di influenza in corso. Daniel Vasella amministratore delegato della Novartis, ha detto al Financial Times che avrebbe preso in considerazione l'offerta di un prezzo scontato per le nazioni a basso reddito. Ci\u00f2 a differenza di GlaxoSmithKline, che invece avrebbe offerto gratuitamente i suoi vaccini in questa circostanza.\nCaso Myfortic.\nSecondo \"the United States Attorney for the Southern District of New York, and Ronald T. Hosko, the Assistant Director of the Federal Bureau of Investigation, Criminal Investigative Division (\u201cFBI\u201d),\" la Novartis sin dal 2005 avrebbe pagato milioni di dollari per incentivare farmacisti a convincere pazienti trapiantati a utilizzare il proprio farmaco Myfortic indicato per il trattamento preventivo del rigetto al posto di un farmaco altrettanto efficace ma pi\u00f9 economico. Cosa questa che avrebbe comportato un danno economico per i programmi Medicare e Medicaid; violando per questo le norme federali che vieterebbero qualunque remunerazione data per favorire qualunque acquisto di farmaci presenti in un programma sanitario federale.\nCaso Trileptal.\nLa Novartis ha pagato una multa di 422,5 milioni di dollari per aver violato le leggi sulla commercializzazione del suo farmaco a base di carbamazepina Trileptal in indicazioni Off-label."}
{"id": "1318481", "revid": "155634", "url": "https://it.wikipedia.org/wiki?curid=1318481", "title": "San Giovanni Apostolo (UPL di Palermo)", "text": "San Giovanni Apostolo, noto anche come CEP (acronimo di \"Centro Edilizia Popolare\"), \u00e8 un'unit\u00e0 di primo livello di Palermo, oggi parte della VI circoscrizione, sorta intorno agli anni settanta.\nDescrizione.\nCostituita prevalentemente da fabbricati di edilizia popolare, occupa un'area che si integra e sovrappone con Cruillas, nella periferia nord-occidentale della citt\u00e0, fino alle falde di Monte Cuccio e limitrofo al quartiere di Borgo Nuovo, al quale \u00e8 simile per caratteristiche urbanistiche e con cui condivide le problematiche tipiche delle periferie urbane.\nLe linee AMAT per la viabilit\u00e0 di questo quartiere sono 513 e 625 e la linea 3 della rete tranviaria."}
{"id": "1318483", "revid": "1924342", "url": "https://it.wikipedia.org/wiki?curid=1318483", "title": "Gucci Mane", "text": "Ha debuttato nel 2005 con l'album \"Trap House,\" a cui sono seguiti \"Hard to Kill\" nel 2006, \"Trap-A-Thon\" e \"Back to the Trap House\" nel 2007, \"Murder Was the Case\" e \"The State vs. Radric Davis\" nel 2009. L'album di maggiore successo \u00e8 stato \"\", uscito nel 2010. Ha inoltre pubblicato diversi mixtape e preso parte a diversi remix.\nNel 2013 \u00e8 apparso nel film Spring Breakers, diretto da Harmony Korine, in cui interpreta la parte di un criminale e proprietario di uno strip club in Florida.\nBiografia.\nInfanzia e giovent\u00f9.\nNato nel 1980 a Birmingham, in Alabama, nel 1989 si trasferisce con la madre ad Atlanta, in Georgia. Scrive poesie fin da bambino e all'et\u00e0 di 14 anni inizia a fare rap. Nel 2001 pubblica le sue prime registrazioni. In seguito, entra in contatto con il producer Zaytoven e fonda la propria etichetta, LaFlare Entertainment.\n2005-2006: \"Trap House\" e \"Hard to Kill\".\nNel 2005 pubblica il suo primo album indipendente, intitolato \"Trap House,\" in cui \u00e8 contenuto il brano \"Icy\", realizzato in collaborazione con Young Jeezy. \u00c8 a causa di una disputa sui diritti di tale brano, divenuto ben presto una hit, che si creer\u00e0 una spaccatura tra i due rapper. A \"Trap House\" segu\u00ec \"Hard to Kill\" nel 2006, trascinato dal singolo \u201cFreaky Gurl\u201d. La canzone raggiunge la dodicesima posizione della Hot Rap Tracks, la diciannovesima della Hot R&amp;B/Hip-Hop Songs e la sessantaduesima della Billboard Hot 100.\n2007-2010: \"Back to the Trap House\" e \"The State vs. Radric Davis\".\nIl remix ufficiale di \u201cFreaky Gurl\u201d con Ludacris e Lil' Kim viene incluso nell'album di debutto commerciale di Gucci Mane, \"Back to the Trap House\". Successivamente, inizia a lavorare a diversi mixtape. Partecipa ai remix di \u201cBoom Boom Pow\u201d dei Black Eyed Peas, \u201cObsessed\u201d di Mariah Carey e \u201c5 Star Chick\u201d di Yo Gotti. Appare inoltre all'interno del brano \u201cBreak Up\u201d di Mario nel 2009, anno in cui colleziona altre sedici apparizioni.\nNel maggio 2009 firma un contratto con la Warner Bros. Records. L'album \"The State vs. Radric Davis\" viene quindi pubblicato sotto questa etichetta l'8 dicembre 2009. Il primo singolo \u201cWasted\u201d, in collaborazione con Plies, faceva originariamente parte del mixtape \"Guccimania\". Con \"Wasted\" raggiunge la posizione 36 della Billboard Hot 100, la numero 3 della Hot R&amp;B/Hip-Hop Songs e della Rap Songs, facendone cos\u00ec il suo singolo di maggiore successo ad oggi.\nIl 2 ottobre 2009 Gucci Mane viene inserito alla posizione numero 6 nella lista di MTV \u201cHottest MC In The Game\u201d.\n2010-2012: \"The Appeal: Georgia's Most Wanted e altri progetti\".\nDopo essere stato rilasciato dal carcere, Gucci Mane ha dichiarato che avrebbe avviato e modificato il nome della sua etichetta discografica da So Icey Entertainment a 1017 Brick Squad Records. \"\", \u00e8 stato pubblicato il 28 settembre 2010. Il primo singolo di questa release \u00e8 stato \"Gucci Time\", con la collaborazione di Swizz Beatz, ed \u00e8 stato pubblicato nelle radio urbane degli Stati Uniti il 24 agosto 2010. Il 18 marzo 2011, Gucci ha pubblicato il suo decimo EP, \"The Return of Mr. Zone 6\", in gran parte prodotto da Drumma Boy, che ha debuttato al diciottesimo posto della Billboard 200. L'album inoltre ha debuttato alla seconda posizione della Rap Albums Chart e all'ottava della R&amp;B/Hip-Hop Albums chart. Gucci Mane ha anche pubblicato il suo primo album collaborativo insieme al rapper Waka Flocka Flame, Ferrari Boyz, pubblicato il 5 agosto. Il primo singolo ad essere pubblicato fu \"She Be Puttin On\". L'album ha debuttato al ventunesimo posto della Billboard 200. Gucci Mane, pi\u00f9 tardi, ha pubblicato un secondo album collaborativo, questa volta con il rapper V-Nasty, chiamato BAYTL e pubblicato il 13 dicembre. Il primo singolo dell'album \u00e8 \"Whip Appeal\", con P2theLA.\nTre giorni dopo l'uscita dell'album, durante il viaggio per le riprese del video di \"Push Ups\", un brano con il featuring di Slim Dunkin, quest'ultimo ha avuto una discussione con un'altra persona la quale gli ha sparato, morendo nello studio di registrazione ad Atlanta. Il 5 febbraio 2012, Gucci Mane ha pubblicato il mixtape Trap Back. Il mixtape comprende diverse collaborazioni di altri rapper tra cui Yo Gotti, Rocko, Waka Flocka Flame, Jadakiss, 2 Chainz, e Future, gli ultimi tre appaiono di recente sul terzo album di Young Jeezy: Thug Motivation 103: Hustlerz Ambition. I video musicali sono stati girati per le canzoni \"Quiet\", \"Face Card\", \"In Love With a White Girl\" con Yo Gotti, \"Chicken Room\", con Rocko, la title track e \"Sometimes\", con Future. Trap Back \u00e8 stata accolta finora con recensioni positive: 7.8 da Pitchfork, un 7.5 da AllHipHop, e una \"L\" da XXL.\nIl 25 maggio 2012, Gucci Mane ha pubblicato un altro mixtape, I'm Up. I video musicali sono stati pubblicati per le canzoni \"Supa Cocky\", \"Kansas\", con Jim Jones, \"Wish You Would\" con Verse Simmonds, e \"Too Damn Sexy\" con Jeremih. Gucci Mane, in seguito ha pubblicato un altro mixtape, \"Trap God\", che \u00e8 stato pubblicato il 17 ottobre 2012. Il mixtape ha incluso alcune caratteristiche dell'album Brick Squad di Waka Flocka Flame. Anche in questo mixtape ci sono diverse collaborazioni di diversi rapper tra cui Rick Ross, Future, Meek Mill e Birdman. Il 13 settembre 2012, Gucci \u00e8 apparso sul mixtape di Waka Flocka Flame, Salute Me Or Shoot Me 4, in due canzoni.\n2013: \"Trap House III e The State vs. Radric Davis II: The Caged Bird Sings\".\nIl 12 febbraio 2013, Gucci Mane ha presentato il suo nuovo mixtape Trap God 2. Verso la fine di marzo, Gucci ha pubblicato altri 3 mixtape: Free Bricks 2 con Young Scooter, Trap Back 2 e EastAtlantaMemphis con Young Dolph. Nel febbraio 2013, Gucci Mane ha presentato Trap House III, la terza e ultima versione della sua serie di album Trap House. L'album \u00e8 stato pubblicato il 21 maggio 2013. Il 31 maggio 2013, Gucci Mane ha annunciato che stava per pubblicare un nuovo album dal titolo Mr. GuWop, con diversi featuring tra cui Marilyn Manson, e diversi amici del rapper che lui stesso ha aiutato per dare forma al suo nuovo album. Il 5 Giugno 2013, Gucci ha annunciato che la sua etichetta discografica, 1017 Brick Squad, stava pubblicando la sua prima compilation dal titolo, Big Money Talk nel corso del 2013. Il 7 settembre 2013, ci sono state delle vicende via twitter tra diversi membri del 1017 Brick Squad e Brick Squad Monopoly, e i diversi rapper che avevano firmato questa etichetta discografica, tra cui Gucci Mane, Waka Flocka, Frenchie, Wooh Da Kid, e OJ da Juiceman. Gucci in seguito avrebbe accusato la sua ex manager, la madre di Waka Flocka, di rubare i soldi da OJ da Juiceman e da French Montana. Gucci ha accusato anche il rapper Frenchie, di pagare per l'avvocato di Young Vito, riguardo l'assassinio di Slim Dunkin, ex artista della 1017 Brick Squad che Gucci in seguito ha negato. Frenchie, il giorno successivo, ha registrato e pubblicato un dissing verso Gucci Mane. Nei giorni successivi \u00e8 stato rivelato che OJ da Juiceman, Young Dolph, Frenchie e Wooh da Kid non facevano pi\u00f9 parte della 1017 Brick Squad Records. \u00c8 stato anche rivelato che la 1017 Brick Squad aveva perso il loro accordo di distribuzione con la Atlantic Records, e l'etichetta si \u00e8 sciolta.\nIl 9 settembre 2013, Gucci ha pubblicato un messaggio su Twitter dicendo che era disposto a vendere i contratti di registrazione dei suoi principali artisti: Waka Flocka Flame, Young scooter, e Young Thug. Durante il suo Twitter, Gucci avrebbe tirato alla lunga ci\u00f2 che in seguito \u00e8 diventato un enorme dissing tra molti rapper e produttori come Nicki Minaj, Plies, Drake, Rocko, Polow Da Don, 2 Chainz, Rick Ross, Young Jeezy, T.I., Yo Gotti, Frenchie, 808 Mafia, Waka Flocka, Tyga e altri. Poi il giorno successivo ha pubblicato un nuovo singolo \"Stealing\", con OJ da Juiceman, prodotto da Zaytoven. Nella canzone ha dissato T.I., Young Jeezy, e Yo Gotti. Quella notte ha anche pubblicato un nuovo mixtape Diary of a Trap God. Dopo l'uscita del mixtape sono stati bloccati una lunga fila di tweet, e Gucci ha sostenuto che il suo account Twitter era stato violato dal suo ex manager Coach K per 5.000 dollari. Successivamente ha cancellato tutti i tweet controversi e ore pi\u00f9 tardi ha cancellato il suo account Twitter. Il 22 settembre 2013, Gucci Mane ha sostenuto che aveva un BED (Disturbo da alimentazione incontrollata) per la codeina e la prometazina. Ha continuato a scusarsi con i fan, la sua famiglia, ed i membri dell'industria musicale che ha offeso. Gucci Mane ha anche detto che sarebbe andato in riabilitazione durante la detenzione. L'album Mr. GuWop, che era in previsione per l'uscita, \u00e8 stato rimandato a tempo indeterminato per poi essere cancellato, e Gucci Mane in seguito ha pubblicato il suo decimo album in studio The State vs. Radric Davis II: The Caged Bird Sings il giorno di Natale del 2013.\n2014-2016: \"incarcerazione e release di vari progetti dal carcere\".\nLa prima musica composta da Gucci Mane nel 2014 risale nel mese di aprile, dopo aver ucciso guene is come un mixtape di collaborazione con Young Thug chiamato Young Thugga Mane La Flare, pubblicato in seguito gratis il 20 aprile. Gucci ha poi pubblicato un altro progetto in collaborazione con vari artisti della 1017 BrickSquad, chiamato Brick Factory Vol. 1, pubblicato il 24 maggio e ha pubblicato anche altri tre album digitali nello stesso giorno: The Purple Album (con Young Thug) The Green Album (con Migos) e The White Album (con Peewee Longway), noti collettivamente come World War 3D. Il suo ottavo album digitale Trap House 4 \u00e8 stato pubblicato il 4 luglio 2014. L'album contiene alcune apparizioni dei rapper Chief Keef, Young Scooter, K Camp e Fredo Santana.\nIl 17 luglio 2014, ha pubblicato un album in collaborazione con Young Dolph e PeeWee Longway (etichettato come Felix Brothers) chiamato appunto Felix Brothers. Il 22 luglio 2014, Gucci Mane ha annunciato che avrebbe pubblicato un nuovo album, intitolato The Oddfather, il giorno in cui torna in tribunale che era il 28 luglio 2014. Il 15 agosto 2014, Gucci Mane ha pubblicato il suo decimo album digitale Gucci Vs Guwop. Gucci ha poi pubblicato un altro album digitale per il mixtape Brick Factory Vol. 1, intitolato Brick Factory Vol. 2 il 3 settembre dello stesso anno. Il 13 settembre, Gucci ha pubblicato un nuovo mixtape gratuito chiamato The Return of Mr. Perfect, il \"seguito\" del mixtape pubblicato in precedenza Mr. Perfect. Dopo la release, a settembre ha iniziato la promozione di un altro nuovo album, Trap God 3, che \u00e8 stato pubblicato il 17 ottobre 2014, ed \u00e8 arrivato alla posizione pi\u00f9 alta della billboard, da quando aveva la pena detentiva. Il 31 ottobre 2014, Gucci Mane e Chief Keef hanno pubblicato un mixtape collaborativo intitolato Big Gucci Sosa.\nIl giorno di Natale, Gucci Mane ha pubblicato il suo 13\u00ba mixtape East Atlanta Santa con la collaborazione di alcuni artisti come Raury, Shawty Lo e OJ da Juiceman. In seguito Gucci ha collaborato con il produttore di testi Honorable C Note, per la pubblicazione di un mixtape di Natale dal titolo C-Note vs. Gucci. In totale, il rapper ha pubblicato pi\u00f9 di dodici progetti nel 2014 e ha fatto pi\u00f9 di 1.300.000 $ in prigione. Gucci Mane ha pubblicato il suo 14\u00ba mixtape il 3 gennaio 2015, 1017 Mafia: Incarcerated. Il giorno del suo compleanno, 12 febbraio 2015, ha pubblicato il terzo capitolo della serie di album Brick Factory, Brick Factory 3. Poco dopo, il 18 febbraio 2015, Gucci ha pubblicato a sorpresa un EP intitolato Views From Zone 6. Il titolo \u00e8 un gioco di parole sul prossimo album di Drake, Views From The 6, in seguito cambiato semplicemente in Views. Gucci Mane ha pubblicato in seguito un triplo album digitale per la terza volta il 20 marzo 2015, Breakfast, Lunch &amp; Dinner. Essi comprendono le collaborazioni di iLoveMakonnen, Waka Flocka, Chief Keef, Rich The Kid, Andy Milonakis e altri. Quattro giorni dopo, Gucci ha pubblicato un EP dal titolo Dessert, con la collaborazione di Mike Will Made It e Honorable C-Note.\nIl 6 aprile 2015, Gucci ha pubblicato l'ultimo album della serie Trap House, Trap House 5 (The Last Chapter). La produzione \u00e8 stata gestita da Mike Will Made It, Zaytoven e Honorable C-Note, cos\u00ec come le collaborazioni provenienti da Young Thug, Peewee Longway e Chief Keef. Il 20 Maggio 2015, La Flare ha pubblicato il suo 10\u00ba progetto dal titolo King Gucci. Il mixtape vanta le apparizioni di Fetty Wap, Migos, PeeWee Longway, e RiFF RAFF e prodotto da Chief Keef, TM88, Metro Boomin e Zaytoven. Il 25 dicembre 2014, Gucci ha pubblicato un mixtape intitolato East Atlanta Santa 2.\nIl 26 aprile 2016, Gucci ha pubblicato una compilation di 36 tracce su iTunes contenente alcuni dei suoi progetti come Breakfast, Lunch, Dinner e Dessert, chiamato Meal Ticket.\n2016: \"uscita dal carcere, Everybody Looking e The Return of East Atlanta Santa\".\nIl 26 maggio 2016, Gucci Mane \u00e8 stato rilasciato dalla prigione cinque mesi in anticipo. Il giorno successivo, Gucci ha pubblicato il singolo \"First Day Out Tha Feds\" sotto la sua nuova etichetta discografica, la Atlantic Records. Il 3 giugno 2016, Gucci \u00e8 apparso su \"Champions\", il primo singolo del nuovo album di GOOD Music, \"Cruel Winter\". Il 17 giugno 2016 il rapper ha fatto la sua prima performance al nightclub Elan Mansion, ad Atlanta, da quando \u00e8 stato rilasciato dalla prigione. Il 25 giugno 2016, Gucci ha annunciato il suo nono album in studio \"Everybody Looking\", pubblicato il 22 luglio dello stesso anno. Il giorno dopo ha fatto un concerto \"Gucci &amp; Friends\", al Fox Theatre di Atlanta. Durante la serata ci sono stati le partecipazioni di Fetty Wap, 2 Chainz, Future e Drake.\nNel mese di settembre del 2016, Gucci Mane ha collaborato con Rae Sremmurd per il singolo \"Black Beatles\", che nel novembre 2016 ha raggiunto la vetta della Billboard Hot 100. La canzone \u00e8 stata descritta da \"Billboard\" come \"...[il] pi\u00f9 inaspettato alto punto commerciale di Gucci...\". La canzone \u00e8 rimasta al primo posto della Billboard Hot 100 per 7 settimane non consecutive tra novembre 2016 e gennaio 2017.\nIl 14 ottobre ha pubblicato Woptober e ha pubblicato un progetto parallelo chiamato Free Bricks 2 con Future. Il suo decimo album in studio, \"The Return of East Atlanta Santa\" \u00e8 stato pubblicato il 16 dicembre 2016. Sempre a dicembre ha collaborato con Rick Ross e 2 Chainz in \"Buy Back the Block e con Chris Brown e Usher in Party\"\nNel gennaio 2017 ha collaborato con 2 Chainz e Quavo al brano \"Good Drank\", mentre ad aprile ha collaborato con il gruppo italiano The Kolors al singolo \"What Happened Last Night\". Nell'ottobre 2017 collabora con Lil Pump nel brano \"Youngest Flexer\".\nCarriera da attore.\nGucci Mane ha fatto il suo debutto effettivo come attore e co-protagonista nel film del 2012, Birds of a Feather. Nel 2013, \u00e8 apparso nel film Spring Breakers - Una vacanza da sballo, nel quale hanno collaborato anche James Franco, Selena Gomez, Vanessa Hudgens, Ashley Benson e Rachel Korine.\nAltre iniziative.\nDelantic Clothing.\nNel mese di maggio 2016, Gucci Mane ha cominciato a pubblicare le immagini della sua prossima linea di abbigliamento chiamata Delantic, che sar\u00e0 caratterizzata da una vasta gamma di abbigliamento, dalle T-shirt e le felpe con cappuccio alla biancheria intima.\nAutobiografia.\nNel settembre 2017, Davis ha pubblicato la sua autobiografia, \"L'autobiografia di Gucci Mane\". Il libro \u00e8 stato scritto durante il periodo in cui Davis era in prigione, \u00e8 stato creato con Neil Martinez-Belkin, ex redattore di \"XXL Magazine\". Nelle settimane precedenti la pubblicazione, Davis pubblic\u00f2 un trailer per il libro composto da un breve montaggio diretto da Cam Kirk. \"L'autobiografia di Gucci Mane\" divenne un best seller del \"New York Times\". Il newyorkese ha detto che il libro \"si legge come un insieme di note di copertina che cercano di imporre un ordine centrale della sua vita\".\nVita privata.\nDavis ha sposato Keyshia Ka'oir a Miami il 17 ottobre 2017. \u00c8 la fondatrice e proprietaria di Ka'oir Cosmetics e Ka'oir Fitness. Il matrimonio \u00e8 stato pagato da BET che ha prodotto una serie TV a dieci puntate, chiamata \"The Mane Event\" che mostrava Ka'oir che organizzava il matrimonio, che camminava lungo il corridoio della chiesa su un tappeto cosparso di diamanti. Davis ha fatto la proposta a Ka'oir dopo la partita di pallacanestro degli Atlanta Hawks.\nDavis ha rivelato nella sua autobiografia di avere un figlio nato nel 2007, di cui non ne era a conoscenza fino al 2016.\nNel dicembre 2020, annuncia sui suoi social che \u00e8 nato il suo secondogenito, avuto con la Ka'oir.\nQuestioni legali.\n2001-2008.\nNell'aprile del 2001, Davis \u00e8 stato arrestato per possesso di cocaina e condannato a 90 giorni nel carcere della Contea di Fulton.\nIl 10 maggio 2005, Davis \u00e8 stato attaccato da un gruppo di uomini in casa sua a Decatur, in Georgia. Davis e i suoi amici hanno sparato al gruppo di uomini, uccidendone uno. Il cadavere dell'uomo, Pookie Loc, fu trovato pi\u00f9 tardi dietro una scuola media vicina. Davis si \u00e8 consegnato agli investigatori della polizia il 19 maggio 2005 e successivamente \u00e8 stato accusato di omicidio. Davis ha affermato che i colpi sparati da lui e dai suoi amici erano per legittima difesa. Il procuratore distrettuale ha lasciato cadere l'accusa di omicidio nel gennaio 2006 a causa di prove insufficienti. Nell'ottobre precedente, in una questione non correlata, Davis non ha contestato l'accusa di aggressione aggravata per aver picchiato un promotore di locali notturni; nel momento in cui l'accusa di omicidio \u00e8 stata ritirata, stava scontando una condanna a sei mesi di carcere per questo. Davis \u00e8 stato rilasciato dal carcere alla fine di gennaio 2006.\nNel settembre 2008, Davis \u00e8 stato arrestato per violazione della libert\u00e0 vigilata e per aver completato solo 25 delle 600 ore di servizio in comunit\u00e0 dopo l'arresto del 2005 per aggressione aggravata. Fu condannato a un anno nel carcere della Contea di Fulton ma fu rilasciato dopo sei mesi.\n2010-2011.\nIl 2 novembre 2010, Gucci Mane \u00e8 stato arrestato per aver guidato in contromano, ostruzione, nessuna licenza di guida, nessuna assicurazione e altre spese di circolazione. Poco dopo \u00e8 stato portato al Grady Memorial Hospital per accertamenti.\nIl 4 gennaio 2011, un giudice della Contea di Fulton e della Corte Suprema della Georgia ha ordinato a Davis di ricoverarsi in un ospedale psichiatrico. I documenti rivelano che i suoi avvocati hanno depositato una richiesta di infermit\u00e0 mentale il 27 dicembre, sostenendo che non era in grado di \"andare avanti a partecipare in modo intelligente all'udienza\".\nDavis \u00e8 stato arrestato nell'aprile del 2011 nella contea di Dekalb, con due accuse di aggressione aggravata con un'arma da fuoco.\nIl 13 settembre 2011, Davis \u00e8 stato condannato a sei mesi di prigione, dopo essersi dichiarato colpevole di due capi di condotta spericolata e aggressione. \u00c8 stato rilasciato l'11 dicembre 2011.\n2013-2014.\nIl 22 marzo 2013, il Dipartimento di Polizia di Atlanta ha emesso un mandato per l'arresto di Davis dopo che avrebbe presumibilmente attaccato un fan che stava cercando di scattare una foto con lui. Il fan, ha affermato che Gucci Mane lo ha colpito con una bottiglia in testa mentre stava parlando con una guardia di sicurezza per avere una foto con il rapper. \u00c8 stato curato al Grady Memorial Hospital e ha ricevuto 10 punti. Quattro giorni dopo, un secondo uomo sosteneva che Gucci Mane gli avesse dato un pugno in faccia quando cerc\u00f2 di stringergli la mano dopo una performance al Club Onyx di Filadelfia. La mattina del 27 marzo, Davis \u00e8 stato arrestato per aggressione aggravata. \u00c8 stato incarcerato nella prigione della contea di Fulton. Il suo avvocato ha detto che i testimoni affermano che Gucci Mane non aveva niente a che fare con l'assalto. \u00c8 apparso in tribunale il 10 aprile 2013 ed \u00e8 stato incriminato per un conteggio di aggressioni. Due giorni dopo \u00e8 stato rilasciato sotto cauzione di $ 75.000, e il giorno seguente, il 14 aprile, \u00e8 stato nuovamente arrestato per violazione della libert\u00e0 vigilata. \u00c8 stato rilasciato tre settimane dopo, il 2 maggio 2013.\nIl 13 settembre 2013, Gucci Mane era in giro con un amico e si stava comportando \"in modo irregolare\". L'amico ha deciso di chiamare la polizia per aiutarlo. Quando arriv\u00f2 la polizia, Gucci Mane inizi\u00f2 a maledirli e a minacciarli. Le autorit\u00e0 lo hanno preso in custodia alle 12:05 e hanno trovato su di lui della marijuana e una pistola. \u00c8 stato arrestato con l'accusa di portare un'arma illegalmente, possesso di marijuana e condotta disordinata. Secondo quanto riferito, \u00e8 stato ricoverato in ospedale in seguito all'arresto. Il 30 settembre 2013, fu rivelato che Gucci Mane avrebbe scontato 183 giorni di carcere con l'accusa di possesso di armi da fuoco da parte di un criminale condannato, condotta disordinata, possesso di arma illegale e possesso di marijuana, e molti altri.\nIl 3 dicembre 2013, Gucci Mane \u00e8 stato accusato in un tribunale federale con due capi di possesso di un'arma da fuoco. Secondo il procuratore federale, Gucci Mane era in possesso di due diverse armi tra il 12 e il 14 settembre 2013 e poteva essere condannato a 20 anni di prigione.\nIl 13 maggio 2014, Gucci Mane si \u00e8 dichiarato colpevole di possesso di un'arma da parte di un criminale condannato. Accett\u00f2 un patteggiamento che lo avrebbe tenuto in prigione fino alla fine del 2016. Secondo il Federal Bureau of Prisons, la sua data di rilascio sarebbe il 20 settembre 2016. Ha scontato la sua pena negli Stati Uniti nel penitenziario a Terre Haute, Indiana. Il 26 maggio 2016, Gucci Mane \u00e8 stato rilasciato dalla prigione prima della data programmata; ci\u00f2 era dovuto al fatto che inizialmente Gucci Mane non era stato accreditato per il periodo in cui prestava servizio in attesa della sua condanna.\nControversie.\nFaida con Waka Flocka Flame.\nIl 15 marzo 2013, Gucci Mane ha annunciato che il collaboratore e amico Waka Flocka Flame \u00e8 stato \"abbandonato\" dalla 1017 Brick Squad Records. I due rapper hanno continuato a lanciarsi insulti su Twitter. Sebbene sia stato segnalato che l'account Twitter di Gucci Mane \u00e8 stato hackerato, Waka Flocka Flame ha dichiarato: \"Non lasciare che i media ti prendano in giro. Questa merda \u00e8 vera.\" Il 27 marzo 2013, durante un'intervista di MTV, Waka Flocka Flame ha spiegato che non avrebbe mai pi\u00f9 fatto musica o affari con Gucci Mane. Nessuno dei rapper ha spiegato da dove ha origine la controversia. Waka Flocka Flame ha dichiarato: \"Suppongo che entrambi siamo al traguardo, stiamo solo seguendo le nostre rotte.\"\nIl 19 novembre 2013 \u00e8 stato rivelato che Gucci Mane aveva intentato una causa contro Waka Flocka Flame, la madre di Waka Flocka Flame, Debra Antney, il rapper Khia Stone e il produttore Zaytoven. Li accusa di frode, racket e violazione del contratto. Secondo Gucci Mane, Antney ha preso il controllo della 1017 Brick Squad Record, senza autorizzazione, e lo ha usato per creare tre etichette separate. \"Gucci sta anche accusando le parti di aver trattenuto i diritti d'autore e \"gonfiato\" il costo delle spese per le etichette\" e ha affermato che Antney ha sequestrato i suoi beni e ha rubato un anello e una collana.\nAll'inizio del 2017, i problemi tra i due sono riemersi quando Waka Flocka Flame ha pubblicato la canzone \"Was My Dawg\", molti ritengono che si riferita a Gucci Mane.\nProvocazioni su Twitter.\nNel settembre 2013, Gucci Mane ha inviato una serie di tweet a varie figure del settore hip-hop. Nei tweet ha affermato di avere rapporti sessuali con le fidanzate dei rapper. Un paio di giorni dopo, Gucci Mane ha dichiarato che il suo account Twitter era stato hackerato. Tuttavia, in seguito ammise nella sua autobiografia di aver creato lui i tweet."}
{"id": "1318484", "revid": "36426", "url": "https://it.wikipedia.org/wiki?curid=1318484", "title": "Galleria di Milano", "text": ""}
{"id": "1318485", "revid": "32116", "url": "https://it.wikipedia.org/wiki?curid=1318485", "title": "Serious Sam 2", "text": ""}
{"id": "1318490", "revid": "767487", "url": "https://it.wikipedia.org/wiki?curid=1318490", "title": "A 45 minuti da Hollywood", "text": "A 45 minuti da Hollywood \u00e8 un cortometraggio del 1926 diretto da Fred Guiol, seconda pellicola nella quale Laurel &amp; Hardy recitano assieme, sebbene in ruoli da non protagonisti. Fu un incontro casuale dato che non c'\u00e8 alcuna scena in cui compaiano tutti e due insieme. Un anno dopo inizier\u00e0 la loro carriera come coppia.\nTrama.\nUna famiglia di periferia va a Hollywood per pagare le rate dell'ipoteca della casa dove vivono.\nIl capo della comitiva \u00e8 il figlio maggiore Orville (Tryon).\nNel grande cine-studio potranno ammirare tutte le grandi celebrit\u00e0: da Theda Bara alle Simpatiche canaglie.\nDurante il tour Orville rimane immischiato in un inseguimento con tanto di sparatoria.\nVerr\u00e0 salvato da una ragazza misteriosa che lo conduce in un albergo.\nIn realt\u00e0 si tratta di un uomo vestito da donna che lo porta in una camera d'albergo dove al bagno si trova un detective (Hardy) che si sta lavando nella vasca. Quest' uomo travestito da donna colpir\u00e0 alla testa Tryon e gli ruber\u00e0 i vestiti e i soldi e nella camera entrer\u00e0 poi la moglie del detective che vedr\u00e0 Tryon sul letto rivestito da donna dal furfante che si \u00e8 invece preso i suoi vestiti, scambiandoli con il malcapitato e pensa che il marito l'abbia tradita. Questi va su tutte le furie giurando alla moglie di non sapere chi sia quella \"donna\" e comincia a rincorrerla quando la vede in giro per l'albergo.\nIl ruolo di Laurel e Hardy.\nIl film \u00e8 il secondo in cui gli attori Stan Laurel e Oliver Hardy (ovvero Stanlio e Ollio) compaiono insieme nel cast. Il primo ufficiale \u00e8 \"Cane fortunato\" del 1921, dove i due non hanno ancora dato forma ai loro personaggi. Infatti fino al 1927 Laurel e Hardy nutriranno solo un semplice rapporto di collaborazione in campo cinematografico. Laurel spesso diriger\u00e0 comiche di cui Hardy ne ricoprir\u00e0 il ruolo di primo attore. Per un fortuito caso del destino, un equivoco nel film, i due non si incontrano sulla scena. Infatti il detective Ollio cerca di sfondare una porta, convinto che dei malviventi si siano rifugiati in una determinata stanza dell'hotel. Stanlio \u00e8 un comune pensionato che sta cercando di dormire, quando i ladri, in realt\u00e0 i protagonisti provinciali, irrompono nella sua stanza e involontariamente lo coinvolgono in una rissa. Hardy intanto sfonda la porta con i poliziotti, ma sbaglia camera. Il frammento \u00e8 riproposto anche nell'antologia \"L'allegro mondo di Stanlio e Ollio\" di Robert Youngson (1965)."}
{"id": "1318497", "revid": "76963", "url": "https://it.wikipedia.org/wiki?curid=1318497", "title": "Seymore Butts", "text": "\u00c8 il protagonista della prima porno-reality-sitcom: un programma televisivo a met\u00e0 tra il reality show e la sitcom che segue, giorno per giorno, le vicissitudini di un magnate dell'industria hard sul set e nella vita privata: \"\".\nBiografia.\nNasce da una famiglia ebrea che si trasferisce molto presto a Los Angeles: qui Glasser studia alla Santa Monica High School e lavora come gestore di una palestra e personal trainer. In difficolt\u00e0 finanziarie, decide di affittare i locali alle produzioni hard. Nel 1991 gira il suo primo film e cambia il suo nome in Seymore Butts, che \u00e8 si pronuncia come \"see more butts\", che in inglese significa \"vedi pi\u00f9 sederi\".\nNel 2001 rimane coinvolto in un processo per \"oscenit\u00e0\" da parte dello Stato della California: ne esce con un \"agreement\", ma soprattutto con un grande sostegno popolare, che dar\u00e0 la spinta alla produzione del programma televisivo \"Porno: un affare di famiglia\" nel 2003. Glasser, sua madre Lila, il cugino sessantenne Stevie Glasser e il figlio Brady, sono i protagonisti del reality \"Family Business\" (\"affari di famiglia\") ed \u00e8 prodotto dal canale televisivo via cavo Showtime.\nTra le sue fidanzate, alcune famose pornostar tra cui Shane, Taylor Hayes (la madre di Brady), Alisha Klass e Mari Possa, la cui relazione \u00e8 iniziata ed \u00e8 finita con la conclusione dello show."}
{"id": "1318498", "revid": "62244", "url": "https://it.wikipedia.org/wiki?curid=1318498", "title": "Allsvenskan 1990", "text": "L'edizione 1990 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Kaj Eskelinen (IFK G\u00f6teborg), con 10 reti."}
{"id": "1318505", "revid": "125599384", "url": "https://it.wikipedia.org/wiki?curid=1318505", "title": "Enzo Cucchi", "text": "Biografia.\nFormatosi da autodidatta, dopo gli esordi in ambito concettuale, \u00e8 approdato alla figurazione, diventando uno dei principali esponenti del nucleo storico della Transavanguardia italiana tematizzato da Achille Bonito Oliva. Nelle opere su tela, accompagnate da numerosi disegni e spesso presentate da testi poetici scritti dall'artista stesso, si riappropria con sguardo visionario del mito, della storia dell'arte e della letteratura (\"Cani con lingua a spasso\", 1980 ed \"Eroe senza testa\", 1981; \"Sia per mare che per terra\", 1980), dando vita a composizioni di grande intensit\u00e0 simbolica, nelle quali spesso il mondo \u00e8 rappresentato come campo di battaglia tra due principi opposti.\nDopo le grandi composizioni con l'uso del carboncino e del collage, ha sperimentato l'utilizzo di diversi materiali, tra i quali, la terra, il legno bruciato, i tubi al neon e il ferro (nella serie \"Vitebsk-Harar\" dedicata ad Arthur Rimbaud e Kazimir Severinovi\u010d Malevi\u010d), abbracciando nel contempo un uso quasi caravaggesco della luce, che gli ha consentito effetti di profondit\u00e0 spaziale.\nNel 1986 ha risposto alla chiamata del gallerista napoletano Lucio Amelio che, in seguito al terremoto dell'Irpinia del 1980, aveva chiesto ai maggiori artisti contemporanei dell'epoca di realizzare un'opera che avesse come tema il terremoto, da inserire nella collezione \"Terrae Motus\". La sua opera \"Senza titolo\" \u00e8 costituita da quattro pannelli di ferro invecchiati e arrugginiti, che rimandano alla violenza dell'usura del tempo, al centro dei quali campeggia un tondo con un vascello, immagine simbolica cara all'artista. Ha realizzato anche alcune sculture e la decorazione della cappella di Monte Tamaro, presso Lugano (1992-94, architetto Mario Botta).\nNel 2016 ha collaborato al progetto della chiesa di San Giacomo Apostolo a Ferrara, aperta nel 2021, dove \u00e8 collocato un ciclo di opere in ceramica nera raffigurante episodi biblici. "}
{"id": "1318509", "revid": "287204", "url": "https://it.wikipedia.org/wiki?curid=1318509", "title": "Ailill mac M\u00e1ta", "text": "Era il padrone del fertile toro dalle corna bianche del Connacht, chiamato Finnbhennach. Sebbene il toro fosse nato nella mandria di Medb, la leggenda dice che l'animale pens\u00f2 che appartenere a una donna fosse meno dignitoso che essere di un uomo e che quindi scelse di appartenere ad Ailill. Allora Medb inizi\u00f2 il \"T\u00e1in B\u00f3 C\u00faailnge\" per rubare il fertile toro dell'Ulster, Donn C\u00faailnge.\nFu ucciso da Conall Cernach, su suggerimento di Medb, come vendetta per la morte di Fergus mac R\u00f3ich. Ailill era padre di Findabair, che ebbe da Medb."}
{"id": "1318510", "revid": "155634", "url": "https://it.wikipedia.org/wiki?curid=1318510", "title": "Haringey", "text": "Il Borgo londinese di Haringey \u00e8 un borgo di Londra che si trova nella parte settentrionale della citt\u00e0, nella Londra esterna.\nVenne istituito nel 1965, fondendo i precedenti Borgo municipale di Hornsey, Borgo municipale di Wood Green e Borgo municipale di Tottenham, che erano precedentemente parti del Middlesex. Sede del borgo \u00e8 l'antico palazzo municipale di Tottenham.\nQuartieri.\nHaringey \u00e8 suddiviso in diciannove quartieri (\"wards\"), individuati a fini elettorali per l'elezione del consiglio comunale, dato che ogni quartiere ha diritto a scegliere tre consiglieri.\nAmministrazione.\nHaringey \u00e8 governata da un Consiglio eletto ogni cinque anni con sistema uninominale. Ciascun quartiere avendo tre rappresentanti, il totale \u00e8 di 57 consiglieri, ad oggi dopo le elezioni del 2010 divisi fra 34 laburisti e 23 liberali.\nNominalmente il primo cittadino \u00e8 il sindaco di Haringey, che presiede il Consiglio e viene scelto di anno in anno. I suoi poteri sono tuttavia limitati e pi\u00f9 che altro propositivi, dato che diversamente dall'uso dell'Europa continentale, egli non \u00e8 il vertice dell'esecutivo cittadino, posizione occupata invece dal Capo dell'Esecutivo, vera figura chiave dell'amministrazione e presidente della giunta esecutiva scelta dalla maggioranza fra i consiglieri in carica. Ancor pi\u00f9 cerimoniale \u00e8 la terza autorit\u00e0 locale, quella del Vice Luogotenente, segretario comunale nominato dal Luogotenente della Contea come rappresentante della Corona ma privo di qualsivoglia potere effettivo. Tutta la macchina amministrativa del Consiglio, inoltre, dal 2000 divide le sue funzioni con l'Autorit\u00e0 della Grande Londra.\nPer quanto riguarda le elezioni politiche, Haringey \u00e8 suddivisa longitudinalmente in due distinti collegi uninominali, uno che fonde Hornsey e Wood Green, e uno che comprende Tottenham."}
{"id": "1318511", "revid": "767487", "url": "https://it.wikipedia.org/wiki?curid=1318511", "title": "Alice nelle citt\u00e0", "text": "Alice nelle citt\u00e0 (\"Alice in den St\u00e4dten\") \u00e8 un film del 1973 diretto da Wim Wenders.\nFilmato in bianco e nero, \u00e8 il primo capitolo della \"trilogia della strada\" firmata dal regista di D\u00fcsseldorf e realizzata a met\u00e0 degli anni settanta. Questa saga cinematografica comprende anche \"Falso movimento\" (1975) e \"Nel corso del tempo\" (1976).\nTrama.\nPhilip Winter \u00e8 un giornalista tedesco, deluso dagli Stati Uniti d'America dopo un viaggio di lavoro. Proprio quando sta per lasciare il suolo americano per tornare in patria, incontra all'aeroporto Lisa, una connazionale con una bambina di 9 anni. La donna chiede a Philip di tenere compagnia alla bambina mentre lei tenta di riconciliarsi con il compagno. Le cose vanno per le lunghe e dunque Lisa chiede all'uomo di prendere l'aereo per Amsterdam con sua figlia Alice. La donna avrebbe dovuto raggiungerli il giorno seguente ma cos\u00ec non avviene. Muniti di una sola fotografia, i due lasceranno Amsterdam e viaggeranno per varie citt\u00e0 della Germania per trovare la nonna della ragazzina.\nProduzione.\nIl film \u00e8 stato girato in ordine cronologico iniziando nella Carolina del Nord, proseguendo fino a New York, proseguendo poi ad Amsterdam e finendo in Germania, a Wuppertal principalmente, per tutta l'estate del 1973.\nSecondo Wenders, con \"Alice in the Cities\", il suo quarto lungometraggio, era arrivato a una svolta importante, un tentativo consapevole di fare qualcosa che solo lui poteva fare.\nCameo.\nWim Wenders ha un cameo nel film: nella scena che si svolge nel caff\u00e8 in South Carolina, \u00e8 in piedi accanto al jukebox.\nOmaggi cinematografici.\nSu un gioornale Felix legge la notizia della morte di John Ford.\nUn road-movie.\nI personaggi di Wenders iniziano un viaggio in seguito a un evento che incrina il loro rapporto col mondo: il viaggio avvia la ricerca di una identit\u00e0 che faccia loro ritrovare il senso dell'esistenza. L'emozione del viaggio \u00e8 evocata a livello visivo dalla presenza di luoghi come gli aeroporti, le stazioni ferroviarie, i cartelli stradali; dal ricorrente utilizzo di ogni sorta di mezzo di trasporto, da immagini che trasmettono la sensazione visiva e uditiva del movimento.\nMusica.\nLa colonna sonora originale \u00e8 del gruppo tedesco Can. Durante le riprese si possono sentire interpretazioni di Deep Purple con Smoke on the Water, Rolling Stones con Midnight Rambler e Angie Canned Heat con On the Road Again. Philip partecipa inoltre a un concerto di Chuck Berry."}
{"id": "1318513", "revid": "62244", "url": "https://it.wikipedia.org/wiki?curid=1318513", "title": "Allsvenskan 1991", "text": "L'edizione 1991 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Kennet Andersson (IFK G\u00f6teborg), con 13 reti.\nClassifiche.\nM\u00e4sterskapsserien.\nSi disput\u00f2 la prima edizione della M\u00e4sterskapsserien, la quale assegnava il titolo di campione di Svezia.\nKvalsvenskan.\nAlla Kvalsvenskan parteciparono le ultime quattro squadre classificate della prima fase dell'Allsvenskan (Halmstads BK, GAIS, \u00d6sters IF e GIF Sundsvall) e le prime classificate della prima fase dei quattro gironi di Division 1 (Kiruna FF, Hammarby IF, V\u00e4stra Fr\u00f6lunda IF e Trelleborgs FF).\nSpareggi salvezza/promozione.\nAgli spareggi salvezza/promozione parteciparono inizialmente le prime classificate della seconda fase dei quattro gironi di Division 1 (Vasalunds IF, IK Brage, BK H\u00e4cken e Helsingborgs IF), che si affrontarono tra loro per decretare la squadra sfidante della quarta classificata del girone di Kvalsvenskan (V\u00e4stra Fr\u00f6lunda IF) per un posto nella successiva Allsvenskan."}
{"id": "1318518", "revid": "438678", "url": "https://it.wikipedia.org/wiki?curid=1318518", "title": "Varsity Blues", "text": "Varsity Blues \u00e8 un film del 1999 diretto da Brian Robbins, prodotto da MTV Films e distribuito dalla Paramount Pictures.\nTrama.\nA West Canaan, nella profonda provincia texana, il football \u00e8 una religione, uno stile di vita e una societ\u00e0 con leggi e regole proprie: la piccola cittadina vive interamente in funzione dell'appuntamento settimanale con la partita dei West Canaan High School Coyotes.\n\"Profeta\" di questa religione \u00e8 l'allenatore Bud Kilmer, da ben trent'anni alla guida della squadra, che ha portato in due occasioni alla vittoria del campionato di stato e ventidue volte alla vittoria del campionato distrettuale, al quale \u00e8 perfino dedicato lo stadio. Animato da una feroce voglia di vincere ad ogni costo l'ennesimo titolo della sua gloriosa carriera, tratta i suoi giovani atleti con rigido autoritarismo e senza alcun riguardo per la loro salute.\nQuando, a quattro partite dalla fine del campionato, la stella della squadra, il quarterback Lance Harbor, che Kilmer ha spinto a giocare con pericolose iniezioni di cortisone in un ginocchio malandato pur di raggiungere la vittoria, si infortuna gravemente, mettendo fine a qualsiasi prospettiva di carriera nel football universitario e professionistico (grazie al quale aveva anche ottenuto una borsa di studio importante), arriva il momento della riserva Jonathon \"Mox\" Moxon che, malgrado lo scetticismo generale visto che non ha mai giocato una partita a causa della superiorit\u00e0 di Lance, si dimostra un pi\u00f9 che degno sostituto, diventando subito il nuovo idolo cittadino. Ma lo scontro di personalit\u00e0 tra l'indipendente Mox e l'autoritario Kilmer \u00e8 inevitabile.\nJohn non gioca a football con l'intenzione di diventare professionista ma per passione, tanto \u00e8 vero che durante le partite stava in panchina a studiare per poter essere ammesso alla Brown University. Oltre ai problemi con Kilmer, Mox non sopporta il fatto che il padre non veda in lui altro che la sua possibilit\u00e0 di riscatto, cosa che metter\u00e0 in chiaro alla fine della loro terza partita, l'unica persa a causa di una sbronza la notte prima, urla chiaramente al padre \"Io non voglio la tua vita!\". Nell'ultima partita, decisiva per la vittoria del campionato, alla fine del secondo quarto Mox si ribella a Kilmer, desideroso di fare un'iniezione di cortisone al running back migliore della squadra che si \u00e8 strappato durante la partita, Wendell Brown. Wendell, prima della partita, si era lamentato con Mox del razzismo di Kilmer, che gli fa sempre percorrere tutto il campo, ma che al momento di segnare chiama uno schema a favore di un ricevitore bianco, in questo modo gli impedisce di mettersi in luce. Mox, durante la partita, ha ignorato gli schemi del mister ed ha servito spesso Wendell, una mossa ribelle, ma vincente. Kilmer capisce, nonostante le sue idee razziste, di aver bisogno di Wendell per vincere e quindi, come Lance prima di lui, lo convince a farsi fare l'iniezione. Mox si dichiara, per\u00f2, anche pronto a rinunciare alla borsa di studio alla Brown pur di non vedere il suo amico rovinarsi la salute (Kilmer lo minacci\u00f2 di seguire i suoi schemi o avrebbe abbassato i suoi voti personalmente per fargli perdere la borsa di studio, rovinandogli la vita), per poi insultare l'allenatore, scatenando per\u00f2 la rappresaglia di tutti i suoi compagni che non sopportano pi\u00f9 il coach, specie Tweeder e Billy Bob, oltre ad un Lance in stampelle che consiglia a Wendell di non accettare tale trattamento perch\u00e9 non ne vale la pena. Di fronte alla ribellione della squadra, Kilmer ordina a tutti di prepararsi, dicendo che li avrebbe guidati alla vittoria, ma nessuno lo segue fuori dallo spogliatoio, e Kilmer se ne va nel suo ufficio, restando da solo coi suoi trofei a pensare. Mox prende le redini della squadra dicendo che i ragionamenti di Kilmer \"48 minuti da ricordare per 48 anni\" non sono altro che un mucchio di sciocchezze, di entrare in campo e di disputare gli ultimi due quarti soltanto perch\u00e9 \u00e8 il tempo che manca, poich\u00e9 si tratta solo di una partita e tutto si concluder\u00e0 allo scadere del tempo, incitandoli ad essere \"eroi\", perch\u00e9 finalmente ne hanno l'opportunit\u00e0.\nIl gruppo si ricompatta unito nello spirito e nel desiderio di vittoria, e torna in campo pi\u00f9 motivato, con Lance che ritorna, ancora con le stampelle, nel ruolo di allenatore. La squadra compie una rimonta, durante la quale Lance decide di usare uno schema con 5 ricevitori proposto dallo stesso Mox settimane prima (che Kilmer insult\u00f2 per averlo soltanto proposto in allenamento definendolo inutile) che si rivela vincente. Alla fine la collaborazione di gestione della squadra tra Lance e Mox si dimostra straordinaria, ma sar\u00e0 proprio una loro scelta a portare al punto della vittoria Billy Bob, il pi\u00f9 ingenuo, buono e grosso della squadra, che realizzer\u00e0 la vittoria nonostante tre avversari sulla propria schiena. Alla fine Mox stesso racconta la conclusione degli eventi: Lance cap\u00ec di poter provare ad intraprendere la carriera di allenatore; Kilmer non allen\u00f2 mai pi\u00f9; lui invece si stava dedicando alla laurea alla Brown University, e dopo quella partita finale non gioc\u00f2 mai pi\u00f9 a football.\nDistribuzione.\nIl film \u00e8 Uscito nelle sale cinematografiche statunitensi il 15 gennaio 1999 in 2.121 copie.\nAccoglienza.\nIncassi.\nIl film si rivel\u00f2 un piccolo successo, incassando 52 milioni di dollari a fronte di un budget produttivo di 16 milioni.\nCritica.\nL'accoglienza critica \u00e8 stata complessivamente negativa. L'aggregatore di recensioni Rotten Tomatoes lo definisce \u00ab\"un prevedibile football movie che manca di intensit\u00e0\"\u00bb (\u00ab\"a predictable football movie that lacks intensity\"\u00bb) e gli assegna una valutazione complessiva di 39%, sulla base di 20 recensioni positive su 51, per un voto medio di 5/10.\nPer Mauro Gervasini (\"FilmTV\") \u00e8 un \u00ab\"Teen-age-movie di buone intenzioni e scarso livello\"\u00bb, \u00ab\"tagliato con l'accetta per piacere a censori e genitori [...] Pi\u00f9 che un film, uno spot della Pubblicit\u00e0 Progresso\"\u00bb.\nRiconoscimenti.\nPer la sua interpretazione James Van Der Beek ha vinto un Teen Choice Award ed un MTV Movie Award alla migliore performance rivelazione maschile."}
{"id": "1318519", "revid": "117440", "url": "https://it.wikipedia.org/wiki?curid=1318519", "title": "Twitches - Gemelle streghelle 2", "text": "Twitches - Gemelle streghelle 2 (\"Twitches Too!\") \u00e8 il sequel del film prodotto per Disney Channel \"Twitches - Gemelle streghelle\", trasmesso in Prima TV negli Stati Uniti su Disney Channel USA il 12 ottobre 2007. In Italia \u00e8 stato trasmesso sempre su Disney Channel il 26 gennaio 2008. Girato tra Toronto, Ontario e Canada ad aprile 2007, le riprese sono durate circa due mesi.\nTrama.\nDopo avere salvato la loro madre e la loro terra Coventry dall'oscurit\u00e0, \u00e8 tempo che le ragazze vengano a sapere l'una l'altra cosa vuol dire avere i poteri magici. Mentre Camryn vive uno stile di vita quotidiana con la sua mamma, Alex \u00e8 impaziente di iniziare la sua nuova vita come una studentessa di scuola superiore. Mentre prova a vivere il pi\u00f9 normalmente possibile, le gemelle non sanno che l'oscurit\u00e0 perversa continua a minacciare la loro esistenza. Inoltre le due scoprono anche che il loro padre mancante, Aron, potrebbe ancora essere vivo."}
{"id": "1318521", "revid": "1566286", "url": "https://it.wikipedia.org/wiki?curid=1318521", "title": "Rhea Harder", "text": "\u00c8 Sarah nella serie televisiva \"Lolle\". Ha recitato in numerose altre serie televisive tedesche, tra le quali \"Alles au\u00dfer Sex\" e \"Hamburg Distretto 21\".\nBiografia.\nRhea Harder ha conseguito la maturit\u00e0 nel 1995. Ha poi studiato recitazione e dizione con Henriette Gonnermann e Heidelotte Diehl.\nNel 1993, Harder apparve in quattro episodi della soap opera \"Gute Zeiten, schlechte Zeiten\" interpretando il ruolo di Susanne Kr\u00fcger, prima di recitare, dal 1996 in poi, per sei anni in un ruolo da protagonista, vale a dire quello di Florentine \"Flo Spira\" Spirandelli di Montalban di Montalban. Durante la partecipazione alla soap opera, si \u00e8 anche esibita come cantante.\nDal 2003 al 2005 \u00e8 apparsa poi nella serie \"Lolle\".\nNel 2004 \u00e8 diventata madre per la prima volta. La sua gravidanza \u00e8 stata inserita nella trama della serie televisiva e anche suo figlio \u00e8 apparso nella serie, interpretando il ruolo di Ben. \nNel 2005/2006 \u00e8 apparsa nella serie televisiva \"Alles au\u00dfer Sex\". \nDal 2006 ha iniziato a recitare nella serie ZDF \"Hamburg Distretto 21\", dove interpreta la giovane poliziotta Franziska \"Franzi\" Jung. \nNel 2009 ha prestato la propria voce come Gabriele \"Gaby\" Glockner nel dramma radiofonico TKKG, sostituendo Veronika Neugebauer morta di cancro.\nNel giugno 2013 Harder ha sposato il suo fidanzato storico J\u00f6rg Vennewald. Insieme hanno un figlio (nato nel 2010) e una figlia (nata nel 2014); la famiglia vive ad Amburgo."}
{"id": "1318527", "revid": "166163", "url": "https://it.wikipedia.org/wiki?curid=1318527", "title": "Koh ker", "text": ""}
{"id": "1318528", "revid": "2232435", "url": "https://it.wikipedia.org/wiki?curid=1318528", "title": "Testo unico", "text": "Per testo unico (abbreviato in T.U.), nel diritto italiano, si intende una raccolta di norme che disciplinano una determinata materia.\nFino al 1988 erano emanati con decreto del Presidente della Repubblica ma, dallo stesso anno e dopo la promulgazione della legge 23 agosto 1988, n. 400, debbono essere emanati con decreto legislativo.\nDescrizione.\nCon tale raccolta normativa su un determinato argomento di diritto, si sostituisce e si coordina una congerie di provvedimenti legislativi che, accavallandosi in sequenza, portavano all'interprete scarsa chiarezza di applicazione; nella fattispecie, leggi susseguitesi nel tempo che modificavano altre leggi, e/o introducevano nuove norme sulla materia; altre leggi che si affiancavano alle precedenti aggiungendovi norme, ecc.\nIl testo unico, solitamente di tipo compilativo, ha perci\u00f2 il pregio di accomunare in un solo corpo testuale \u2013 spesso definito \"codice\", anche se generalmente manca della necessaria sistematicit\u00e0 \u2013 tutta la regolamentazione su una materia, evitando cos\u00ec al destinatario (avvocato, giudice, consulente del lavoro, ingegnere, architetto, pubblico funzionario o cittadino), la possibilit\u00e0 di incorrere in errori dovuti alla pluralit\u00e0 di norme sparse per il sistema legislativo. La forza di legge deriva dal supporto normativo in esso riunito e quindi, eventuali inesattezze di tale testo non avrebbero influenza sulle norme vigenti.\nI testi unici possono limitarsi a riordinare le norme esistenti oppure possono introdurre modifiche e adeguamenti entro limiti ristretti. il testo unico di delegificazione \u00e8 una terza tipologia creata nel 1999, che permette al governo di trasformare le leggi in norme regolamentari emendabili senza il passaggio parlamentare.\nInoltre, la Corte costituzionale della Repubblica Italiana, con la sentenza 10 aprile 1957, n. 10 aveva affermato che il testo unico predisposto in base a delega legislativa \u00e8 un vero e proprio decreto legislativo, che ha quindi forza di legge."}
{"id": "1318532", "revid": "155613", "url": "https://it.wikipedia.org/wiki?curid=1318532", "title": "Chiesa dei greci uniti", "text": ""}
{"id": "1318534", "revid": "155613", "url": "https://it.wikipedia.org/wiki?curid=1318534", "title": "Chiesa greca della Santissima Annunziata", "text": ""}
{"id": "1318535", "revid": "1727793", "url": "https://it.wikipedia.org/wiki?curid=1318535", "title": "Derby del Sole", "text": "Il derby del Sole, conosciuto anche come il derby del Sud (anche se con quest'appellativo vengono definiti numerosi altri confronti), \u00e8 la partita di calcio che riguarda due societ\u00e0 italiane, la e il , cio\u00e8 i primi due sodalizi dell'Italia centro-meridionale ad essere stati ammessi alla Lega Calcio, all'epoca denominata \"Direttorio Divisioni Superiori\", nella stagione 1926-27; la prima attraverso le squadre di Alba e Fortitudo, che in seguito alla fusione del 1927 con il Roman Football Club daranno vita alla Roma, la seconda sotto il nome di Associazione Calcio Napoli.\nL'appellativo viene riferito in particolare agli incontri tra le due squadre durante gli anni 1970 e 1980, quando regnava tra la tifoseria giallorossa e quella azzurra un gemellaggio. Con la rottura del gemellaggio tra le tifoserie il 25 ottobre 1987, il derby perdeva il suo originale significato, trasformandosi in una sfida spesso segnata dai toni aspri tra le due squadre e le rispettive tifoserie.\nStoria.\nRoma e Napoli furono nella Divisione Nazionale 1927-1928 le due squadre che rappresentarono l'Italia centrale e meridionale all'interno di un campionato dominato dalla prevalenza di squadre settentrionali; le tre squadre ambivano ad ottenere buoni risultati, soprattutto dopo l'attivit\u00e0 estiva del Napoli per rinforzare l'organico e la fusione che aveva dato vita alla Roma, ma ciononostante tutti e tre i sodalizi non riuscirono ad accedere al girone finale; le squadre escluse da quest'ultimo presero parte alla Coppa CONI 1928, competizione in cui ebbe luogo il primo derby del Sole tra Roma e Napoli.\nLa sfida si disput\u00f2 l'8 aprile 1928, nel corso della prima giornata del torneo, al Motovelodromo Appio; i napoletani andarono subito a segno con Gontrano Innocenti, ma sul finale del primo tempo i gol di Fasanelli e Cappa ribaltarono il risultato. All'inizio della ripresa l'azzurro De Martino si infortun\u00f2, lasciando la sua squadra in dieci uomini; questo permise alla Roma di prendere il controllo della partita e di dilagare, grazie ad altri due gol di Fasanelli, che fiss\u00f2 il risultato della prima sfida tra le due squadre sul 4-1 per i padroni di casa, che si aggiudicarono il primo derby del Sole. Nella partita di ritorno, giocata con la Roma saldamente prima in classifica, fu al contrario dominata dal Napoli, che vinse 2-0 con le reti di Ghisi e Zoccola, ostacolata solamente dagli interventi dell'estremo difensore giallorosso Ballante che evit\u00f2 una sconfitta pi\u00f9 gravosa.\nDopo un'amichevole invernale vinta 3-0 dalla Roma, e dopo essere state inserite in due gironi diversi nel corso della Divisione Nazionale 1928-1929, le due squadre presero parte al primo campionato italiano con la formula del girone unico, la Serie A 1929-1930; il primo derby del Sole nella massima divisione del campionato si disput\u00f2 il 10 novembre 1929 a Roma e termin\u00f2 in pareggio: al vantaggio romanista ad opera di Ludue\u00f1a, rispose Vojak con una doppietta che port\u00f2 i partenopei in vantaggio; la situazione di parit\u00e0 fu ristabilita dalla rete di Volk nel secondo tempo. La partita, oltre che per essere il primo confronto in Serie A, viene ricordata per un particolare episodio: al 35' del primo tempo, con la Roma in vantaggio per 1-0, l'azzurro Fenilli lasci\u00f2 partire un potente tiro che ruppe la rete difesa dal portiere giallorosso, ma l'arbitro che non si accorse del fatto, tra le proteste dei napoletani comand\u00f2 la rimessa da fondo campo. Ad ammettere il fatto fu lo stesso direttore sportivo della Roma Vincenzo Biancone, che aggiunse che nella confusione generale la rete fu fatta ricucire dal giovane Balilla Lombardi, che anni dopo giocher\u00e0 con la maglia giallorossa. Le due squadre, anche nella partita di ritorno a Napoli, si spartirono i punti in palio, terminando la partita sul risultato di 1-1.\nNella stagione 1930-1931 la partita d'andata, disputata nella Capitale, vide un netto predominio dei giallorossi, che vinsero 3-1, mentre nel frattempo sugli spalti si registrarono dei lievi scontri. A Napoli fu la squadra partenopea che, alla ricerca del riscatto, impose un secco 3-0 alla societ\u00e0 capitolina. Anche la stagione seguente vide una vittoria a testa per squadra, entrambe giunte in casa ed entrambe per 1-0, anche se la Roma termin\u00f2 il campionato al terzo posto, sei piazze e cinque punti al di sopra dei partenopei.\nRecord.\nRoma-Napoli 8-0 (Serie A 1958-59)\nRoma-Napoli 4-4 (Serie A 2007-08)\nNapoli-Roma 4-0 (Serie A 1971-1972, Serie A 1980-1981, Serie A 2020-2021)\nA Roma.\nIn Serie A: 2-1 (2 novembre 2019)\nIn Coppa Italia: 3-2 (5 febbraio 2014)\nIn Serie A: 0-0 (24 ottobre 2021)\nIn Coppa Italia: 0-0 (29 maggio 1975)\nIn Serie A: 0-2 (21 marzo 2021)\nIn Coppa Italia: 0-1 (1\u00ba maggio 1962)\nA Napoli.\nIn Serie A: 4-0 (29 Novembre 2020)\nIn Coppa Italia: 3-0 (12 febbraio 2014)\nIn Serie A: 1-1 (28 ottobre 2018)\nIn Coppa Italia: 0-0 (27 gennaio 1993)\nIn Serie A: 2-4 (3 marzo 2018)\nIn Coppa Italia: 0-3 (8 dicembre 2005)"}
{"id": "1318536", "revid": "155613", "url": "https://it.wikipedia.org/wiki?curid=1318536", "title": "Chiesa greca unita", "text": ""}
{"id": "1318547", "revid": "1543377", "url": "https://it.wikipedia.org/wiki?curid=1318547", "title": "America francofona", "text": "Con il termine America francofona ci si riferisce all'insieme dei territori nordamericani, caraibici e sudamericani la cui popolazione ha il francese come lingua madre o come seconda lingua corrente.\nSebbene l'espressione \"America latina\" sia ormai utilizzata correntemente, privilegiando una serie di considerazioni esulanti da criteri linguistici, come sinonimo di \"Iberoamerica\", essa era stata coniata dagli storici proprio per designare tutte le aree delle Americhe che erano state colonizzate da nazioni latine e di conseguenza abitate da popolazioni di lingua spagnola, portoghese o francese: se si considera questa accezione, fanno parte dell'America latina non solo la Guyana francese e le Antille francesi, ma anche il Qu\u00e9bec, che ne costituirebbe dunque l'estremit\u00e0 settentrionale.\nSecondo i dati del Ministero francese degli Esteri vi sono nelle Americhe almeno 14 milioni di francofoni, cifra che posiziona il francese come quarta lingua pi\u00f9 parlata del continente dietro lo spagnolo, l'inglese e il portoghese e davanti al quechua, l'aymara e l'olandese.\nTerritori costituenti l'America francofona.\nFanno parte dell'America francofona:\nLe variet\u00e0 di francese nelle Americhe.\nIl francese parlato nelle Americhe presenta diverse variet\u00e0 locali, caratterizzate da proprie peculiarit\u00e0 e differenze col francese europeo pi\u00f9 o meno accentuate:"}
{"id": "1318550", "revid": "560289", "url": "https://it.wikipedia.org/wiki?curid=1318550", "title": "Sposati... con figli", "text": "Sposati... con figli (\"Married... with Children\") \u00e8 una sitcom statunitense andata in onda dal 1987 al 1997. In Italia \u00e8 stata trasmessa su Canale 5 e su Sky Show. Questa serie televisiva \u00e8 stata presa come spunto per un'altra sitcom intitolata Felici insieme.\nTrama.\nLa serie racconta le vicende quotidiane della famiglia Bundy, composta dal capofamiglia Al (Ed O'Neill), venditore di scarpe, ritratto dell'americano medio maleducato e pantofolaio, la moglie Peggy, casalinga dalle acconciature anni sessanta, concentrata pi\u00f9 sul suo \"look\" che sulle faccende domestiche, i loro due figli Kelly e Bud, e i loro vicini.\nGuest star.\nNella serie sono apparsi molti volti noti in qualit\u00e0 di guest star, tra i tanti: Robert Englund, Milla Jovovich, David Boreanaz, Andrea Parker, Joey Lauren Adams, Traci Lords, gli Anthrax, Stephen Dorff, Giovanni Ribisi, Teri Weigel la drag queen Divine e molti altri."}
{"id": "1318551", "revid": "1865216", "url": "https://it.wikipedia.org/wiki?curid=1318551", "title": "Michail Petrovi\u010d Lazarev", "text": "Biografia.\nOriginario di una famiglia nobile della provincia di Vladimir, nel 1800 entr\u00f2 nel Collegio Navale russo. Tre anni dopo venne aggregato alla flotta britannica dove rimase per cinque anni, interamente trascorsi in navigazione nel Mare del Nord, nel Mediterraneo, e negli oceani Pacifico, Atlantico e Indiano. Dal 1808 al 1813 serv\u00ec nella flotta Baltica, prese parte alla guerra russo-svedese (1808-1809) ed alla guerra patriottica del 1812, e partecip\u00f2 all'attacco a Danzica a bordo della nave \"Phoenix\".\nLa sua prima circumnavigazione risale al periodo compreso fra 1813 e il 1816, a bordo del vascello \"Suvorov\"; la spedizione part\u00ec da Kron\u0161tadt per raggiungere l'Alaska. Durante la navigazione Lazarev scopr\u00ec l'atollo di Suvorov.\nNel 1819 gli venne affidato il comando della nave \"Mirnyj\", la seconda nave della spedizione esplorativa guidata da Fabian Gottlieb von Bellingshausen (al comando dello sloop-of-war Vostok). Tra il 1819-1821 Lazarev effettu\u00f2 cos\u00ec la sua seconda circumnavigazione, e durante la spedizione si ebbe il primo avvistamento del continente antartico. Il 28 gennaio (calendario gregoriano) del 1820 venne infatti avvistata la costa antartica, alle coordinate di .\nTra il 1822 e il 1825, Lazarev comp\u00ec la sua terza circumnavigazione al comando della fregata \"Krejser\", conducendo ricerche meteorologiche ed etnografiche, affiancato dal fratello Andrej al comando della nave \"Ladoga\". Nel 1832 Andrej pubblic\u00f2 un resoconto di questo viaggio.\nNel 1826 Lazarev divenne comandante della nave \"Azov\", che fece parte della squadriglia che salp\u00f2 verso il Mar Mediterraneo al comando dell'ammiraglio Login Petrovi\u010d Gejden (Lodewijk van Heiden), e prese parte alla battaglia di Navarino nel 1827. Lazarev fu promosso contrammiraglio per il valore dimostrato durante la battaglia.\nNel 1828-1829, durante la guerra russo-turca, guid\u00f2 il blocco dello stretto dei Dardanelli. Nel 1830 Lazarev, ritornato a Kron\u0161tadt, divenne comandante di unit\u00e0 navali della Flotta Baltica, e due anni dopo divenne Comandante in capo della flotta del Mar Nero.\nNel febbraio del 1833, Lazarev guid\u00f2 una squadriglia russa verso il Bosforo, dove firm\u00f2 il Trattato di Hunkar-Iskelesi con la Turchia; nello stesso anno fu nominato Comandante della flotta del Mar Nero, dei porti del Mar Nero e governatore militare di Sebastopoli e di Nikolaev.\nLazarev mor\u00ec nel 1851 a Vienna, dove si trovava per cure mediche; fu sepolto nella cattedrale di Sebastopoli.\nCuriosit\u00e0.\nDopo il crollo dell'Unione Sovietica, l'incrociatore della classe Kirov \"Frunze\" della marina russa \u00e8 stato rinominato \"Admiral Lazarev\"."}
{"id": "1318552", "revid": "78273", "url": "https://it.wikipedia.org/wiki?curid=1318552", "title": "Married... with Children", "text": ""}
