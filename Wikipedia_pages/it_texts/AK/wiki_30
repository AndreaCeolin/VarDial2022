{"id": "1283867", "revid": "123318191", "url": "https://it.wikipedia.org/wiki?curid=1283867", "title": "Museo dell'occupazione della Lettonia", "text": "Il Museo dell'occupazione della Lettonia () \u00e8 un museo storico situato nel centro storico di Riga, capitale della Lettonia.\nAperto nel 1993, il Museo dell'Occupazione ripercorre i 51 anni di occupazione della Lettonia (dal 1940 al 1991), sotto il regime sovietico, eccettuati tre anni di occupazione tedesca, durante la guerra (1941-1944).\nPercorso espositivo.\nLa prima sezione del museo documenta gli eventi che condussero all'occupazione della Lettonia: il patto Molotov-von Ribbentrop, siglato il 23 agosto 1939, con il quale l'Unione sovietica e la Germania nazista si suddivisero le rispettive sfere di influenza nell'Europa orientale.\nL'itinerario di visita prosegue con la prima occupazione sovietica (tra il 1940 e il 1941), poi, con quella tedesca (tra il 1941 e il 1944) e, infine, con la seconda occupazione sovietica (dal 1944 al 1991, anno in cui la Lettonia riottenne l'indipendenza). Le esposizioni includono una riproduzione in grandezza naturale della baracca di un gulag della Siberia.\nNell'ultima sezione del museo sono esposti i documenti che testimoniano il dissenso del popolo lettone nei confronti del regime, che si acu\u00ec tra la fine degli anni ottanta e l'inizio degli anni novanta. Secondo le fonti, negli anni dell'occupazione sovietica e di quella tedesca, emigrarono verso l'Europa occidentale circa 200.000 Lettoni, di cui solo 80.000 ritornarono nel loro paese d'origine dopo l'indipendenza.\nA partire dal 2018 l'edificio che ospita il museo \u00e8 oggetto di importanti opere di ristrutturazione mentre l'esposizione \u00e8 temporaneamente trasferita in un'altra sede, in Rai\u0146a bulv\u0101ris 7, dove si trovava la vecchia ambasciata degli Stati Uniti. \u00c8 previsto che i lavori terminino nel 2020."}
{"id": "1283869", "revid": "117017206", "url": "https://it.wikipedia.org/wiki?curid=1283869", "title": "Gundobado", "text": "Biografia.\nEra figlio del re dei Burgundi Gundioco; secondo un'ipotesi del XIX secolo, la madre potrebbe essere stata una sorella del patrizio Ricimero.\nGregorio di Tours lo cita assieme ai fratelli Godegiselo, Gundomaro e Chilperico II, come figli di Gundioco, e anche il successivo \"Liber Historiae Francorum\" lo cita assieme ai fratelli come figlio di Gundioco, della stirpe del re visigoto, Atanarico.\nAl servizio dell'Impero romano.\nNel 472 Gundobado era \"magister militum per Gallias\", cio\u00e8 comandante dell'esercito della Gallia, che all'epoca formava l'Impero d'Occidente assieme all'Italia; quando suo zio, il \"patricius\" Ricimero, vero detentore del potere nell'Impero Romano d'Occidente, entr\u00f2 in contrasto con l'imperatore Antemio, suo suocero, Gundobado scese in Italia con le sue truppe per sostenere Ricimero.\nA luglio, nei pressi di Roma Gundobado sconfisse le truppe di Antemio, comandate dal neo-nominato \"rector Galliarum\" Bilimero, ponendo cos\u00ec fine alle speranze di Antemio. Antemio venne poi catturato e decapitato nella basilica di San Pietro in Vaticano o a Santa Maria in Trastevere, secondo alcune fonti da Gundobado stesso.\nQuando, quello stesso anno, Ricimero mor\u00ec, Gundobado gli subentr\u00f2 come \"magister militum praesentalis\" e \"patricius\"; poco dopo, alla morte del nuovo imperatore Anicio Olibrio, che Ricimero aveva opposto ad Antemio, Gundobado nomin\u00f2 imperatore Glicerio.\nNel 474 Glicerio venne deposto dal nuovo imperatore Giulio Nepote, giunto dall'Oriente con una flotta. La deposizione di Glicerio ha dei lati oscuri. Nepote sbarc\u00f2 con delle truppe, ma \u00e8 verosimile che le forze di Gundobado, e quindi di Glicerio, fossero consistenti: se avesse voluto, Gundobado avrebbe potuto verosimilmente opporre una rilevante resistenza a Nepote, ma invece non lo fece. Una spiegazione proposta fu che l'elezione di Glicerio non ebbe il sostegno n\u00e9 dell'imperatore d'Oriente, n\u00e9 della classe senatoria, n\u00e9 dell'aristocrazia gallo-romana: resistere a Nepote senza l'appoggio del senato sarebbe stato controproducente per Gundobado. Esiste anche la possibilit\u00e0 che Gundobado, che non era in Italia in occasione della deposizione di Glicerio, fosse andato in Gallia per trovare i rinforzi necessari a contrastare l'attacco di Nepote. Va notato che in seguito Gundobado fu in ottimi rapporti con la corte orientale.\nRe dei Burgundi.\nGundobado ritorn\u00f2 allora in Gallia, alla propria gente. Fu allora, o poco dopo, che il regno burgundo fu diviso tra Gundobado (che ricevette la parte pi\u00f9 importante, con Lione capitale) e i suoi fratelli Godegiselo (che forse ricevette Ginevra), Chilperico II (Valence-sur-Rh\u00f4ne) e Gundomaro I (Vienne). Gregorio afferma che Gundobado assassin\u00f2 suo fratello Chilperico e i figli maschi, ne affog\u00f2 la moglie e ne esili\u00f2 le figlie. \nIn quegli anni si era anche sviluppata un'alleanza con gli Ostrogoti di Teodorico il Grande, che, nel 490, port\u00f2 i Burgundi ad intervenire in Liguria, per alleggerire la pressione di Odoacre sugli Ostrogoti asserragliati a Pavia. Pare che i danni provocati dai Burgundi fossero tali che nell'anno in cui Teodorico inizi\u00f2 a governarla abbon\u00f2 ai Liguri i due terzi delle imposte.\nIl regno dei Burgundi era circondato da vicini potenti, a nord dai Franchi e a sud da Ostrogoti e Visigoti. Gundobado tent\u00f2 di diminuire queste pressioni legandosi attraverso matrimoni con i re dei regni vicini: suo figlio Sigismondo spos\u00f2 Ariagne, figlia del re ostrogoto Teodorico il Grande, mentre Clotilde, figlia di Chilperico II, spos\u00f2 il re franco Clodoveo I.\nQuando, intorno all'anno 500, Clodoveo, re dei Franchi, attacc\u00f2 il regno dei Burgundi, Godigeselo trad\u00ec il fratello Gundobado (il tradimento \u00e8 confermato anche dalla cronaca del vescovo Mario di Avenches) unendosi ai Franchi. Cos\u00ec i due eserciti sconfissero le truppe di Gundobado e dei suoi alleati Visigoti, presso Digione. Gundobado sfugg\u00ec alla morte e alla cattura ritirandosi ad Avignone, dove attese Clodoveo e gli promise di pagargli un tributo, cedendo al fratello la sede di Vienne. Ma dopo che Clodoveo si era ritirato dalla Burgundia, non solo non pag\u00f2 pi\u00f9 il tributo, ma, riorganizzate le truppe, attacc\u00f2 saccheggi\u00f2 Vienne, Godegiselo venne catturato in una chiesa e condannato a morte, nello stesso luogo. Con la morte di Godigeselo Gundabado entr\u00f2 in possesso di tutto il regno di Burgundia.\nNon si sa di preciso se Gundobado e Clodoveo si siano riconciliati o se Gundobado sia stato costretto ad una specie di vassallaggio dalla precedente vittoria di Clodoveo, fatto sta che nella primavera del 507 il re dei Burgundi si un\u00ec ai Franchi a Poitiers combatt\u00e9 assieme a Clodoveo nella loro vittoriosa battaglia di Vouill\u00e9 contro i Visigoti di Alarico II e i loro alleati Alemanni, e dopo la battaglia, con le sue truppe occup\u00f2 la Settimania, da cui per\u00f2 fu cacciato poco dopo dalle truppe ostrogote del generale Ibbas. Mentre i Franchi avevano esteso il loro dominio sulla Gallia centrale, i Burgundi non avevano ottenuto nulla.\nDurante questa fase tumultuosa del regno burgundo, tra il 483 e il 501, Gundobado inizi\u00f2 a imporre la \"Lex Gundobada\", pubblicandone la prima parte e usando come fonte la \"Lex Visigothorum\". In seguito al consolidamento del suo potere, tra il 501 e la sua morte nel 516, Gundobado pubblic\u00f2 la seconda parte della sua legge, parte che era di carattere meno dipendente dalla tradizione burgunda.\nAlla sua morte, nel 516, gli succedette Sigismondo.\n\"Lex Gundobada\".\nIl \"Liber Constitutionum sive Lex Gundobada\" (\"Il libro della costituzione o Legge di Gundobado\"), conosciuta anche come \"Lex Burgundionum\", o pi\u00f9 semplicemente come \"Lex Gundobada\" o come il \"Liber\", fu pubblicata in diverse parti tra il 483 e il 516, principalmente da Gundobado, ma anche da suo figlio Sigismondo. Era una compilazione delle leggi consuetudinarie burgunde ed \u00e8 tipica di molti codici legali germanici di quel periodo. In particolare, il \"Liber\" risente molto dell'influenza della \"Lex Visigothorum\" e influenz\u00f2 a sua volta la pi\u00f9 tarda \"Lex Ribuaria\" dei Franchi Riparii. Il \"Liber\" \u00e8 una delle fonti primarie per conoscere la vita contemporanea dei Burgundi e la storia dei suoi re.\nCome molte delle trib\u00f9 germaniche, le tradizioni legali burgunde permettevano l'applicazione di leggi separate per etnie separate. Perci\u00f2, in aggiunta alla \"Lex Gundobada\", Gundobado eman\u00f2 anche una serie di leggi per i sudditi romani del regno burgundo, la \"Lex Romana Burgundionum\" (\"Legge Romana dei Burgundi\").\nDiscendenti.\nGundobado, dalla moglie Caratena, ebbe quattro figli:"}
{"id": "1283873", "revid": "1793900", "url": "https://it.wikipedia.org/wiki?curid=1283873", "title": "Tre Fratelli (Riga)", "text": "I Tre Fratelli (in lettone, \"Tr\u012bs br\u0101\u013ci\") sono tre edifici, cos\u00ec denominati perch\u00e9 somiglianti, situati nel cuore della citt\u00e0 di Riga, la capitale della Lettonia, ai civici 17, 19 e 21 di Maz\u0101 Pils iela, a pochi passi dal duomo. Nel loro insieme, rappresentano il pi\u00f9 antico complesso residenziale della citt\u00e0.\nL'edificio al numero 17 \u00e8 il pi\u00f9 antico, risalente al tardo Quattrocento.. La facciata presenta timpani a gradini, decorazioni in stile gotico e alcuni dettagli propri dell'architettura rinascimentale. In origine l'edificio constava di un'unica ampia stanza e di un attico utilizzato come magazzino. Il palazzo fu restaurato nel 1955\u201357 dall'architetto P. Saulitis.\nLa facciata della casa al numero 19 risale al 1646, mentre il portale in pietra fu aggiunto nel 1746. Lo stile complessivo denuncia un'influenza del Manierismo olandese.\nLa casa al numero 21, in stile barocco, risale al tardo Seicento.\nIl complesso dei \"Tre Fratelli\" ospita attualmente l'Ispettorato di Stato per la tutela del patrimonio culturale e il Museo lettone di architettura."}
{"id": "1283876", "revid": "122359648", "url": "https://it.wikipedia.org/wiki?curid=1283876", "title": "Svizzera sassone", "text": "La Svizzera sassone (in tedesco: S\u00e4chsische Schweiz, in ceco: Sask\u00e9 \u0160v\u00fdcarsko) \u00e8 una regione montuosa ed un parco nazionale vicino a Dresda in Sassonia, Germania. \u00c8 la continuazione della Svizzera boema nella Repubblica Ceca ed \u00e8 situata nell'ex circondario rurale omonimo, dal 2008 ampliato territorialmente e rinominato in Svizzera Sassone-Monti Metalliferi Orientali.\nNella regione ci sono circa mille vette e diverse depressioni. La zona \u00e8 molto conosciuta ed apprezzata sia dagli abitanti locali che dagli scalatori internazionali. La fortezza del K\u00f6nigstein \u00e8 un punto di riferimento pi\u00f9 conosciuto della zona.\nStoria.\nLa Svizzera sassone fu inizialmente colonizzata dagli Slavi.\nCirca mille anni fa la Svizzera era una zona di confine fra tre trib\u00f9 slave: i \"Nisane\", stanziati ad est dell'Elba tra Dresda e Pirna, i \"Milzane\", stanziati attorno ad Oberlausitz, ed i \"Dacine\", stanziati nelle regioni meridionali.\nNel XIII secolo i tedeschi incominciarono a stabilirsi nella zona ed incominciarono a costruire una serie di fortezze per proteggere le rotte commerciali, attualmente tra quelle meglio conservate si annoverano il Festung K\u00f6nigstein ed il castello Hohnstein. Poco o niente rimane di altri castelli e fortezze come il \"piccolo Bastei\" od il castello sul Falkenstein, oggi solo un picco roccioso.\nAlcune fortezze furono usate successivamente anche come basi per scorribande nei paesi vicini che scemarono quando nel XV secolo la zona divenne parte del Margraviato di Mei\u00dfen.\nLa regione acquist\u00f2 rinomanza nel XIX secolo per il turismo. Artisti romantici venivano attratti dalla natura selvaggia dei luoghi, come il pittore Ludwig Richter o il compositore Carl Maria von Weber, che ambient\u00f2 la sua opera \"Der Freisch\u00fctz\" (\"Il franco cacciatore\") con la scena del \"Wolfsschlucht\" (\"la gola del lupo\") vicino alla paese di Rathen.\nCastelli.\nI castelli nella zona sono:\nin Sassonia: Hohnstein, Hockstein, Neurathen, Altrathen, K\u00f6nigstein, Lilienstein, Falkenstein, Frienstein, Rauschenstein;\nin Boemia: Schauenstein, Falkenstein, Kreibitzer Burg, Tollenstein, Khaaer Burg, Sch\u00f6nbuch."}
{"id": "1283877", "revid": "1793900", "url": "https://it.wikipedia.org/wiki?curid=1283877", "title": "Casa del gatto", "text": "La Casa del gatto (in lettone \"Ka\u0137u nams\") \u00e8 un edificio situato nel cuore della citt\u00e0 di Riga, la capitale della Lettonia. L'edificio \u00e8 in stile Art Nouveau, ed \u00e8 uno dei pi\u00f9 conosciuti della citt\u00e0. Deve il suo nome ad un piccolo gatto in bronzo situato sulla punta del tetto che sembra essere avvinghiato alla costruzione cercando di non cadere.\nQuesto edificio fu fatto costruire da un ricco commerciante, che vedendosi rifiutare il permesso di entrare a far parte della Camera del Commercio Maggiore (e non potendo quindi godere dei relativi benefici), come segno di spregio, fece mettere sul pinnacolo della costruzione un gatto con il posteriore indirizzato verso la Camera di Commercio Maggiore che si trova proprio l\u00ec di fronte. Ben presto, per\u00f2, il proprietario del palazzo fu costretto a invertire l'orientamento del gatto, il quale guarda la strada."}
{"id": "1283879", "revid": "92723", "url": "https://it.wikipedia.org/wiki?curid=1283879", "title": "Chiesa del Sacro Cuore (Montemurlo)", "text": "La chiesa del Sacro Cuore si trova nel comune di Montemurlo, ed \u00e8 chiesa parrocchiale.\nLa moderna chiesa, costruita su progetto di Raffaello Franci nel 1938 \u2013 1946, ha i fianchi della robusta mole, movimentati da cappelle absidate e un robusto campanile. L'interno conserva una \"Deposizione\" di Michele delle Colombe (1585 circa) e un \"Crocifisso\" ligneo del Settecento sull'altare maggiore."}
{"id": "1283883", "revid": "767487", "url": "https://it.wikipedia.org/wiki?curid=1283883", "title": "Il volto di Karin", "text": "Il volto di Karin (\"Karins ansikte\") \u00e8 un cortometraggio del 1984 diretto da Ingmar Bergman.\nTrama.\nIl tema di questo piccolo film \u00e8 il volto della madre del regista, Karin \u00c5kerblom. Come racconta lui stesso nella propria autobiografia, si limita a riprendere con una macchina da presa a 8 millimetri e un obiettivo speciale fotografie dell'album di famiglia. Il volto della madre compare dalla prima fotografia fatta all'et\u00e0 di tre anni fino all'ultima fototessera scattata poco tempo prima della morte avvenuta all'et\u00e0 di settantasei anni. Il regista ripercorre i momenti salienti della vita della madre..\nCommento.\nIl commento \u00e8 costituito da didascalie di scritte bianche su fondo nero. \nMusica.\nLe musiche sono arrangiate ed eseguite dalla pianista K\u00e4bi Laretei.\nProduzione.\nIl film \u00e8 prodotto da Ingmar Bergman per Cinematograph AB.\nDistribuzione.\nIl cortometraggio terminato nel 1983 viene presentato il 2 novembre 1985 in un festival del cinema nordico a Lubecca abbinato al film \u00c5ke and His World di Allan Edwall e al festival di Berlino del 1986 abbinato a un film di Mikl\u00f3s Jancs\u00f3, L'aube.\nViene trasmesso dalla televisione svedese il 29 settembre 1986.\nIn Italia viene distribuito nel marzo 2005, come contenuto speciale dell'edizione in DVD de \"Il posto delle fragole\".\nIn inglese il film \u00e8 conosciuto con il titolo di \"Karin's Face\"."}
{"id": "1283884", "revid": "73997", "url": "https://it.wikipedia.org/wiki?curid=1283884", "title": "Wendy and Lemmy", "text": ""}
{"id": "1283888", "revid": "10392041", "url": "https://it.wikipedia.org/wiki?curid=1283888", "title": "Astronavi", "text": ""}
{"id": "1283889", "revid": "223378", "url": "https://it.wikipedia.org/wiki?curid=1283889", "title": "Italimpianti", "text": "Italimpianti - Societ\u00e0 Italiana Impianti per Azioni S.p.A era una societ\u00e0 del gruppo IRI-IRITECNA (poi Fintecna) attiva nei settori dell'ingegneria impiantistica, nel settore metallurgico e siderurgico.\nStoria.\nFondazione.\nItalimpianti \u00e8 stata fondata da Finsider il 6 agosto 1951 con il nome di \"Interessenze siderurgiche S.p.A.\".\nNel 1957 diventa \"Consulenze progettazioni e costruzioni di impianti siderurgici SpA\", quindi nel 1966 \"Societ\u00e0 italiana impianti SpA\".\nAcquisisce l'ultima denominazione nel 1971, dopo aver assorbito altre aziende di progettazione industriali, tra le quali \"Cosider\".\nPrivatizzazione.\nIl processo di privatizzazione di Italimpianti si avvia l'11 settembre 1995.\nItalimpianti venne venduta per 57,5 miliardi di lire a Fiat Impresit, societ\u00e0 del gruppo Fiat, a \"Mannesmann Demag AG\", controllata dalla tedesca Mannesmann e al gruppo Techint. Ognuna di queste societ\u00e0 aveva diritto ad usare il marchio \"Italimpianti\" a fianco della propria ragione sociale.\nL'ultimo anno prima della privatizzazione vantava 813 miliardi di lire di valore della produzione, 9 miliardi di utile netto, 1.400 unit\u00e0 ed un portafoglio ordini pari a 1.294 miliardi.\nLe attivit\u00e0 acquisite dalla societ\u00e0 tedesca sono state raggruppate in \"Demag Italimpianti\", ex Innocenti Sant'Eustacchio, che dal 1999 si scinde in \"SMS Demag S.p.A.\" (Genova, tecnologie per la riduzione diretta) e \"SMS Demag INNSE S.p.A.\" (Milano, componenti per la laminazione a caldo, tubifici e presse). Fiat Impresit, tramite Fisia, ha rilevato le attivit\u00e0 di impiantistica ambientale (Castalia) assumendo nel contempo la denominazione \"Fisia Italimpianti\". La \"Techint\" ha rilevato i sistemi di movimentazione, i forni elettrici e di riscaldo e le linee di trattamento dei nastri, costituendo al suo interno una nuova divisione denominata \"Techint Italimpianti\" (poi \"Techint Technologies\").\nSedi storiche.\nLa sede storica dell'Italimpianti si trovava a Genova, nella zona del centro denominata Piccapietra. Alla fine degli anni '80 la sede venne spostata al nuovo grattacielo del quartiere San Benigno, denominato \"matitone\" per la pianta ottagonale, mentre la vecchia sede venne occupata dal noto quotidiano locale Il Secolo XIX.\nLa ditta aveva anche una sede a Taranto, presso lo stabilimento siderurgico, denominata Italimpianti SUD ed una a Piombino all'interno delle relative Acciaierie.\nAttivit\u00e0.\nLo scopo della societ\u00e0 era la progettazione e la costruzione di impianti ed opere ingegneristiche civili ed industriali comprese attivit\u00e0 di manutenzione e consulenza.\nItalimpianti ha realizzato e ammodernato numerosi impianti e opere civili in Italia ed all'estero, tra i quali: Bagnoli, Taranto, Cornigliano, Terni, Messico, Brasile (presso il porto di Tubar\u00e3o, nelle vicinanze di Vit\u00f3ria), Iran (Bandar Abbas prima e Mobarakeh - Esfahan poi), Unione Sovietica (Vol\u017eskij - Volgograd), Bahrein, Danimarca (il ponte sullo Kattegat), Emirati Arabi Uniti (Dubai e Abu Dhabi), Argentina - Centrale nucleare di Embalse...\nItalimpianti aveva realizzato, nel 1994, un fatturato totale pari a circa 410 miliardi di lire.\nItalimpianti SpA \u00e8 stata una delle societ\u00e0 di ingegneria industriale pi\u00f9 importanti in Italia.\nCultura popolare.\nPer la Cosider ha lavorato come impiegato, negli anni sessanta, l'attore e scrittore Paolo Villaggio. Fu quasi certamente in quella circostanza che Villaggio matur\u00f2 l'ispirazione per i suoi personaggi letterari (e cinematografici) di maggiore successo: il ragionier Ugo Fantozzi e l'impiegato \"semplice\" Giandomenico Fracchia."}
{"id": "1283892", "revid": "253269", "url": "https://it.wikipedia.org/wiki?curid=1283892", "title": "Charles Napier", "text": "Ha interpretato oltre 180 film, ed \u00e8 noto principalmente per essere apparso in molte pellicole dirette da Russ Meyer, quali \"Lungo la valle delle bambole\" (1970) e \"Supervixens\" (1975). Ha interpretato un ruolo anche nei cult movie \"The Blues Brothers - I fratelli Blues\" (1980) e \"Il silenzio degli innocenti\" (1991).\nBiografia.\nDopo essere apparso in alcune serie televisive, tra le quali \"Star Trek\", Napier debutt\u00f2 nel cinema interpretando un ruolo nel film \"Cherry, Harry &amp; Raquel!\" (1970), diretto da Russ Meyer, in cui sfoggi\u00f2 uno dei primi nudi integrali maschili della storia del cinema. Nel 1970 Meyer lo volle anche per \"Lungo la valle delle bambole\", suo grande successo, e l'anno successivo per \"I 7 minuti che contano\". Per la sua interpretazione in \"Supervixens\" (1975) Meyer disse: \"\u00abSenza Napier il film non avrebbe mai avuto lo stesso successo, ne sono sicuro, nonostante le grandi tette e le sette ragazze\u00bb\".\nSuccessivamente Napier lavor\u00f2 con registi come John Landis, interpretando il rude cantante dei \"Good Ol' Boys\", fantomatico complesso \"country\" nel film \"The Blues Brothers\" (1980), Jonathan Demme e Stephen Frears, e recit\u00f2 anche in \"Rambo 2 - La vendetta\" (1985). Interpret\u00f2 anche alcuni film italiani di genere, come lo slasher \"Camping del terrore\" (1986) e il fantascientifico \"Alien degli abissi\" (1989).\nPrese parte anche a note serie televisive come \"Kojak\", \"Dallas\", \"Hazzard\", \"CSI - Scena del crimine\", \"CHiPs\" e \"Renegade\". Mor\u00ec a 75 anni, nel 2011; riposa nel Cimitero Nazionale di Bakersfield, ad Arvin, in California.\nDoppiatori italiani.\nNelle versioni in italiano dei suoi film, Charles Napier \u00e8 stato doppiato da:\nDa doppiatore \u00e8 sostituito da:"}
{"id": "1283893", "revid": "47767", "url": "https://it.wikipedia.org/wiki?curid=1283893", "title": "Pieve di San Giovanni Decollato (Montemurlo)", "text": "La pieve di San Giovanni Decollato si trova nel comune di Montemurlo, nei pressi della rocca.\nStoria e descrizione.\nCostruita fra il 1085 e il 1096, fu parzialmente rifatta nel XIII secolo. All'inizio del XVI secolo furono realizzate importanti trasformazioni, a cui ne successero altre nel Settecento e ai primi dell'Ottocento. Alla facciata a capanna \u00e8 addossato un elegante portico architravato con pilastri tardomedievali in cotto. \nAll'interno, dipinti dei secoli XVI\u2013XVIII, tra cui la \"Madonna del Rosario con i santi Domenico, Agata e Andrea\" (1609) di Matteo Rosselli e l'\"Assunta che d\u00e0 la cintola a san Tommaso e i santi Giovanni Battista e Niccol\u00f2\" (1590) di Giovanni Stradano, con raffigurato sullo sfondo Montemurlo. Di particolare rilievo la \"Madonna col Bambino e i santi Giovanni Battista, Niccol\u00f2, Antonio abate e Pietro\" di Francesco Granacci (1521\u20131522)."}
{"id": "1283894", "revid": "24443", "url": "https://it.wikipedia.org/wiki?curid=1283894", "title": "Rifugio Citt\u00e0 di Ciri\u00e9", "text": "Il rifugio Citt\u00e0 di Ciri\u00e9 \u00e8 un rifugio situato nel comune di Balme (TO), in Val d'Ala, nelle Alpi Graie, a \"1.850\"\u00a0m s.l.m.\nStoria.\nLa struttura fu costruita nel 1930 con la funzione di casermetta della Guardia di Frontiera ed utilizzata con questo scopo sino alla fine della seconda guerra mondiale, quando fu incendiata dai partigiani. Nel 1952 l'edificio fu acquistato dalla sezione CAI UGET di Ciri\u00e9, che lo trasform\u00f2 in rifugio. L'inaugurazione ufficiale fu celebrata il 3 luglio 1954 alla presenza del Prefetto di Torino, con cori, bande e gruppi folkloristici delle vallate. In questa occasione il rifugio fu intitolato alla Citt\u00e0 di Ciri\u00e9 per l'aiuto finanziario e burocratico fornito da questa amministrazione comunale.\nL'edificio ha subito negli anni numerose modifiche, l'ultima e pi\u00f9 importante delle quali risale agli anni 2001-2003, quando fu completamente ristrutturato, sopraelevato e messo a norma, assumendo l'aspetto attuale.\nCaratteristiche e informazioni.\nPer la sua posizione il rifugio si presta molto per escursioni di vario grado di difficolt\u00e0, dalle semplici passeggiate alle ascese a vette di notevole rilievo.\nAccessi.\n\u00c8 raggiungibile in automobile arrivando alla testata della Val d'Ala, dove si trova il Pian della Mussa. Nel periodo invernale \u00e8 raggiungibile a piedi oppure con gli sci."}
{"id": "1283896", "revid": "1444345", "url": "https://it.wikipedia.org/wiki?curid=1283896", "title": "Lifeline (Ben Harper)", "text": "Lifeline \u00e8 l'ottavo album in studio del cantante statunitense Ben Harper, pubblicato il 28 agosto 2007."}
{"id": "1283897", "revid": "1048993", "url": "https://it.wikipedia.org/wiki?curid=1283897", "title": "Franco Beltrametti", "text": "Biografia.\nSi iscrive al Politecnico di Zurigo in Architettura nel 1958, incontrando Alberto Giacometti, Richard Neutra, Alvar Aalto e frequentando la cerchia post-dada di Giovanni Blumer, Serge Stautfer, Urban Gwerder, Leo Zanier e Oliviero Toscani.\nInizia in quel periodo una lunga serie di viaggi per il mondo. Nel 1960 \u00e8 a Parigi e lavora per gli architetti Candilis e Woods. Nel 1961 \u00e8 a Londra e collabora con Peter Smithson. Si laurea in architettura a Zurigo nel 1963. Si dirige subito dopo verso la Grecia. Poi soggiorna brevemente a Roma. Dopo un periodo zurighese parte per il Giappone con la Transiberiana. Vive a Tokyo dove l'accoglie Minoru Shimoda. Poi dal 1965 al 1967 \u00e8 a Kyoto dove si lega ai poeti beat Gary Snyder, Philip Whalen e Cid Corman che, con Nanao Sakaki, pubblicano poesia in riviste underground giapponesi e americane. In quel periodo Beltrametti inizia a scrivere poesie.\nInsegna ad \u014csaka all'International Design Institute e studia alla Kyoto University la cultura tradizionale giapponese.\nViene raggiunto da Judy Danciger, con cui ha nel 1966 il figlio Giona. Nel 1967 attraversa il Pacifico con un cargo per insegnare architectural design al Cal Poly di San Luis Obispo, California. Frequenta Albert Saijo, Alan Watts, Robert Creeley, Allen Ginsberg, Lawrence Ferlinghetti, Richard Brautigan e Richard Baker Roshi.\nNel 1968 torna in Europa deciso a tenere tutto il tempo a disposizione per scrivere.\nVive per un anno in Sicilia, a Partanna, tra i terremotati del Belice. Si trasferisce poi a Venezia, in Italia stringe amicizie strette con Giulia Niccolai, Adriano Spatola, Lalla Romano (parler\u00e0 di lui nel suo romanzo \"In vacanza col buon samaritano\" definendolo \"uno zen\"), Fernanda Pivano. Nel 1971 si stabilisce a Riva San Vitale, all'estremo sud del lago di Lugano, e collabora alla pubblicazione della rivista underground Paria (rivista). Nel 1976 dopo un grave incidente d'auto in Lussemburgo abbandona definitivamente la professione d'architetto, peraltro svolto molto saltuariamente, per vivere della sua arte.\nNel 1977 tourn\u00e9e europea di letture con James Koller. Nel 1978 riprende l'andirivieni tra Europa e Stati Uniti, San Francisco, Bolinas, New York City. Partecipa a One World Poetry ad Amsterdam. Nel 1982 \u00e8 al festival \"Di versi in versi\" di Daniela Rossi (Parma). Nel 1983 a \"Milano.poesia\". Nel 1985 fonda Mini, \"la rivista pi\u00f9 piccola del mondo\". Nel 1986 espone a Kyoto alla Gallery Gallery. Nel 1987, per la \"Festa della poesia\" di Riva San Vitale costruisce il Teepee/poesia, una lanterna magica. Dal 1988 al 1990 frequenti soggiorni da Daniela Ronconi (vedova di Demetrio Stratos), negli Appennini parmensi. Nel 1990 espone da Artco ad Ajaccio. Nel 1992 espone con Tom Raworth da Avida Dollars a Milano. Nel 1993 espone alla Galerie 22 di Marsiglia e a Bellinzona espone Choses da Attila, la galleria Di Nando Snozzi al Vallone. Nel 1994 lavora a Locarno.\nMuore in piena attivit\u00e0 il 26 agosto 1995.\nIl suo lascito, composto da manoscritti, corrispondenza e documentazione di vario genere, \u00e8 custodito a Berna, presso l'Archivio svizzero di letteratura.\nCollaborazioni cartacee.\nCollabora a moltissime riviste indipendenti ed underground nel mondo \ntra cui\" Tam-Tam\" (poesia/Italia), \"Montagna Rossa\" (poesia/CH), Paria (rivista) (psichedelia/CH), \"Cervo Volante\" (poesia/Italia), \"Coyote's Journal\" (poesia/USA)."}
{"id": "1283902", "revid": "1782831", "url": "https://it.wikipedia.org/wiki?curid=1283902", "title": "Unione Sportiva Triestina 1977-1978", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1977-1978.\nRosa.\n \nPresenze e reti.\nLa prima cifra rappresenta il numero di presenze e la seconda il numero di gol in campionato.&lt;br&gt;\nLuciano Bartolini 36/ -\nGiuseppe Valsecchi 2/ -\nLorenzo Berti 31/ 1\nAlessio Clemente 3/ -\nAlessandro Lucchetta 15/ -\nGiuseppe Marcato 18/ 1\nTullio Pezzopane 24/ -\nIlario Salvadori 37/ -\nFrancesco Schiraldi 23/ -\nGiuseppe Fontana 31/ 1\nAndrea Mitri 25/ 3\nVittorio Muiesan 1/ -\nSergio Politti 28/ 2\nMassimo Scarel 1/ -\nOrlando Tercovich 2/ -\nGiovanni Trainini 31/ 1\nMaurizio Zanutel 8/ 1\nGiannantonio Andreis 28/ 11\nPaolo Dri 39/ 9\nFulvio Franca 33/ 2\nAntonio Marcolini 32/ 5\nFulvio Rossi 8/ 1"}
{"id": "1283904", "revid": "110157", "url": "https://it.wikipedia.org/wiki?curid=1283904", "title": "Liujiaquan", "text": "Il Liujiaquan (\u5218\u5bb6\u62f3, pugilato della famiglia Liu), pi\u00f9 conosciuta nella pronuncia cantonese Laugarkuen, \u00e8 uno stile di arti marziali cinesi del sud della Cina. Esso \u00e8 uno dei Guangdong wu daming quan.\nOrigini.\nLa paternit\u00e0 di questo stile \u00e8 attribuita a Liu Yiyan (\u5218\u4e00\u773c), a Liu Sheng (\u5218\u751f) oppure a Liu Qingshan (\u5218\u9752\u5c71), tutti marzialisti cantonesi.\nForme.\nQuesto stile ha come Taolu a mano nuda: Dayuntian (\u5927\u8fd0\u5929); Xiaoyuntian (\u5c0f\u8fd0\u5929); Shiquan (\u5341\u62f3); Tianbianyan (\u5929\u8fb9\u96c1); Batugong (\u516b\u56fe\u529f); Liujia Wuxingquan (\u5218\u5bb6\u4e94\u5f62\u62f3); ecc.\nCon le armi: Liujia dao (\u5218\u5bb6\u5200); Liujia gun (\u5218\u5bb6\u68cd); ecc.\nHongjiaquan Liujiaquan.\nIn alcune scuole dello stile Hongjiaquan viene praticata una forma chiamata Liujiaquan (Lau Gar Kuen), che sarebbe stata introdotta da Lam Sai Wing dopo la sua assunzione presso l'associazione Jingwu Tiyu Hui del Guangdong."}
{"id": "1283908", "revid": "2111283", "url": "https://it.wikipedia.org/wiki?curid=1283908", "title": "Oratorio di San Girolamo e Santa Maria Maddalena dei Pazzi", "text": "L'oratorio di San Girolamo e Santa Maria Maddalena dei Pazzi si trova nel comune di Montemurlo, all'interno della villa Pazzi al Parugiano.\nStoria e descrizione.\nFu interamente affrescato nel 1583 \u2013 1584 dal fiammingo Giovanni Stradano con scene di notevole vivacit\u00e0 e fantasia narrativa. Nel centro della volta \u00e8 dipinto \"Dio Padre\", con ai lati la \"Creazione degli elementi\", il \"Peccato originale\", la \"Cacciata dal Paradiso\", il \"Giudizio Universale\" e l'\"Inferno\". La decorazione prosegue sulle pareti coi \"Santi Penitenti\" (Antonio abate e Paolo, Onofrio, Girolamo, Giovanni Battista) immersi nella natura. La vita contemplativa e il lavoro sono richiamati dalle vedute di eremi e della Rocca di Montemurlo. Nella fascia inferiore sono affrescati gli \"Apostoli\" e la \"Nativit\u00e0 della Vergine\", l'\"Annunciazione\" e l'\"Adorazione dei pastori\". Il prezioso organo (1713) \u00e8 del napoletano Felice Cimmino."}
{"id": "1283917", "revid": "123486196", "url": "https://it.wikipedia.org/wiki?curid=1283917", "title": "Mi Chico Latino", "text": "Mi Chico Latino \u00e8 il secondo singolo estratto dal primo album di Geri Halliwell, \"Schizophonic\". \u00c8 stato pubblicato il 16 agosto 1999 per l'etichetta discografica EMI.\nIl brano \u00e8 una ballata il cui argomento \u00e8 incentrato sulla ricerca del \"Chico latino\", ovvero \"ragazzo latino\" in spagnolo. Una particolarit\u00e0 della canzone risiede nel testo; \u00e8 infatti un mix tra l'inglese, l'italiano e lo spagnolo.\nIl singolo.\nPubblicato il 16 agosto 1999, ha raggiunto la posizione numero uno della classifica britannica, il primo di una serie di singoli composta da quattro prime posizioni consecutive per la cantante nella classifica britannica.\nOltre alla a-side che d\u00e0 il nome al singolo, sono presenti anche due b-side, \"G.A.Y.\" e \"Summertime\", che tuttavia non fanno la loro comparsa in tutte le versioni pubblicate.\nIl video.\nIl videoclip \u00e8 stato girato da Doug Nichol nel luglio del 1999 sull'isola di Mortorio, nell'Arcipelago di La Maddalena. Le coreografie sono di Luca Tommassini che compare anche nel video.\nTracce e formati.\nUK CD1/European CD Maxi&lt;br&gt;\nUK CD2&lt;br&gt;\nEuropean 2-Track CD Single&lt;br&gt;\nEuropean 2-Track CD Single&lt;br&gt;\nAustralian CD Maxi&lt;br&gt;\nFrench CD Single&lt;br&gt;\nItalian 12\"&lt;br&gt;\nSide A\nSide B\nVersioni ufficiali e remix.\n\"* solo nei singoli promozionali\""}
{"id": "1283918", "revid": "339392", "url": "https://it.wikipedia.org/wiki?curid=1283918", "title": "Terra Victoria", "text": ""}
{"id": "1283919", "revid": "57342", "url": "https://it.wikipedia.org/wiki?curid=1283919", "title": "Spiro Scimone", "text": "Biografia.\nNel 1994 scrive l'opera prima \"Nunzio\", da lui stesso interpretata accanto a Francesco Sframeli (con cui fonda nello stesso anno la Compagnia Scimone Sframeli), con la regia di Carlo Cecchi con cui Scimone inizia una collaborazione. Scimone e Sframeli, come attori, sono anche protagonisti di una trilogia shakespeariana che Cecchi mette in scena al Teatro Garibaldi di Palermo: \"Amleto\" nel 1996, \"Sogno di una notte di mezza estate\" nel 1997 e \"Misura per misura\" nel 1998.\nGrazie all'invenzione di un nuovo linguaggio teatrale, in cui lunghe pause cadenzano le sonorit\u00e0 del dialetto messinese, Scimone conquista\npubblico e critica: nel 1994 vince il Premio Idi \"Autori Nuovi\", nel 1995 la Medaglia d'oro Idi per la nuova drammaturgia e nel 1997 il Premio Ubu come nuovo autore.\nDue anni dopo, nel 1999, scrive \"La festa\", testo rappresentato con la regia di Gianfelice Imparato. Con \"La festa\", Scimone ottiene l'autorevole riconoscimento della Com\u00e9die-Fran\u00e7aise che presenta in cartellone l'opera, tradotta in lingua francese da Valeria Tasca e con la regia di Galin Stoev.\n\"Due amici\", il film realizzato da Scimone con Francesco Sframeli nel prodotto dalla Medusa Film nel 2002, vinse il premio Luigi De Laurentiis per la migliore opera prima alla 59\u00aa Mostra internazionale d'arte cinematografica di Venezia. Il film, ancora in dialetto messinese, \u00e8 ispirato al primo lavoro teatrale \"Nunzio\" del 1994, che consacr\u00f2 l'unione artistica della Compagnia Scimone Sframeli."}
{"id": "1283922", "revid": "88740", "url": "https://it.wikipedia.org/wiki?curid=1283922", "title": "San Sigismondo (Chienes)", "text": "San Sigismondo (\"St. Sigmund\" in tedesco) \u00e8 una frazione del comune italiano di Chienes in val Pusteria, in provincia di Bolzano, a 750 m s.l.m. \nGeografia fisica.\nLa frazione \u00e8 ubicata laddove la vallata si allarga in una vasta zona pianeggiante; per tale motivo essa gode di una ottima condizione climatica durante tutto l'anno. \nRipartizione territoriale.\nFonte: Comune di Chienes\nStoria.\nLe sue origini risalgono al 1050-1065, quando venne denominata \"Burin\" - che nell'Alto tedesco antico significa \"casa murata\" - e successivamente nel 1295 \"Pewern\" e nel 1318 \"P\u00e6uren\". Il cambio del nome, avvenuto nel Quattrocento, \u00e8 dovuto al particolare interesse che il duca Sigismondo d'Austria (1449-1489) dedic\u00f2 al paese; \u00e8 del 1456 la prima attestazione del toponimo \"Sandt Sigmundt\". Fu comune autonomo fino al 1929.\nMonumenti e luoghi d'interesse.\nDal punto di vista architettonico il paese \u00e8 basato sulle originali costruzioni sudtirolesi, i masi. Il punto di interesse principale \u00e8 la chiesa parrocchiale, fatta erigere proprio dal duca austriaco Sigismondo, nella quale si trova il pi\u00f9 antico e meglio conservato altare \"a portelle\" del Tirolo datato intorno al 1430 e probabilmente commissionato in onore della nascita di Sigismondo. L'esterno reca un monumentale affresco di San Cristoforo.\nAltro punto di interesse \u00e8 la chiesa di Nostra Signora (in tedesco \"St\u00f6cklkapelle\") risalente al 1621 ed edificata in stile barocco. \nAlle spalle della stazione ferroviaria, al di l\u00e0 del fiume Rienza, si trovano i \"bagni di Ilistra\" (in tedesco \"Ilstern\"), dove un tempo vi erano strutture per cure termali. Sempre in questa zona si trova la chiesa di Sant'Ulrico (in tedesco \"St. Ulrich\") risalente all'anno 1491 ed ottimamente conservata. \nSan Sigismondo offre diverse possibilit\u00e0 dal punto di vista gastronomico, oltre che dal punto di vista escursionistico, infatti in zona si trovano diversi sentieri di montagna da poter percorrere.\nSociet\u00e0.\nEvoluzione demografica.\nFonte: Comune di Chienes"}
{"id": "1283924", "revid": "121112285", "url": "https://it.wikipedia.org/wiki?curid=1283924", "title": "Inostrancevia", "text": "L'inostrancevia (gen. Inostrancevia) \u00e8 un terapside estinto, appartenente ai gorgonopsi. Visse nel Permiano superiore (circa 254 - 260 milioni di anni fa) e i suoi resti fossili sono stati ritrovati in Russia. \u00c8 il pi\u00f9 grande gorgonopside conosciuto.\nDescrizione.\nQuesto animale era di grandi dimensioni e poteva raggiungere una lunghezza di 3,5 metri. Il solo cranio era lungo anche 60 centimetri. Quest'ultimo era stretto e dotato di un muso allungato, con forti denti superiori simili a canini, lunghi fino a 15 centimetri (con una radice lunga la met\u00e0 della lunghezza dell'intero dente). Nella premascella erano presenti altri denti aguzzi ma pi\u00f9 corti, simili a incisivi. Il corpo era snello e le zampe erano relativamente corte, sporgenti dal corpo in modo pi\u00f9 o meno obliquo. Le zampe erano munite di cinque dita artigliate, mentre la coda era relativamente corta.\nClassificazione.\nI primi fossili di questo animale vennero ritrovati nell'Oblast di Arcangelo, nella zona del fiume Dvina. Il paleontologo russo Vladimir P. Amalitsky condusse i lavori di scavo durante la fine del Diciannovesimo Secolo, che portarono alla scoperta di numerosi fossili di tetrapodi tra cui \"Inostrancevia\". Furono rinvenuti due scheletri quasi completi, oltre ad altro materiale incompleto; uno dei due scheletri venne montato ed esposto a San Pietroburgo nel 1900, e l'altro scheletro venne ricostruito ed esposto qualche anno pi\u00f9 tardi. La specie tipo \u00e8 Inostrancevia alexandri, descritta postuma nel 1922 dallo stesso Amalitsky. Nel 1927 Pravoslavlev descrisse un'altra specie, \"I. latifrons\", proveniente dallo stesso giacimento e basata su un cranio. Altre specie attribuite a questo genere sono \"I. vladimiri\", descritta dallo stesso Pravoslavlev come un genere a s\u00e9 stante (Amalitzkia) ma attualmente considerata un sinonimo di \"I. latifrons\", e \"I. uralensis\", descritta nel 1974 da Tatarinov e basata su una scatola cranica frammentaria proveniente dalla zona di Orenburg. \n\"Inostrancevia\" \u00e8 un tipico rappresentante dei gorgonopsi, un gruppo di terapsidi carnivori molto diffusi nel Permiano superiore. Inostrancevia in particolare \u00e8 considerato una delle forme pi\u00f9 derivate del gruppo, ed \u00e8 il genere eponimo della sottofamiglia Inostranceviinae, comprendente forse anche il pi\u00f9 piccolo \"Pravoslavlevia\". Altri gorgonopsi derivati, affini a Inostrancevia, sono i Rubidgeinae, tra cui \"Rubidgea\", \"Aelurognathus\" e \"Sycosaurus\".\nDi seguito \u00e8 mostrato un cladogramma tratto dal lavoro di Gebauer del 2007: \nPaleoecologia.\n\"Inostrancevia\" doveva essere uno dei massimi predatori del suo ambiente. \u00c8 probabile che questo animale attaccasse anche grandi erbivori come i pareiasauri del genere \"Scutosaurus\", i cui resti sono stati ritrovati negli stessi luoghi."}
{"id": "1283925", "revid": "3082", "url": "https://it.wikipedia.org/wiki?curid=1283925", "title": "Gundobaldo", "text": ""}
{"id": "1283926", "revid": "6923", "url": "https://it.wikipedia.org/wiki?curid=1283926", "title": "Thesaurus Massafrensis", "text": "Il tesoretto massafrese, o \"thesaurus Massafrensis\" \u00e8 un tesoretto di circa 135 minimi bizantini e monete vandale datate tra la fine del V e gli inizi del VI secolo, ritrovate nel villaggio rupestre di Madonna della Scala (Massafra) nel 1973. Il ritrovamento \u00e8 avvenuto nell'abitazione rupestre n.35.\nLe monete vandaliche sono in bronzo e furono coniate sotto i re vandali Genserico, Unerico, Gutemondo, Trasamondo e Ilderico: alcune, coniate da Genserico o da Unerico presentano una figura imperiale con braccia aperte ed armi. Tra le monete bizantine una variante altrimenti quasi del tutto ignota di un \"minimo\" di Anastasio I. Il tesoretto custodisce due monete particolarmente degne di nota e ben pi\u00f9 antiche delle altre: una greca proveniente da Clazomenae e una punica.\nIl tesoretto \u00e8 custodito presso la Soprintendenza ai beni architettonici, artistici e storici di Bari."}
{"id": "1283935", "revid": "787565", "url": "https://it.wikipedia.org/wiki?curid=1283935", "title": "Enrico Tazzoli (sommergibile)", "text": "L'Enrico Tazzoli era un sommergibile della Regia Marina appartenente alla classe Calvi, una classe di sommergibili oceanici composta da tre battelli, costruiti negli anni trenta presso i Cantieri Navali del Muggiano (La Spezia): \"Calvi\", \"Finzi\" e \"Tazzoli\". Esso prendeva il nome dall'eroe del Risorgimento, don Enrico Tazzoli.\nStoria.\nVarato il 13 ottobre 1935 ed entrato in servizio il 18 aprile 1936, partecip\u00f2 clandestinamente alla guerra civile spagnola prendendo parte a tre infruttuose missioni fra la fine del 1936 e l'inizio del 1937; durante una di queste cerc\u00f2 di silurare un cacciatorpediniere repubblicano spagnolo (\"Lazaga\" o \"Almirante Vald\u00e9s\"), senza tuttavia riuscirci e ricevendo anche una reazione con bombe di profondit\u00e0 che provoc\u00f2 alcuni danni.\nAll'ingresso dell'Italia nel secondo conflitto mondiale svolse una sola missione (priva di risultati) in Mediterraneo e venne poi destinato all'Atlantico; sarebbe dovuto partire gi\u00e0 nell'agosto 1940 ma dovette rimandare la partenza causa alcune avarie.\nSalp\u00f2 il 2 ottobre 1940 da La Spezia al comando del c.c. Vittore Raccanelli e il 7 ottobre pass\u00f2 lo stretto di Gibilterra, sprofondando, causa le correnti, sino a 124 metri di profondit\u00e0 (inconveniente capitato a diversi sommergibili nel passaggio di tale stretto). L'11 ottobre avvist\u00f2 un convoglio ma non pot\u00e9 attaccarlo per il maltempo e l'arrivo di due unit\u00e0 scorta. Il \"Tazzoli\" giunse a Bordeaux, sede della base italiana di Betasom, il 24 del mese, dopo aver affondato al largo di Capo San Vincenzo, il 12 ottobre, il piroscafo jugoslavo \"Orao\" (5135 tsl). Alla foce della Gironda il sommergibile fu cannoneggiato e mitragliato da una nave nemica e s'allontan\u00f2 immergendosi.\nSvolse una seconda missione atlantica (di 32 giorni) fra il dicembre 1940 ed il gennaio 1941; attacc\u00f2 col cannone il piroscafo \"Everleight\" ma questi rispose con l'armamento di bordo e si port\u00f2 fuori dalla vista aiutato anche dalla pioggia; il \"Tazzoli\" affond\u00f2 poi, al largo delle coste scozzesi, il 27 dicembre 1940, il piroscafo britannico \"Ardhaban\" (4980 tsl).\nDal 5 aprile 1941 imbarc\u00f2 quelli che sarebbero divenuti sommergibilisti italiani di maggior successo: il capitano di corvetta Carlo Fecia di Cossato come comandante ed il tenente di vascello Gianfranco Gazzana-Priaroggia come comandante in seconda (quest'ultimo successivamente si sarebbe distinto al comando dei sommergibili \"Archimede\" e \"Leonardo Da Vinci\". Questi due valorosi comandanti avrebbero dato vita ad una singolare competizione: Il \"Tazzoli\", al comando di Fecia di Cossato, stabil\u00ec il primato delle unit\u00e0 nemiche affondate, 18, mentre il \"Da Vinci\" comandato da Gazzana-Priaroggia stabil\u00ec il primato della quantit\u00e0 di tonnellaggio nemico affondato, 120.243 tsl).\nNella successiva missione di 46 giorni stazion\u00f2 dapprima al largo di Lisbona e si port\u00f2 poi verso l'Equatore seguendo la costa dell'Africa, conseguendo tre risultati: il 15 aprile 1941 silur\u00f2 il piroscafo britannico \"Aurillac\" (4733 tsl) cui diede poi il colpo di grazia con altri due siluri e col cannone, il 7 maggio affond\u00f2 con quattro siluri la motonave norvegese \"Fernlane\" (4310 tsl) e due giorni dopo col\u00f2 a picco la nave cisterna norvegese \"Alfred Olsen\" (8817 tsl) dovendo impiegare tutti i restanti siluri ed un centinaio di proiettili d'artiglieria; durante il rientro, quando ormai era arrivato all'imboccatura della Gironda, fu attaccato da un aereo con il lancio di sei bombe ma lo respinse danneggiandolo.\nNella missione seguente, sempre al largo delle coste africane, distrusse il relitto del piroscafo inglese \"Sangara\" (5449 tsl) che era per\u00f2 gi\u00e0 all'incaglio e inutilizzabile dopo il siluramento da parte del sommergibile tedesco \"U. 69\"; il 19 agosto mand\u00f2 invece a fondo la nave cisterna norvegese \"Sildra\" (7313 tsl) a una cinquantina di miglia da Freetown.\nNel dicembre 1941, il \"Tazzoli\" partecip\u00f2, partendo da Bordeaux, insieme a 3 U-Boot tedeschi al salvataggio di oltre 400 naufraghi di due navi tedesche: la famosa nave corsara \"Atlantis\", affondata a sud dell'Equatore, e la nave cisterna \"Python\", affondate al largo delle Isole del Capo Verde qualche giorno dopo aver recuperato i marinai dell\"Atlantis\". L'impresa fece guadagnare a Fecia di Cossato un'importante decorazione tedesca da parte dell'ammiraglio D\u00f6nitz: la Croce di Ferro di 1\u00aa Classe.\nL'11 febbraio 1942 il \"Tazzoli\" part\u00ec per un'altra missione: col\u00f2 a picco dapprima il piroscafo olandese \"Astrea\" (1406 tsl) il 6 marzo 1942, poi l'indomani la motonave norvegese \"Tonsbergfjord\" (3156 tsl) seguita dopo due giorni dal piroscafo uruguaiano \"Montevideo\" (5785 tsl); l'11 marzo affond\u00f2 il piroscafo panamense \"Cygnet\" (3628 tsl) e dopo altri due giorni l'inglese \"Daytonian\" (6434 tsl), concludendo con la nave cisterna \"Athelqueen\" (8780 tsl) il 15 marzo: in tutto, in questa missione, aveva svolto sette attacchi con il lancio di 17 siluri dei quali 13 erano andati a segno.\nIl 24 giugno 1942 part\u00ec per una nuova missione durante la quale oper\u00f2 nei Caraibi ove affond\u00f2 il piroscafo olandese \"Castor\" (1830 tsl) il 1\u00ba agosto 1942 e la nave cisterna norvegese \"Havsten\" (6161 tsl) cinque giorni dopo; la missione dur\u00f2 71 giorni con oltre 10.000 miglia percorse.\nIl 14 novembre 1942 part\u00ec per la sua ultima missione offensiva, durante la quale fece rifornimento di carburante dal sommergibile \"Leonardo Da Vinci\" e abbatt\u00e9 un velivolo Bristol che l'aveva attaccato; affond\u00f2 nello stesso giorno \u2013 12 dicembre 1942 \u2013 il piroscafo inglese \"Empire Hawk\" (5032 tsl) e l'olandese \"Ombilin\" (5658 tsl); il 21 affond\u00f2 il piroscafo britannico \"Queen City\" (4814 tsl) e a Natale il \"Dona Aurora\" di 5011 tsl, americano, rientrando poi alla base il 26 gennaio 1943.\nAlla fine del 1942, prima che rientrasse dall'ultima missione, era stato deciso di adibire il \"Tazzoli\", insieme ai sommergibili \"Barbarigo\", \"Cagni\", \"Finzi\", \"Giuliani\", \"Torelli\" e \"Comandante Cappellini\" al trasporto speciale con l'Estremo Oriente, con modifiche che avrebbero riguardato anche la rimozione di parte dell'armamento; i lavori terminarono nell'aprile-maggio 1943. Nel febbraio 1943 Carlo Fecia di Cossato, promosso Capitano di Fregata, ne lasci\u00f2 il comando per assumere quello della 3\u00aa Squadriglia Torpediniere, a bordo di nave Aliseo, una torpediniera della Classe Ciclone, con la quale si sarebbe successivamente distinto in altre valorose imprese.\nIl sommergibile part\u00ec per la prima missione di trasporto il 16 maggio 1943, al comando del c.c. Giuseppe Caito, (con a bordo 165 tonnellate di materiali e alcuni tecnici che avrebbero dovuto provvedere all'allestimento di una base sommergibilistica italiana in Estremo Oriente) ma non se ne seppe pi\u00f9 nulla. Dato che avrebbe dovuto comunicare con la base (ma non lo fece) il 24, \u00e8 verosimile che sia andato perduto fra il 17 ed il 24 maggio 1943, probabilmente saltato su una mina posata da velivoli della Royal Air Force. Con il sommergibile scomparvero il comandante Caito, cinque altri ufficiali e 44 o 46 fra sottufficiali e marinai, pi\u00f9 5 operai civili. Come ipotesi alternative sono state considerate un attacco aereo inglese (smentita da una ricerca effettuata negli archivi RAF) e l'attacco dell'unit\u00e0 statunitense U.S.S. Mackenzie che, effettivamente, il 16 maggio nel Golfo di Biscaglia lanci\u00f2 due cariche di profondit\u00e0 alle coordinate 38 53N 20 33W senza tuttavia poterne verificare l'esito. L'attacco fu ripetuto il 22 maggio, sempre senza vittime apparenti.\nLa tragedia segn\u00f2 profondamente Fecia di Cossato.\nNel dopoguerra venne ribattezzato \"Enrico Tazzoli\" il sommergibile oceanico statunitense che, dopo aver partecipato alla seconda guerra mondiale ed essere stato posto in riserva dalla US Navy venne radicalmente rimodernato, secondo nuovi standard detti GUPPY per essere consegnato alla Marina Militare Italiana il 13 dicembre 1954, prestando servizio fino al 28 febbraio 1973.\nAffondamenti avvenuti sotto il comando di Carlo Fecia di Cossato.\nLe vittorie ufficiali e confermate dalla documentazione delle nazioni nemiche attribuite a Carlo Fecia di Cossato sono in tutto diciassette. Molte fonti rivendicano anche l'affondamento di un incrociatore affondato il 12 aprile 1941 rimasto sconosciuto ma presumibilmente britannico.\nRisultano anche abbattuti due aerei: un Blenheim inglese il 23 maggio 1941 ed un quadrimotore Short Stirling americano l'8 novembre 1942."}
{"id": "1283945", "revid": "124123", "url": "https://it.wikipedia.org/wiki?curid=1283945", "title": "Marco Vinicio (console 19 a.C.)", "text": "Intimo amico di Augusto, sembra prendesse parte a giochi di dadi con lo stesso imperatore, come ci racconta Svetonio:\nBiografia.\nEra strettamente imparentato con il consolare Lucio Vinicio (console nel 33 a.C.). Suo figlio Publio Vinicio fu console nel 2, mentre il nipote, suo omonimo fu console due volte, nel 30 e nel 45.\nNel 26 a.C., in qualit\u00e0 di legato della Gallia Comata contribuiva alla pacificazione della \"Vallis Poenina\" (odierno Vallese), a nord della Valle d'Aosta, dove Terenzio Varrone fondava, poco dopo, la colonia di Augusta Praetoria (Aosta), e permetteva di aprire i collegamenti tra Gallia ed Italia.\nL'anno successivo, passava il Reno e riportava una vittoria sui Germani che avevano trucidato dei mercanti romani, entrati nei loro territori per scopi commerciali, e contribu\u00ec a che Augusto ricevesse il titolo di Imperator.\nNel 19 a.C. otteneva i \"fasces\" come console \"suffectus\". Pochi anni pi\u00f9 tardi fu inviato nella provincia d'Asia per governarla (15-14 a.C. circa).\nLe campagne nell'area illirico-balcanica (dal 14 a.C. all'1).\nNel 14 a.C. veniva inviato, in qualit\u00e0 di Legato imperiale sul fronte illirico, a supporto di Marco Vipsanio Agrippa, genero dell'Imperatore Augusto, in seguito alle continue ribellioni delle genti dell'area di Emona e Siscia.\nL'anno successivo (13 a.C.), dopo una visita di Augusto ad Aquileia, per programmare l'occupazione dell'intera area illirica e balcanica, Marco Vinicio era inviato in Macedonia, mentre ad Agrippa era affidato l'Illirico. La campagna di quest'anno prevedeva di avanzare contemporaneamente lungo due fronti (Illirico e Macedonia), in una manovra a tenaglia, che non desse scampo alle popolazioni pannoniche della valle della Sava.\nFu cos\u00ec che, per prima cosa, si represse definitivamente la rivolta scoppiata tra i Pannoni della zona di Emona e Siscia dell'anno precedente; sul fronte orientale si procedette, invece, ad avanzare ed a occupare la Dardania e la piana di Sirmio.\nNel 12 a.C. subentrava ad Agrippa, morto improvvisamente all'inizio dell'anno, il figliastro di Augusto, Tiberio. Se Marco Vinicio consolidava la via di penetrazione Scupi\u2013Naisso-Sirmio, portando a termina la sottomissione definitiva di Dardani, Amantini e Scordisci. Il legato di Panfilia e Galatia, un certo Lucio Calpurnio Pisone, era costretto ad intervenire in Tracia (nei tre anni successivi), per sedare una rivolta, poich\u00e9 Marco Vinicio era impegnato in Pannonia insieme a Tiberio.\nNell'11 e 10 a.C., Marco Vinicio support\u00f2 certamente Tiberio contro le popolazioni della futura provincia di Dalmazia (dall'attuale Croazia alla Bosnia intera), ma potrebbe aver contribuito a sedare la rivolta in Tracia, a fianco di Lucio Calpurnio Pisone.\nNel 9 a.C. Marco Vinicio (ancora governatore della Macedonia) conduceva una campagna punitiva contro Daci e Bastarni, rei di aver compiuto continue scorrerie in Pannonia, Dalmazia, Mesia e Tracia. Egli fu, probabilmente, il primo romano ad aver attraversato il Danubio.\nAncora negli anni 3 a.C. \u20131 d.C., Marco Vinicio (ora proconsole d'Illirico, succeduto a Lucio Domizio Enobarbo) conduceva, probabilmente partendo da Poetovio o Siscia, una campagna nei territori a nord della Drava, spingendosi fino alla zona di Aquincum, venendo a contatto con Cotini, Anartii ed altre trib\u00f9 del lago Balaton, quali Osii (e forse i residui del popolo celtico dei Boii), al fine di realizzare un corridoio di genti alleate a Roma, che dividesse il potente regno dei Marcomanni da quello dei Daci.\nIn Germania (1-3).\nNel periodo 1-3 d.C., Marco Vinicio fu nominato Governatore della Gallia Comata, Germania (fino al fiume Weser) e Rezia occidentale. Velleio racconta dei suoi sforzi per sedare una grave rivolta tra i Germani, primi fra tutti i Cherusci, nel corso dei suoi tre anni di mandato, al termine dei quali otteneva gli \"Ornamenta triumphalia de Cherusciis\"."}
{"id": "1283948", "revid": "123829297", "url": "https://it.wikipedia.org/wiki?curid=1283948", "title": "Cavalieri di Atena", "text": "I , o Cavalieri di Atena, sono dei personaggi dei manga e degli anime dell'universo fantastico de \"I Cavalieri dello zodiaco\" (\"Saint Seiya\" in originale), nato dal mangaka Masami Kurumada.\nSono i guerrieri che proteggono la dea Atena e indossano delle armature denominate \"Cloth\" (letteralmente \"Sacre Vesti\", tuttavia il termine viene solitamente adattato in \"Sacre Vestigia\").\nTraduzione e adattamento del nome.\nIn originale \"Saint\" \u00e8 la pronuncia che viene data agli ideogrammi che formano il nome del gruppo di personaggi (che letteralmente significano \"Sacri Guerrieri\") tramite il furigana. Nella maggioranza delle traduzioni delle opere (principalmente della serie animata) \u00e8 stato scelto il termine \"Cavalieri\". Altri adattamenti utilizzati sono stati \"Santo Cavaliere\", \"Saint\" oppure la traduzione letterale degli ideogrammi (ossia \"Sacri Guerrieri\"). Nell'edizione italiana del manga \"Next Dimension\" si \u00e8 pensato di scrivere la parola \"Saint\" sopra la traduzione dei kanji, ed essa \u00e8 la traslitterazione ufficiale.\nCaratteristiche.\nSecondo quanto riportato nella \"Saint Seiya Encyclopedia\" i Saint sono un ordine di ottantotto guerrieri fondato dalla Dea Atena nell'antichit\u00e0, che ha il proprio quartier generale al Grande Tempio in Grecia (in originale \"Sanctuary\", spesso tradotto in Santuario), che non \u00e8 sottoposto ad alcuna nazione, popolo o organizzazione. Tutti i Saint sono supervisionati e comandati dal Santuario, che affida loro missioni di vario genere. L'obbiettivo e la missione dei Saint \u00e8 quello di proteggere Atena e garantire la pace sulla Terra. Per evitare che troppo potere si accentrasse nelle mani di poche persone, sono stati tra i responsabili di eventi storici come la caduta dell'Impero romano d'Occidente, la sconfitta di Napoleone Bonaparte o il fallimento dell'invasione mongola del Giappone ordinata da Kublai Khan.\nI Saint sono combattenti che, seguito un durissimo allenamento, acquisiscono le abilit\u00e0 di far esplodere il proprio Cosmo (la forza spirituale) dentro di s\u00e9 e che da questo ricavano un potere distruttivo che oltrepassa la barriera del suono polverizzando anche blocchi di pietra. Combattono usando solamente la forza del loro corpo e del loro cosmo e senza utilizzare armi (odiate dalla dea Atena). Vi sono tuttavia alcune eccezioni, legate a fattori particolari, come le armature della Bilancia (dotata di varie armi, come spade, nunchaku e tridenti), del Sagittario (dotata di arco e frecce), di Auriga (dotata di dischi rotanti), di Cerbero (dotata di palle chiodate) e di Andromeda (dotata di catene).\nColoro che sono scelti come Saint ricevono uno degli 88 Cloth, in conformit\u00e0 col destino della loro stella e delle loro qualit\u00e0. Si dividono principalmente in tre caste a seconda del materiale dei loro Cloth: Gold Saints (o Cavalieri d'oro) corrispondenti ai segni zodiacali, Silver Saints (o Cavalieri d'argento) e Bronze Saint (o Cavalieri di bronzo). A capo di tutti i Saint vi \u00e8 il Grande Sacerdote.\nCariche e gerarchie dei Saint.\nGrande Sacerdote.\nIl \u00e8 a capo di tutti i Saint. Ha lo scopo di comandare il Santuario e trovare il pi\u00f9 degno tra di essi per ereditare il suo titolo. Pi\u00f9 specificamente, il Grande Sacerdote nomina il suo successore tra i Gold Saints, osservando chi meglio combina umanit\u00e0, sapienza e coraggio. L'eletto rinuncia al suo ruolo di Gold Saint in favore di un successore e si ritira nelle sale del Grande Sacerdote, situata sopra le Dodici Case dello Zodiaco, da dove emana ordini per i Saint.\nGold Saints (Cavalieri d'oro).\nI , o Cavalieri d'oro, rappresentano la casta pi\u00f9 alta della scala gerarchica dei guerrieri al servizio di Atena e rispondono soltanto a quest'ultima e al Grande Sacerdote in carica. Ognuno dei Gold Saints presidia una casa delle dodici presenti al Grande Tempio, disposte una dietro l'altra nella grande scalinata che conduce alle stanze del Grande Sacerdote e della Dea. Dotati del \"Settimo Senso\" e di Cloth incredibilmente resistenti (ghiacciano, infatti, solo allo zero assoluto), i Gold Saints possono muoversi alla velocit\u00e0 della luce e vengono convocati solo per questioni di critica importanza, ingestibili da parte di Saint di levatura inferiore.\nNella maggior parte delle opere su \"I Cavalieri dello zodiaco\", sia canoniche sia no, appaiono solo 12 Gold Saints, ma a partire dal capitolo 53 di \"Next Dimension\", seguito canonico del manga originale del 1986, si scopre dell'esistenza di un 13\u00b0 Gold Saint, scomparso nell'era mitologica: quello dell'Ofiuco. Questo Saint \u00e8 considerato leggendario, ed il pi\u00f9 potente dell'era mitologica.\nSilver Saints (Cavalieri d'argento).\nI , o Cavalieri d'argento, rappresentano la casta intermedia della scala gerarchica dei guerrieri al servizio della Dea Atena. Possiedono un cosmo superiore ai Bronze Saints, ma rimangono inferiori, salvo rare eccezioni (tipo Orfeo e Suikyo) ai Gold Saints, che possiedono il \"Settimo Senso\", armature pi\u00f9 resistenti e sono capaci di muoversi alla velocit\u00e0 della luce. I Silver Saints, invece, possono muoversi o lanciare colpi raggiungendo una velocit\u00e0 da due fino a cinque volte quella del suono. Poich\u00e9 i Gold Saints sono spesso impegnati in importanti mansioni al di fuori del Santuario e vengono richiamati solo nei casi di estrema necessit\u00e0, sono i Silver Saints a compiere la maggior parte delle missioni. Inoltre hanno il compito di custodire i Cloth senza proprietario e di allenare gli apprendisti Saint fino alla loro investitura.\nBronze Saints (Cavalieri di bronzo).\nI , o Cavalieri di bronzo, rappresentano la casta pi\u00f9 bassa della scala gerarchica dei guerrieri al servizio della Dea Atena. Vengono allenati dai Silver Saints e dai Gold Saints, dotati di un cosmo molto superiore. Tuttavia, per far fronte a questa differenza di potere, i Bronze Saints dispongono di armature dotate di accessori speciali e unici, come le catene di Shun di Andromeda o il potere di rigenerazione del Cloth di Ikki della Fenice. Nonostante questo, per\u00f2, i Bronze Cloth ricoprono una percentuale del corpo molto bassa e sono molto meno resistenti dei Silver Cloth e, soprattutto, dei Gold Cloth.\nAltri Saint.\nSaint Donne.\nLe , o Sacerdotesse Guerriero nel doppiaggio italiano dell'anime, sono, per l'appunto, le donne che hanno ottenuto il grado di Saint. Caratteristica particolare di questi personaggi \u00e8 il fatto di essere obbligate a nascondere la loro femminilit\u00e0 dietro una maschera. Se un uomo vede il volto di una Saint Donna, questa ha solo due scelte: amarlo o ucciderlo.\nBlack Saint (Cavalieri neri).\nI , o Cavalieri Neri nel doppiaggio italiano dell'anime, sono una casta di Saint rinnegati e abbandonati dalla dea Atena perch\u00e9 utilizzano le loro abilit\u00e0 e le loro armature esclusivamente per i loro fini personali (ambizioni e desiderio di potere) e non nel perseguimento della giustizia. Indossano anche loro dei cloth - forgiati da alchimisti ribelli della Death Queen Island (o Isola della Regina Nera nel doppiaggio italiano) - come i Saint di Atena, ma sono nere (per questo motivo sono chiamate Black Cloth o Armature Nere) e meno resistenti delle armature di bronzo.\nBlue Warriors.\nNell'Hypermith (opera scritta da Kurumada e che racconta la storia dei Saint) viene raccontato che, dopo la prima guerra sacra contro Poseidone, Atena mand\u00f2 al polo nord otto Saint col compito di vegliare sull'anima del dio dei mari. In seguito i Saint dimenticarono le loro origini e divennero , protettori della citt\u00e0 di Blue Grado situata in una zona sperduta della Siberia.\nL'unico membro conosciuto di questa casta \u00e8 , anche se nel manga classico vengono mostrati altri 3 Blue Warriors di cui non si conosce il nome. Non compaiono nell'anime classico.\nSaint Leggendari.\nIl termine \"Saint Leggendario\" \u00e8 un usato per indicare un particolare o dei particolari Saint che hanno compiuto azioni eroiche o leggendarie e che dispongono di una forza incredibile. Il primo caso di \"Saint Leggendario\" \u00e8 Orfeo, Silver Saint della Lira, incontrato da Seiya e Shun nell'Oltretomba. In \"Saint Seiya \u03a9\", inoltre, i cinque protagonisti della serie classica, cio\u00e8 Seiya, Shiryu, Hyoga, Shun e Ikki, vengono pi\u00f9 volte definiti dalle nuove generazioni come \"Saint Leggendari\" per le loro imprese contro Poseidone e Ade.\nSoldati semplici.\nI soldati semplici dell'esercito di Atena non sembrano possedere un cosmo, e indossano semplici armature in cuoio e ferro. Il loro compito \u00e8 quello di mantenere l'ordine al Grande Tempio o di fare la guardia alla sala del Sacerdote e tra di essi ci sono anche gli aspiranti Cavalieri, o coloro che non sono riusciti a conquistare un'armatura. A differenza dei Cavalieri sembrano poter usare le armi, almeno a giudicare da quanto visto in \"Episode G\", \"Next Dimension\" e nella serie TV classica. Sempre nella serie TV classica si sono visti dei corpi speciali compiere varie missioni per conto di Arles in giro per il mondo, come assassini specializzati.\nCariche e Saint introdotti in altre opere.\nSanb\u014dch\u014d e Sanbo (Primo Ministro e Capo della guardie).\nIl (Primo Ministro nel doppiaggio italiano) e (Comandante delle guardie nel doppiaggio italiano) sono due cariche introdotte nell'anime classico. Il Sanb\u014dch\u014d ha il pieno controllo dei soldati della guardia e dei Saint di rango medio-basso, pu\u00f2 annullare o emettere leggi e possiede un'autonomia decisionale superiore a quella di un guerriero. Il Sanb\u014d, invece, \u00e8 a capo dei soldati semplici.\nGigas (Gigars).\n, o Gigars nel doppiaggio televisivo italiano, \u00e8 un personaggio dell'anime classico e ricopre la carica di Sanb\u014dch\u014d, o Primo Ministro, per conto del Grande Sacerdote (Saga dei Gemelli). \u00c8 un vecchio dalla barba e dai capelli lunghi, indossa una specie di elmo di bronzo dalla forma di testa umana o animale, e un bastone dalla punta dello stesso metallo. Il Sacerdote gli affida il compito di uccidere Saori Kido e i suoi Saint, oltre che di recuperare il Gold Cloth del Sagittario. Dopo aver rimediato solo fallimenti, Gigas viene destituito, scomparendo misteriosamente dalla serie (in verit\u00e0 \u00e8 probabile che sia stato ucciso dal Sacerdote per i suoi fallimenti). \u00c8 doppiato da Masaharu Sat\u014d nella versione originale e da Mario Scarabelli in quella italiana.\nPhaeton.\n \u00e8 un personaggio dell'anime classico e ricopre la carica di Sanb\u014d, o Comandante delle guardie, del Santuario. Alla sua prima apparizione egli \u00e8 il secondo di Gigas, ma dopo l'assassinio del primo ne prende il posto come braccio destro del Sacerdote. \u00c8 un uomo dai capelli arancione che indossa un'armatura blu e gialla (non \u00e8 chiaro se sia un Cloth o meno). Visti i fallimenti del suo predecessore, Phaeton invia i Silver Saints a combattere i Bronze Saints al servizio di Saori Kido. A causa delle loro sconfitte, tuttavia, anche Phaeton viene destituito e allontanato dal Grande Tempio. Nella speranza di essere reintegrato, insieme con un gruppo di soldati, cerca di impedire a Marin di soccorrere Seiya, svenuto sulle scale che conducono alle stanze del Grande Sacerdote. L'intervento di Shaina, tuttavia, cambia le sorti della battaglia, e Phaeton e i suoi uomini sono sconfitti. Dopo quest'ultima apparizione scompare definitivamente dalla serie. \u00c8 doppiato da Hirohiko Kakegawa nella versione originale e da Stefano Albertini (ep. 16-35,70), Giovanni Battezzato (ep. 29), Enrico Carabelli (ep. 32) in quella italiana.\nSonota Saints.\nI sono i Saint introdotti nell'anime classico che indossano dei \"Cloth speciali\", non appartengono a nessuna delle tre caste principali (d'oro, d'argento e di bronzo) e non sono protetti da nessuna delle 88 costellazioni. Devono ubbidienza al Sanb\u014dch\u014d (Gigas o Phaeton) e vennero creati dalla Toei Animation, e quindi non da Kurumada, perch\u00e9 l'anime finiva sempre per raggiungere la cronologia del manga, costringendo gli sceneggiatori a creare dei personaggi filler per allungare la storia.\nA questa casta fanno parte Docrates, l'Ennetsu Saint e Spartan, indicati negli artbook \"Jump Gold Selection 1\" e \"2\" come , i Ghost Saint, indicati nell'artbook \"Jump Gold Selection 1\" come , il Crystal Saint (indicato nello stesso artbook come \"Saint ritirato\"), e Reda e Salzius (definiti \"Saint senza costellazione\").\nDocrates.\n \u00e8 un membro degli Shihei Saint, fratello maggiore di Cassios, nonch\u00e9 il primo degli emissari del Grande Tempio inviati da Gigas su ordine del Grande Sacerdote per recuperare il Gold Cloth del Sagittario e uccidere i Bronze Saints al servizio di Saori Kido. Dopo una serie di battaglie, il gigantesco guerriero viene sconfitto da un attacco combinato di Hyoga (che gli congela le gambe impedendone i movimenti), Seiya e Shun. Il suo attacco \u00e8 l' (\"Pugno di Ercole\" nel doppiaggio italiano dell'anime), con cui concentra il suo cosmo nei suoi enormi pugni, per poi scagliargli contro l'avversario. Il personaggio \u00e8 stato creato dallo sceneggiatore dell'anime Takao Koyama che, in un'intervista, ha rivelato che il nome \"Docrates\" \u00e8 basato sulla parola giapponese , e sul nome del filosofo greco .\n\u00c8 doppiato da Masaharu Sato nella versione originale e da Mario Scarabelli (ep. 15) e Tony Fuochi (ep. 16-18) in quella italiana.\nDocrates, inoltre, \u00e8 al comando di sette soldati che indossano un'uniforme nera vagamente simile alla sua. A quanto pare sono in grado di manipolare il cosmo pi\u00f9 o meno come dei Bronze Saints e, colpendo all'unisono, sono in grado di spaccare la terra con i pugni, aprendo veri e propri crepacci.\nGhost Saint (Cavalieri di Morgana).\nI , noti anche come o Cavalieri di Morgana (nel doppiaggio italiano dell'anime), sono degli Hagure Saint, ovvero Saint esiliati dal precedente Grande Sacerdote insieme con la loro Regina (o Morgana nel doppiaggio italiano dell'anime) su un'isola dei Caraibi. Vengono richiamati dal nuovo Grande Sacerdote (Saga dei Gemelli) per sconfiggere i Bronze Saints al servizio di Saori Kido.\nEnnetsu Saint (Cavaliere della Fiamma).\nIl , o Cavaliere della Fiamma nel doppiaggio televisivo italiano, \u00e8 un membro degli Shihei Saint, che, insieme a Gigas (a cui \u00e8 molto fedele), viene inviato in Giappone per recuperare l'elmo del Gold Cloth del Sagittario. Qui combatte contro Shun, riuscendo a metterlo in difficolt\u00e0, ma viene battuto e ucciso da Ikki con \"Phoenix Genma Ken\". Il colpo segreto di questo personaggio \u00e8 chiamato (o \"Pugno Rovente\" nel doppiaggio italiano), ovvero una tecnica basata sul fuoco, che l'Ennetsu Saint esegue bruciando il suo cosmo e sferrando un pugno in avanti col braccio. Il suo pugno infiamma l'aria, creando un piccolo vortice di fuoco che pu\u00f2 essere diretto al nemico o al suolo, allo scopo di creare un incendio. Se necessario, l'Ennetsu Saint pu\u00f2 sferrare il Fire Screw con entrambe le braccia contemporaneamente, raddoppiandone l'effetto. \u00c8 doppiato da Hideyuki Tanaka nella versione giapponese e da Felice Invernici in quella italiana.\nCrystal Saint (Maestro dei Ghiacci).\n, o Maestro dei Ghiacci nel doppiaggio televisivo italiano, \u00e8 un Saint Ritirato, oltre che il maestro di Hyoga e di Isaac nell'anime classico (nel manga i due sono allenati da Camus dell'Acquario). Il personaggio venne creato dalla Toei Animation perch\u00e9, all'epoca della messa in onda dei primi episodi dell'anime, Masami Kurumada non aveva ancora rivelato chi fosse l'insegnante del Saint del Cigno. In seguito alla creazione di Camus, il Crystal Saint \u00e8 stato trasformato nell'anime in un allievo di quest'ultimo. Dopo essere apparso in alcuni flashback, il personaggio compare fisicamente quando viene plagiato mentalmente dal Grande Sacerdote che gli affida il compito di uccidere Hyoga e gli altri Bronze Saints al servizio di Saori Kido. Affronta il suo allievo in un durissimo scontro in Siberia, nel quale perde la vita. Prima di esalare l'ultimo respiro, ritorna in s\u00e9 e incoraggia Hyoga a continuare la lotta contro le forze oscure. Come Hyoga, anche il Crystal Saint pu\u00f2 lanciare la (\"Polvere di Diamanti\" nel doppiaggio italiano), ovvero un potente getto di aria congelante. Inoltre \u00e8 in grado di utilizzare una tecnica inedita chiamata , con il quale congela le gambe ai propri avversari dopo averli imprigionati in una presa. \u00c8 doppiato da Michihiro Ikemizu nella versione giapponese e da Pasquale Ruju (ep. 17), Massimiliano Lotti (ep. 20), Marco Pagani (ep. 21), Marco Balzarotti (ep. 47), Orlando Mezzabotta (ep. 67) ed Enrico Maggi (ep. 108) in quella italiana.\nIl totem dell'armatura del Crystal Saint non viene mai mostrato nella serie, ma \u00e8 stato creato per il modellino myth, dove ha la forma di un cristallo di ghiaccio.\nDiversamente dal primo anime, la trilogia OAV su \"Hades\" ha operato una scelta di ret-con, rendendo Camus direttamente maestro di Hyoga tramite un flashback che mostra il Gold Saint allenare quello di Cygnus in Siberia. L'edizione italiana ha per\u00f2 aggiunto nella serie un riferimento al personaggio del Crystal Saint, assente in originale.\nSpartan (Virnam).\n, o Virnam nel doppiaggio televisivo italiano, \u00e8 un membro degli Shihei Saint che, insieme con Shaina e Argor di Perseo, si dirige su un'isola sperduta dell'Egeo meridionale allo scopo di attirare l\u00ec i Bronze Saints al servizio di Saori Kido per ucciderli. Con i suoi poteri mentali, Spartan fa precipitare l'aereo dei nemici, per poi affrontarli. Nel corso della battaglia, tuttavia, viene pietrificato per errore da Argor e ritorna normale solo dopo la morte di quest'ultimo per mano di Shiryu. Deciso a vendicare il compagno caduto, Spartan attacca un moribondo Shiryu, ma viene ostacolato dagli Steel Saints. Uno di loro, Ushio, annulla le onde mentali di Spartan che \u00e8 obbligato a raccogliere la svenuta Shaina e fuggire. Spartan non possiede un vero colpo segreto, ma ha vari poteri mentali, incluse la telecinesi e il teletrasporto. Concentrandosi abbastanza a lungo, pu\u00f2 prendere il controllo di oggetti grandi come un aereo privato, mandandone fuori uso i comandi, e persino di un cavaliere. Il meccanismo d'azione di questi poteri \u00e8 sconosciuto, ma per usarli Spartan deve restare immobile e non pu\u00f2 attaccare fisicamente. \u00c8 doppiato da Shigeru Chiba nella versione giapponese e da Mario Scarabelli in quella italiana.\nSul rango di Spartan c'\u00e8 sempre stata molta confusione, visto che molte altre fonti lo hanno classificato come Silver Saint: ad'esempio il videogioco di ruolo per Game Boy \"Saint Paradise\", nel quale il personaggio si presenta dicendo \u00ab\"Ti mostrer\u00f2 il vero potere dei Silver Saints\"\u00bb, le Cards Super Deformed prodotte dalla Bandai, e l'album di figurine prodotto nel 2008 dalla Giochi Preziosi.\nReda e Saltius.\n e sono due Saint senza costellazione, oltre che compagni di addestramento di Shun e Nemes e allievi di Albione. Indossano delle armature molto simili a quella di Shun, con tanto di catene, mentre fisicamente ricordano due punk: Reda ha dei capelli rosa folti e tenuti su e due orecchini molto appariscenti, Saltius invece una stella disegnata sul viso. Durante il periodo d'addestramento anche i due ragazzi erano stati giudicati idonei per ottenere il Bronze Cloth di Andromeda, ma erano stati sconfitti nella sfida da Shun, perdendo cos\u00ec il diritto al titolo di Saint. Dopo essere sopravvissuti al massacro dell'Isola di Andromeda operato da Milo dello Scorpione e Aphrodite dei Pesci, i due giungono in Giappone con lo scopo di uccidere Shun per ottenere il perdono da parte del Sacerdote. Nonostante la superiorit\u00e0 numerica, i due vengono sconfitti dal loro ex-compagno. Reda e Saltius possono utilizzare una tecnica combinata chiamata Double Nebula Chain, che consiste nell'immobilizzare l'avversario con le catene delle loro armature, per poi stritolarlo lentamente. Sono doppiati rispettivamente da Kazami Tanaka e Masami Kikuchi nella versione giapponese, e da Orlando Mezzabotta, Marco Balzarotti (Saltius, ep. 40-41) e Paolo Torrisi (Saltius, ep. 69-70) in quella italiana.\nI loro nomi originali (Leda e Spica) derivano da due corpi celesti, appartenenti rispettivamente a un satellite di Giove e alla stella principale della costellazione della Vergine.\nSteel Saint (Cavalieri d'acciaio).\nGli , o Cavalieri d'acciaio nel doppiaggio televisivo italiano, sono dei personaggi introdotti nell'anime classico. Si tratta di ragazzi che non sono stati addestrati come dei veri Saint e non possiedono dei Cloth, ma indossano delle armature tecnologiche che permettono loro di aumentare la loro potenza e velocit\u00e0 al punto di competere con altri Saint di Atena.\nSaint sconosciuti.\nNell'artbook \"Cosmo Special\", realizzato negli anni ottanta da Kurumada e composto quasi completamente da immagini del manga, appositamente colorate per l'occasione, con didascalie e informazioni sulla storia, sui personaggi, vengono nominati quattro Saint i cui Cloth non rientrano nelle classi sopra descritte. L'unico Cloth del genere finora apparso \u00e8 quella di Mei nel romanzo \"Gigantomachia\".\nMei.\n \u00e8 un Cavaliere di Atena di grado ignoto della costellazione della Chioma di Berenice che appare nel romanzo \"Gigantomachia\" di Tatsuya Hamazaki, ed \u00e8 a lui che \u00e8 intitolato il primo tomo. La sua armatura \u00e8 di colore nero e non appartiene a nessuna delle tre caste, ed \u00e8 dotata di fili di oricalco che il ragazzo usa per combattere e con cui riesce a ricucirsi una gamba.Mei era il primogenito della famiglia Thule ed erede predestinato di Alman, ma volle diventare Cavaliere per non essere privilegiato rispetto agli altri novantanove orfani mandati in giro per il mondo ad allenarsi per guadagnare le Sacre Armature e perci\u00f2 venne addestrato in Sicilia da Cancer, che lo incaric\u00f2 di recuperare l'armatura della Chioma di Berenice sotto l'Etna (con l'intenzione di usarla contro Atena, al fianco di Gemini). Sotto l'Etna c'era anche il sigillo dei Giganti, e Mei venne posseduto dal potere di Tifone e costretto a liberare gli altri Giganti e a rapire Yuri. Nella sua missione di rapimento ha anche attaccato Andromeda e Nikol a teatro. Fisicamente Mei ha le braccia tatuate, vestito da bullo e dal comportamento sbruffone. Ha i capelli neri, ma ha deciso di tingerseli d'argento (come segno di omaggio al suo maestro). \u00c8 pi\u00f9 grande di Pegasus di due anni, ed \u00e8 molto legato ai suoi fratelli. Una volta che Tifone possiede il corpo di Encelado abbandonando il suo, Mei viene promosso a Cavaliere da Nikol (fino a quel momento era un soldato semplice) e gli viene consegnata l'armatura della Chioma di Berenice, venendo a conoscenza di essere predestinato a fermare Tifone.Per riparare al suo torto di aver rapito Yuri e volendola vendicare dall'uccisione di Pallade, si reca da solo al Santuario dei Giganti sul monte Arima per sconfiggere Tifone. L\u00ec viene quasi ucciso da Ladone (poi sconfitto da Sirio) ma ancora moribondo riesce ad arrivare fino a Tifone e, dopo un duro combattimento, imprigionarsi insieme con lui in una gabbia temporale.\nLe sue tecniche sono:\nSaintia.\nLe sono un sottogruppo dell'esercito della Dea Atena a cui appartengono le cinque protagoniste di \"\". Essendo le ancelle e guardie del corpo personali della Dea, le \"Santia\" non devono rinunciare alla loro femminilit\u00e0 n\u00e9 indossare maschere come le altre Saint donne.\nDaiky\u014dk\u014d.\n \u00e8 la carica che Mars si attribuisce quando conquista il Santuario e si finge il nuovo Gran Sacerdote eletto da Atena."}
{"id": "1283949", "revid": "466539", "url": "https://it.wikipedia.org/wiki?curid=1283949", "title": "Patto Hoare-Laval", "text": "Il patto Hoare-Laval era un piano, risalente al dicembre 1935, preparato dal Segretario di Stato per gli affari esteri e del Commonwealth Samuel Hoare e dal primo ministro francese Pierre Laval per la spartizione dell'Etiopia. Tale accordo puntava a soddisfare in parte le richieste italiane di rendere la nazione indipendente di Abissinia una colonia italiana, con l'intento di fermare la guerra in atto. Esso consisteva in una proposta congiunta di Francia e Gran Bretagna da presentarsi alla Societ\u00e0 delle Nazioni.\nSintesi della proposta.\nStando al patto, l'Italia fascista avrebbe ottenuto le province dell'Ogaden e del Tigrai ed una influenza economica su tutta la parte meridionale d'Etiopia, mentre quest'ultima avrebbe ottenuto uno sbocco sul mare, in corrispondenza del porto di Assab.\nIn quel frangente Regno Unito e Francia erano desiderose di ricompattare l'Italia nel fronte di Stresa, contro le ambizioni hitleriane. D'altro canto, Mussolini desiderava concludere la guerra in Abissinia, a causa dell'inefficienza del comando del Maresciallo De Bono e dell'inattesa resistenza etiopica.\nMussolini si era aspettato che Francia e Gran Bretagna non avrebbero ostacolato la sua aggressione all'Abissinia quale riconoscimento di gratitudine per l'azione svolta l'anno precedente dall'Italia contro i tentativi della Germania di Hitler di annettere l'Austria.\nMussolini era pronto ad accettare l'accordo, ma attese alcuni giorni prima di rendere pubblica la propria adesione. Il piano fu scoperto e denunciato come un tradimento ai danni degli Abissini da un quotidiano francese (13 dicembre 1935). Il governo britannico si dissoci\u00f2 dal piano e sia Hoare sia Laval furono costretti a dimettersi.\nLa valutazione del mancato accordo.\nGli storici differiscono sull'importanza del patto. A. J. P. Taylor sostiene che \u00ab\u2026 fu l'evento che uccise la Societ\u00e0 delle Nazioni\u00bb e che questo patto \u00ab\u2026 fu un piano assennato, in linea con la precedente opera di conciliazione della Lega da Corf\u00f9 alla Manciuria\u00bb, che esso avrebbe \u00abposto fine alla guerra, soddisfatto l'Italia lasciando all'Abissinia un territorio nazionale pi\u00f9 facilmente praticabile\u00bb ma che \u00abil buon senso che caratterizzava il piano fu, nelle circostanze di quei tempi, il suo esiziale difetto\u00bb.\nLo storico militare Correlli Barnett sostenne che se l'Inghilterra si fosse alienata le simpatie italiane \u00ab\u2026 [l'Italia] sarebbe diventata un potenziale nemico dalle due parti della principale linea di comunicazioni dell'Impero [britannico] in un momento in cui esso era gi\u00e0 sotto la minaccia di due potenziali nemici ai punti opposti di questa linea [la Germania ed il Giappone]. Se l'Italia, alla peggio, dovesse in futuro combattere una guerra come alleato della Germania o del Giappone o di entrambi, la Gran Bretagna sarebbe costretta ad abbandonare il Mar Mediterraneo per la prima volta dal 1798\u00bb Quindi, secondo Barnett, era \u00abuna sciocchezza molto pericolosa provocare l'Italia\u00bb a causa della debolezza militare e navale inglese e quindi il patto era un'opzione assennata.\nSecondo Winston Churchill la reazione inglese a questa proposta, che lasciava all'impero etiopico i quattro quinti del proprio precedente territorio sotto la sua sovranit\u00e0, fu del tutto emotiva, dando l'impressione di voler giustificare un sopruso compiuto da una nazione aderente alla Lega (l'Italia) contro un altro membro della medesima (l'Impero etiope) e per poco non cost\u00f2 la poltrona di primo ministro, guadagnata sull'onda di un grande successo elettorale, al conservatore Stanley Baldwin, il cui governo aveva gi\u00e0 approvato il 9 dicembre 1935 l'accordo con Pierre Laval."}
{"id": "1283952", "revid": "767487", "url": "https://it.wikipedia.org/wiki?curid=1283952", "title": "Propositura di Santa Maria del Rosario", "text": "La propositura di Santa Maria del Rosario si trova nel comune di Poggio a Caiano.\nStoria.\nPer molti secolo l'agglomerato di Poggio a Caiano (in realt\u00e0 costituito da pochi edifici allineati sulla strada regia per Pistoia, per la maggior parte dipendenti dalla Villa medicea) fu privo di una propria chiesa, facendo riferimento come parrocchia a quella molto antica di Bonistallo (Santa Maria Assunta a Bonistallo) e per la pratica religiosa all'oratorio dei santi Cosimo (Cosma) e Damiano, posto al piano terra di uno dei bastioni della villa e che il granduca concedeva anche alle funzioni di culto della popolazione.\nIl forte incremento demografico avvenuto nel XIX secolo nella zona pianeggiante di Poggio a Caiano port\u00f2 gli abitanti a chiedere che la chiesa parrocchiale venisse spostata al Poggio a Caiano dove era concentrata la maggior parte della popolazione. Tale spostamento dopo una deliberazione favorevole in data 12 luglio 1877, del Comune di Carmignano (nel cui territorio si trov\u00f2 Poggio a Caiano fino agli anni sessanta), fu approvato, il 28 luglio 1877, dal vescovo di Pistoia (nella cui diocesi si trova tutto il territorio del Montalbano fin dal primo medioevo).\nPertanto si rese necessaria la costruzione di una chiesa, che venne eretta a partire dal 1889 e consacrata nel 1903. In quell'anno venne soppressa l'antica prioria di Santa Maria Assunta a Bonistallo sull'omonima collina di Bonistallo (rester\u00e0 come chiesa suffraganea l'adiacente chiesa di San Francesco, per poi essere riportata, nel 1922 allo status di chiesa parrocchiale con giurisdizione sulla recente area di espansione al di l\u00e0 del torrente Montiloni).\nNel 1920 la chiesa fu elevata alla dignit\u00e0 di propositura.\nDescrizione.\nGli arredi, le suppellettile liturgiche e anche quattro altari a edicola dell'antica chiesa furono trasferiti nel nuovo edificio. Al posto d'onore sull'altar maggiore ha trovato collocazione un venerato \"Crocifisso\" ligneo cinquecentesco; nella cappella a sinistra dell'entrata si trova l\"'Incoronazione della Vergine\", firmata e datata da Alessandro Allori nel 1606.\nIl possente campanile, edificato in un secondo tempo, risulta essere, nella tradizione paesana, disegnato da Ardengo Soffici che risiedette a lungo a Poggio a Caiano."}
{"id": "1283954", "revid": "6923", "url": "https://it.wikipedia.org/wiki?curid=1283954", "title": "Simon Dach", "text": "Gli inizi.\nA K\u00f6nigsberg Simon Dach ricevette una classica educazione. Studi\u00f2 latino a Wittenberg e a Magdeburgo, e studi\u00f2 a partire dal 1626 nell'Universit\u00e0 Albertina di K\u00f6nigsberg teologia e filosofia, dopo di che si ritrasfer\u00ec a Magdeburgo. Durante la guerra dei trent'anni fugg\u00ec, e torn\u00f2 a K\u00f6nigsberg, dove rimase per il resto della sua vita.\nA met\u00e0 della vita.\nDach fu un tutore privato fino al 1633, dopo di che and\u00f2 a lavorare in una \"Domschule\" (scuola cattedrale) a K\u00f6nigsberg nel 1636. Nel 1639 Adrian Brauer not\u00f2 che era un bravo poeta, e gli propose di studiare poesia nell'Universit\u00e0 Albertina di K\u00f6nigsberg. Anche nel 1640 ricevette la richiesta di quell'universit\u00e0. Parte di questa richiesta era motivata dal fatto che aveva scritto poemi - perlopi\u00f9 in latino e in greco - per alcune celebrazioni universitarie. Nel 1644, invent\u00f2 il gioco \"Sorbuisa\" per celebrare il centesimo anno dell'Universit\u00e0 Albertina di K\u00f6nigsberg. Dach divent\u00f2 uno dei componenti del gruppo musicale \"K\u00fcrbish\u00fctte\"; gli altri componenti erano George Weissel, Valentin Thilo and Johann Franck. La casa estiva dell'organista e compositore Heinrich Albert divento la \"base\" di questo gruppo di poeti e musicisti, dove crearono insieme molte poesie. Questo gruppo pubblic\u00f2 otto libri di poemi tra il 1638 e il 1650. I libri ebbero grande successo.\nIl successo.\nLa poesia \"\u00c4nnchen von Tharau\" \u00e8 stata creata con alcuni suoi amici: Heinrich Albert (1604 - 1651), Robert Roberthin (1600 - 1648) e Sibylla Schwarz (1621 - 1638), e con la \"Dichtergruppe\" (dal tedesco, Associazione dei Poeti). Nel 1639 divent\u00f2 un grande poeta, grazie all'aiuto del suo amico Roberthin. Quindi in seguito divenne famoso; il tema pi\u00f9 famoso del Dach \u00e8 stato senz'altro \"Anke von Tharaw Oss, de my gefollt\" (che oggi \u00e8 parte del poema \"\u00c4nnchen von Tharau\"), composto nel 1637 in onore di un matrimonio tra i suoi amici. Il Dach compose anche altre poesie, che diventarono famose, ma questa suscit\u00f2 grandi emozioni ai lettori: \"Ich bin ja, Herr, in deiner Macht\", \"Ich bin bei Gott in Gnaden durch Christi Blut und Tod\", e \"O, wie selig seid ihr doch, ihr Frommen.\" In tutto Simon Dach scrisse centinaia di poemi e testi, e fu considerato uno dei pi\u00f9 grandi poeti di K\u00f6nigsberg.\nMonumento a Simon Dach.\nIl monumento a Simon Dach \u00e8 situato nel centro storico di Klaip\u0117da, sua citt\u00e0 natale e grande porto della Lituania."}
{"id": "1283955", "revid": "38120", "url": "https://it.wikipedia.org/wiki?curid=1283955", "title": "Saint di Atena", "text": ""}
{"id": "1283957", "revid": "38120", "url": "https://it.wikipedia.org/wiki?curid=1283957", "title": "Cavaliere di Atena", "text": ""}
{"id": "1283961", "revid": "1305772", "url": "https://it.wikipedia.org/wiki?curid=1283961", "title": "Saints", "text": ""}
{"id": "1283966", "revid": "767487", "url": "https://it.wikipedia.org/wiki?curid=1283966", "title": "Mattia Collauto", "text": "Carriera.\nGiocatore.\nInizia la carriera nel , dove milita per sei stagioni. Passa poi alla Cremonese con la quale ottiene la promozione dalla Serie C1 alla Serie B. Dopo un anno nella serie cadetta passa al dove milita per 5 stagioni (di cui due in Serie A da protagonista). Passa infine al , squadra della propria citt\u00e0, con la quale si guadagna la fascia di capitano a suon di presenze e attestati di fedelt\u00e0, rimanendo in squadra nonostante due fallimenti in quattro anni e una progressiva retrocessione dalla Serie B alla Serie D. Domenica 31 ottobre 2010, allo Stadio Pierluigi Penzo, Mattia Collauto ha festeggiato le 200 presenze in gare ufficiali con la maglia arancioneroverde.\nDopo un'ultima stagione coi lagunari che ottengono la promozione tra i professionisti e vincono lo Scudetto Dilettanti, il 18 luglio 2012 annuncia il suo ritiro dal calcio giocato in una conferenza stampa.\nDirigente.\nNel 2014 diventa il nuovo responsabile del settore giovanile del Venezia Football Club.\nNel 2020 diventa il direttore sportivo del Venezia Football Club."}
{"id": "1283968", "revid": "287204", "url": "https://it.wikipedia.org/wiki?curid=1283968", "title": "Schizophonic (Geri Halliwell)", "text": "Schizophonic \u00e8 il primo album da solista della cantante britannica Geri Halliwell.\nPubblicato il 15 giugno 1999 dall'etichetta EMI (dalla Capitol negli Stati Uniti), \u00e8 stato il primo album da solista pubblicato da una delle Spice Girls, che aveva abbandonato il gruppo proprio per concentrarsi su questo lavoro. \u00c8 stato interamente prodotto dagli Absolute.\nL'origine del titolo dell'album \u00e8 greca ed \u00e8 composta da \"Schizo\", che vuol dire \"dividere\", e \"phonic\", che significa \"suono\".\nL'album risult\u00f2 essere un successo commerciale in tutto il pianeta, vendendo 3 milioni di copie. In Regno Unito l'album viene certificato doppio Disco di platino (500,000)."}
{"id": "1283969", "revid": "22416", "url": "https://it.wikipedia.org/wiki?curid=1283969", "title": "Ferrovia Decimomannu-Iglesias", "text": "La ferrovia Decimomannu\u2013Iglesias \u00e8 una linea ferroviaria situata in Sardegna, gestita del gruppo Ferrovie dello Stato, tramite la controllata Rete Ferroviaria Italiana.\nTra le prime ferrovie per il trasporto pubblico realizzate nell'isola nella seconda met\u00e0 dell'Ottocento, la Decimomannu-Iglesias si estende per circa 38\u00a0km collegando Iglesias e altri comuni del territorio circostante alla principale linea sarda, la Cagliari - Golfo Aranci (da cui la linea si dirama a Decimomannu), garantendo il collegamento dell'Iglesiente con il capoluogo regionale. Dal punto di vista tecnico la linea fa parte della rete complementare RFI, ed \u00e8 interamente realizzata a binario unico a scartamento ordinario da 1435 mm privo di elettrificazione. Dalla linea si dirama inoltre la ferrovia Villamassargia-Carbonia, che permette il collegamento tra il principale centro del Sulcis e gli scali della dorsale Iglesiente delle FS.\nStoria.\nLa ferrovia nasce pochi anni dopo l'unit\u00e0 d'Italia con lo scopo di collegare pi\u00f9 rapidamente Iglesias a Cagliari e per tagliare i costi di trasporto dei minerali estratti nelle miniere dell'Iglesiente. I lavori e la gestione della linea, progettata dall'ingegnere gallese Benjamin Piercy, vennero affidati alla Compagnia Reale delle Ferrovie Sarde che inaugur\u00f2 la tratta Decimomannu\u2013Siliqua il 6 aprile 1872 e la Siliqua\u2013Iglesias il 19 maggio dello stesso anno. Successivamente, nel 1898, venne aperta al traffico anche una linea da Iglesias alla sua frazione mineraria di Monteponi per agevolare il trasporto dei minerali estratti da questa localit\u00e0 e per garantire il collegamento con la stazione terminale della linea industriale che da Monteponi giungeva a Portovesme. La Iglesias-Monteponi non fu per\u00f2 costruita come proseguimento della linea da Decimomannu (terminante nella stazione di Iglesias, progettata come scalo di testa), perci\u00f2 i treni in arrivo da Cagliari dovevano invertire il senso di marcia a Iglesias per raggiungere Monteponi e viceversa.\nLa gestione della Decimomannu\u2013Iglesias\u2013Monteponi nel 1920 pass\u00f2 alle Ferrovie dello Stato, che nel 1926 persero la Iglesias\u2013Monteponi, trasformata per legge a scartamento ridotto e affidata alla nuova rete delle Ferrovie Meridionali Sarde (verr\u00e0 poi chiusa nel 1969 per via di alcuni crolli nella galleria nei pressi di Cabitza). Superata la seconda guerra mondiale e ripristinato il normale esercizio, nel 1956 fu inaugurata la diramazione per Carbonia: il centro minerario fu collegato alla ferrovia e alla rete a scartamento ordinario da una linea di 22\u00a0km che si dirama dalla Decimomannu\u2013Iglesias nella stazione di Villamassargia-Domusnovas. Nel 1984 infine il capolinea orientale della linea fu spostato dalla vecchia alla nuova stazione di Decimomannu, per questo cambi\u00f2 il percorso delle prime centinaia di metri della ferrovia, inoltre a causa della variante fu leggermente arretrato il punto di diramazione dalla Dorsale Sarda rispetto al tracciato originario. Questa fu l'ultima modifica effettuata al tracciato, che da allora \u00e8 rimasto immutato e soggetto a soli lavori di manutenzione e aggiornamento tecnico e infrastrutturale.\nCaratteristiche.\nLa linea ha una lunghezza di circa 38\u00a0km, \u00e8 realizzata interamente a binario unico non elettrificato a scartamento ordinario. Il tracciato si sviluppa in maniera in gran parte rettilinea (il 92% del percorso \u00e8 in rettilineo) attraversando la pianura del rio Cixerri, con altitudini modeste (man mano crescenti procedendo in direzione Iglesias) e pendenze relativamente impegnative per i rotabili. Il culmine della ferrovia \u00e8 situato nel capolinea di Iglesias a 176 m s.l.m., ed \u00e8 proprio nel tratto che da Villamassargia conduce alla stazione Iglesiente che si registrano le ascese maggiori, che raggiungono il 15\u2030.\nPer quanto concerne i binari la linea \u00e8 armata con rotaie Vignoles da 60 e da 50\u00a0kg/m montate su traverse in cemento armato precompresso.\nLungolinea sono due le stazioni intermedie in cui \u00e8 possibile effettuare gli incroci tra treni, si tratta degli impianti di Siliqua e Villamassargia-Domusnovas: in quest'ultimo si dirama inoltre la linea per Carbonia. Oltre a queste due stazioni e a quelle capolinea \u00e8 servita dalla ferrovia anche la fermata di Villaspeciosa-Uta (priva di altri binari oltre a quello di corsa), mentre la sesta delle stazioni realizzate lungo la linea, quella di Musei, \u00e8 stata chiusa e dismessa all'inizio degli anni ottanta.\nPercorso.\nLa linea ha origine dalla Stazione di Decimomannu, posta nel tratto iniziale della ferrovia Cagliari-Golfo Aranci da cui questa ferrovia si dirama in direzione ovest: tale stazione sostitu\u00ec nel 1984 l'originario scalo decimese, da dove la ferrovia storicamente aveva origine.\nA distanza di circa due chilometri \u00e8 posto il primo scalo intermedio della linea, la fermata di Villaspeciosa-Uta, posta lungo il confine tra i due comuni e raggiunta dopo che i binari hanno scavalcato l'alveo del Flumini Mannu con un ponte. Superata la fermata la ferrovia si snoda in lieve ma costante ascesa con un andamento per lo pi\u00f9 rettilineo parallelamente al vecchio tracciato della SS 130 (oggi SP 90), da cui diverge poco prima di alcune curve poste nei pressi di Siliqua, laddove si diramava per alcuni decenni un raccordo a servizio di un'installazione dell'Esercito Italiano oggi dismessa.\nAll'ingresso dell'abitato di Siliqua \u00e8 posta l'omonima stazione, primo punto di incrocio della ferrovia e nel Novecento scalo di interscambio con la ferrovia Siliqua-San Giovanni Suergiu-Calasetta, il cui capolinea era posto davanti all'impianto del gruppo FS. Valicato il corso del Cixerri in uscita dalla stazione, la linea prosegue verso ovest con curve ampie e lunghi rettilinei, passando all'interno della ex fermata di Musei, dismessa negli anni ottanta. Il sedime si sviluppa ormai all'interno delle campagne dell'Iglesiente e dopo tre chilometri interamente in rettilineo si giunge al secondo impianto intermedio attrezzato per gli incroci, la stazione di Villamassargia-Domusnovas, da cui si dirama inoltre una ferrovia per Carbonia.\nGli ultimi nove chilometri della linea si snodano per lo pi\u00f9 in rettilineo e con ascese pi\u00f9 importanti raggiungendo infine Iglesias e la sua stazione capolinea. Dalla fine dell'Ottocento e sino al 1926 da tale scalo aveva origine anche una breve linea per la frazione mineraria di Monteponi, poi riconvertita a scartamento ridotto e integrata nella linea per San Giovanni Suergiu che fu per\u00f2 attestata in un nuovo capolinea immediatamente a sud di quello FS.\nTraffico.\nCon riferimento all'orario del primo semestre 2021 la linea \u00e8 interessata da tre relazioni passeggeri, tutte effettuate da Trenitalia con treni regionali:\nL'orario dal giugno 2011 \u00e8 cadenzato: dal luned\u00ec al venerd\u00ec si ha un treno in partenza ogni ora da Cagliari verso Iglesias o Carbonia (con treni in coincidenza a Villamassargia per servire il centro non raggiunto dal convoglio partito da Cagliari), con un incremento della frequenza nel primo pomeriggio. Specularmente ogni ora parte un treno da Iglesias e uno da Carbonia, uno dei quali avente capolinea Cagliari e uno nella stazione di Villamassargia-Domusnovas, nella quale anche in questo caso si effettua la coincidenza tra i convogli per permettere il cambio del treno ai passeggeri diretti a Cagliari e nel resto della rete FS sarda. La frequenza dei treni viene inoltre incrementata al mattino e nel pomeriggio. Le relazioni sono effettuate anche il sabato e nei festivi, seppur con una frequenza ridotta.\nServizio turistico.\nDa maggio 2007 la linea viene percorsa su richiesta anche dai treni turistici di Trenitalia provenienti da Cagliari e diretti a Carbonia e Iglesias, utilizzanti materiale d'epoca restaurato (al 2020 una locomotiva Gruppo 740 e carrozze tipo \"terrazzini\").\nMezzi di trazione utilizzati.\nCome nel resto della rete ferroviaria sarda i primi decenni di attivit\u00e0 della linea videro l'utilizzo esclusivamente della trazione a vapore. Durante la gestione delle Ferrovie Reali, le locomotive impiegate furono nei primi decenni esclusivamente di produzione britannica: le prime serie furono commissionate alle ditte Stephenson, R &amp; W Hawtorn e Sharp &amp; Stewart. I gruppi impiegati furono, in ordine di introduzione sulla rete delle Ferrovie Reali:\nOgni esemplare di queste 40 locomotive ricevette un proprio nome, ma 12 di esse furono accantonate prima della fine del secolo: per questo dal 1900 in poi furono immesse in circolazione sulla rete due ulteriori gruppi di locomotive:\nQuando fu evidente che la convenzione della Compagnia Reale delle Ferrovie Sarde non sarebbe stata rinnovata alla sua scadenza (31 dicembre 1919), la concessionaria della linea ridusse al minimo gli investimenti per la manutenzione e l'ammodernamento del parco rotabili della sua rete. Per far fronte ai crescenti disservizi le Ferrovie dello Stato (destinate a rilevare la gestione delle linee delle \"Reali\") introdussero 14 locomotive del loro Gruppo 200, immatricolate coi numeri da 101 a 114 dalle Ferrovie Reali.\nAl momento del passaggio di consegne tra Ferrovie Reali e Ferrovie dello Stato 1920 sopravvivevano il Gruppo 200 ed alcuni esemplari del parco rotabili della vecchia gestione, esemplari che furono riclassificati dalle FS secondo il seguente schema:\nI mezzi ereditati dalle Ferrovie Reali furono per\u00f2 accantonati nel giro di pochi anni a causa delle loro condizioni. Le FS le rimpiazzarono dal 1922 in poi con locomotive di vari gruppi:\nDal 1936 sulla rete sarda fecero la comparsa le prime automotrici diesel, che nel giro di poco tempo divennero ampiamente utilizzate per le relazioni passeggeri. In particolare lungo la Decimomannu-Iglesias vennero utilizzate principalmente due tipologie di automotrici termiche:\nLe locomotive a vapore continuarono l'esercizio sulla linea sia al traino di treni merci che in maniera meno frequente per i convogli viaggiatori. Dal 1961 tuttavia le FS avviarono la progressiva sostituzione della trazione a vapore con quella termica per le locomotive presenti sulla rete sarda: nel corso di questo decennio e del successivo furono immesse in esercizio vari tipologie di locomotive a trazione diesel:\nDi questi rotabili al 2011 erano ancora utilizzati alcuni esemplari del Gruppo D.443, impiegati per i rari treni merci che percorrono la linea.\nNegli anni ottanta vennero introdotti sulla linea molti dei rotabili utilizzati poi nei decenni successivi per le relazioni passeggeri. Il materiale di trazione ordinario in uso nei primi anni 2010 per i treni passeggeri, effettuati in configurazione \"navetta\", \u00e8 costituito esclusivamente da locomotive D.445, introdotte in Sardegna dal 1982, e impiegate lungo la linea in abbinamento a carrozze MDVC. Per quanto riguarda il materiale leggero dal 1981 circolano sulla linea le automotrici ALn 668 (serie 3100), che nel primo periodo furono impiegate in alternativa alle ALn 772 superstiti. Mentre queste ultime venivano man mano accantonate, fecero la loro comparsa sulla linea a met\u00e0 del decennio anche vari esemplari di ALn 663. Infine a met\u00e0 degli anni 2000 vennero introdotti i Minuetto diesel, che andarono ad affiancarsi alle ALn 668 e alle ALn 663. Sulla linea sono inoltre impiegati gli autotreni ATR 365 dagli anni 2010 e Swing dal 2020."}
{"id": "1283972", "revid": "1318658", "url": "https://it.wikipedia.org/wiki?curid=1283972", "title": "Controversia sui minareti in Svizzera", "text": "La costruzione di minareti \u00e8 stata l'oggetto di controversie politiche e legali in Svizzera a partire dall'anno 2000.\nIl 1\u00ba maggio 2007, un gruppo di politici di destra dell'Unione Democratica di Centro e dell'Unione Democratica Federale, il comitato di Egerkingen (\"Egerkinger Kommittee\"), ha lanciato una iniziativa referendaria popolare federale per un bando costituzionale alla costruzione di minareti.\nNell'iniziativa referendaria svizzera del 29 novembre 2009, l'emendamento costituzionale \u00e8 stato approvato dal 57,5% dei votanti \nSolo quattro dei 26 cantoni svizzeri, per la maggior parte nella Svizzera francese, si sono opposti all'iniziativa referendaria.\nAl momento del voto esistevano solo quattro minareti in Svizzera, presso le moschee di Zurigo, Ginevra, Winterthur e Wangen bei Olten. Il bando non avr\u00e0 effetto su tali minareti gi\u00e0 esistenti.\nOrigini della controversia.\nLa controversia \u00e8 sorta a seguito della polemica divampata attorno ai progetti di costruzione di un minareto in tre localit\u00e0 della Svizzera tedesca (Wangen bei Olten in Canton Soletta, Langenthal in Canton Berna, Wil in Canton San Gallo). Lungi dal rimanere circoscritta ai diretti interessati, la vertenza ha rapidamente oltrepassato i confini comunali; i dibattiti pubblici nei media e le lettere dei lettori ne sono una prova lampante. Poco prima del voto sull'iniziativa popolare, l'immagine della comunit\u00e0 islamica in Svizzera (circa il 4,3% della popolazione) sub\u00ec un forte peggioramento a causa delle tensioni fra la Libia e la Svizzera. Poche settimane prima del voto il dittatore libico Gheddafi aveva chiesto all'Assemblea Generale delle Nazioni Unite lo smembramento della Svizzera.\nDisputa legale.\nLa controversia sui minareti in Svizzera \u00e8 nata in una piccola municipalit\u00e0 del Nord della confederazione nel 2005. Il contenzioso coinvolgeva l'Associazione Culturale Turca di Wangen bei Olten, che aveva fatto domanda di un permesso edilizio per un minareto di 6 metri sul tetto del centro islamico. Il progetto trov\u00f2 l'opposizione dei residenti locali, costituitisi in un comitato. L'associazione turca reclamava che le autorit\u00e0 locali avevano arbitrariamente ritardata la domanda di permesso edilizio, e che i membri del comitato in opposizione erano motivati da pregiudizi religiosi. La Commissione Edilizia Comunale rifiut\u00f2 il permesso. L'associazione fece ricorso al Dipartimento di Edilizia e Giustizia, che riform\u00f2 la decisione dando ragione all'associazione turca. Come conseguenza, il comitato di residenti e il comune di Wangen portarono il caso di fronte alla Corte Amministrativa del canton Soletta, ma il ricorso fu rigettato. La Corte Suprema Federale conferm\u00f2 in appello il giudizio della corte di Soletta. Il minareto venne infine costruito nel luglio 2009.\nDisputa politica.\nDal 2006 al 2008, i membri dell'Unione Democratica di Centro e dell'Unione Democratica Federale lanciarono numerose iniziative cantonali contro l'erezione di minareti.\nTra queste, il 16 ottobre 2006 era stata promossa in Ticino una iniziativa parlamentare cantonale da parte di Lorenzo Quadri per ottenere il \"Divieto di costruire minareti su territorio ticinese\" attraverso la modifica della legge edilizia.\nLa cittadinanza dei cantoni non ebbe mai l'opportunit\u00e0 di esprimersi sulla questione, perch\u00e9 tutti i parlamenti cantonali considerarono l'iniziativa incostituzionale e pertanto nulla.\nEmendamento costituzionale federale per il bando della costruzione di nuovi minareti.\nNel 2007, a seguito di tante sconfitte politiche e legali, il comitato di Egerkinger lanci\u00f2 un'iniziativa popolare federale contro i minareti. Il comitato propose un emendamento all'articolo 72 della Costituzione della Confederazione Svizzera, che recita: \"L'edificazione di minareti \u00e8 vietata\"\nIn Svizzera, le iniziative popolari federali non sono soggette a valutazione giudiziale, in quanto emendano la costituzione federale (mentre le iniziative cantonali possono essere giudicate per violazione della legge federale). Tanto le iniziative federali quanto le iniziative cantonali sono molto comuni in Svizzera, con diverse votazioni popolari che si tengono ogni anno. I promotori dell'iniziativa popolare avevano 18 mesi per raccogliere almeno 100.000 firme.\nVi riuscirono in poco tempo e portarono quindi l'iniziativa referendaria in votazione davanti alla cittadinanza svizzera.\nFavorevoli.\nComitato di Egerkingen.\nIl comitato di Egerkingen venne costituito da membri dell'Unione Democratica di Centro e dell'Unione Democratica Federale. Il comitato ritenne che gli interessi dei residenti locali, disturbati da specifici tipi di utilizzo religioso dei terreni, andavano presi sul serio. Inoltre, esso ritenne che i residenti svizzeri dovevano essere in grado di bloccare progetti inusuali e non voluti, quali la erezione di minareti islamici. Il comitato fece notare, tra l'altro, che \"la costruzione di un minareto non ha significato religioso. N\u00e9 il Corano, n\u00e9 altre sacre scritture dell'Islam\" ne fanno esplicita menzione. Il minareto \u00e8 molto pi\u00f9 un simbolo di potere politico-religioso \nIl Comitato giustific\u00f2 il proprio punto di vista attraverso parti di un discorso del 1997 in cui il futuro premier turco Recep Tayyip Erdo\u011fan's dichiarava: \"La democrazia \u00e8 soltanto il treno sul quale saliamo fino a quando saremo arrivati all'obiettivo. Le moschee sono le nostre caserme, i minareti le nostre\nbaionette, le cupole i nostri elmi e i credenti i nostri soldati\u201d. \nUlrich Schluer, uno dei principali esponenti del Comitato di Egerkinger, dichiar\u00f2: \"Un minareto non ha niente a che fare con la religione: esso simboleggia solo un luogo in cui la legge islamica \u00e8 messa in atto\"\nIl comitato incluse tra i suoi membri, tra gli altri, Ulrich Schluer; Christian Waber; Walter Wobmann; Jasmin Hutter; Oskar Freysinger; Eric Bonjour; Sylvia Fl\u00fcckiger; Lukas Reimann; Natalie Rickli.\nI sostenitori dell'iniziativa portarono come esempio la situazione della vicina Germania. Dopo aver edificato il minareto, la comunit\u00e0 islamica chiese e ottenne dalle autorit\u00e0 tedesche il permesso per il richiamo alla preghiera di un muezzin. Quando i cittadini tedeschi non musulmani protestarono, chiedendo di togliere il muezzin, la comunit\u00e0 islamica si disse pronta a rinunciare al muezzin, ma chiese come contropartita di vietare anche il suono delle campane. I minareti - conclusero gli iniziativisti - non avevano nulla di religioso, erano semplicemente un simbolo di potere: \"Dove risuona sempre il grido del muezzin 'Allah \u00e8 grande...', secondo l'opinione islamica \u00e8 iniziato il dominio di Allah.\"\nAltro argomento fu la mancanza di tolleranza e di reciprocit\u00e0 (nei confronti dei cristiani) nel mondo islamico. \"La pretesa di un'esclusiva religiosa con il rifiuto di qualsiasi tolleranza verso i credenti di altra fede, [...] viene espresso tramite i minareti.\" In molti paesi islamici, infatti, non vi \u00e8 tolleranza verso le altre religioni. Nel volantino si poteva quindi leggere: \"Balza infine all'occhio l'eclatante squilibrio in materia di libero esercizio della religione fra la Svizzera e molti Stati arabi. In Arabia saudita, per esempio, \u00e8 proibita l'importazione di bibbie. In Iran, i Bah\u00e1'\u00ed sono tutt'oggi considerati quali rinnegati dell'Islam, e vivono una vita da persone di seconda categoria. L'articolo 10 della [[Dichiarazione islamica dei diritti dell'uomo|Dichiarazione &lt;/ref&gt;\nLe discriminazioni di cui sono vittime i credenti non musulmani o i [[ateo|non credenti]], in alcuni paesi islamici, avvengono in ossequio ai dettami del [[Corano]]. La [[s\u016bra]] IX, 29, infatti recita: \u00ab\"Combattete coloro che non credono in Dio e nel Giorno Estremo, e che non ritengono illecito quel che Dio e il Suo messaggero han dichiarato illecito, e coloro, fra quelli cui fu data la Scrittura, che non s'attengono alla Religione della Verit\u00e0. Combatteteli finch\u00e9 non paghino il tributo, uno per uno, umiliati\"\u00bb In cinque paesi islamici ([[Arabia Saudita]], [[Iran]], [[Afghanistan]], [[Yemen]], [[Sudan]]) l'apostasia \u00e8 punita con la pena di morte. Per questo motivo gli iniziativisti si coincentrarono sui minareti (\"simboli dell'Islam\") e non sui simboli di altre religioni (\"non tradizionali\") presenti in [[Svizzera]], come il [[Buddhismo]] (tempio Wat Srinagarindravararam nel [[Canton Soletta]]), l'[[Induismo]] (tempio Sri Subramania a [[Zurigo]]) o i [[Sikh]] (tempio di Gurdwara Sahib a [[Langenthal]], accanto alla [[moschea]]). Gli iniziativisti riuscirono a spostare il dibattito sostenendo di non opporsi all'[[Islam]] in quanto religione, o alla [[libert\u00e0 di religione]] in [[Svizzera]], ma di opporsi all'[[Islam]] in quanto [[Totalitarismo|ideologia totalitaria]]\nElettorato femminile.\nL'elettorato femminile svizzero si espresse in maggioranza a favore dell'iniziativa contro i minareti, temendo un degrado della condizione della donna. L'argomento della condizione della donna nell'islam venne evocato al momento del dibattito in parlamento, quando il [[Consiglio nazionale (Svizzera)|Consiglio Nazionale]] venne chiamato a decidere sulla legittimit\u00e0 dell'iniziativa popolare. Sul manifesto degli iniziativisti, accanto ai minareti sovrapposti alla [[bandiera svizzera]], era raffigurata una donna [[Niqab|velata]]. Dopo il voto, parecchi analisti hanno evidenziato un significativo consenso dell'elettorato femminile al voto \"anti-islam\". \"[[The Times]]\" riporta inoltre che le donne svizzere hanno sostenuto l'iniziativa referendaria, nei sondaggi pre-elettorali, con una percentuale maggiore rispetto agli uomini svizzeri. Un quotidiano tedesco, (la \"[[S\u00fcddeutsche Zeitung]]\") titol\u00f2 persino \"Ein weibliches Ja\" (Un s\u00ec femminile).\nIl quotidiano britannico \"[[The Times]]\" cita il sostegno al bando dei minareti da parte di alcune femministe radicali che criticano l'oppressione della donne nelle societ\u00e0 musulmane\nCristiani tradizionalisti.\nLa comunit\u00e0 cristiana tradizionalista \"[[Fraternit\u00e0 Sacerdotale San Pio X]]\" fondata dall'arcivescovo francese [[Marcel Lefebvre]] nel [[1970]] a [[Friburgo (Svizzera)|Friburgo]], e che oggi ha il suo quartier generale a [[Ec\u00f4ne]], in [[Svizzera]], si schier\u00f2 a favore del divieto di costruire nuovi minareti. I [[lefebvriani]] sostennero che non andava confusa la tolleranza verso persone con una religione diversa [da quella cattolica] con la tolleranza verso un'ideologia [l'islam] incompatibile con la tradizione cristiana.\nManifesti elettorali.\nLa campagna del comitato prevedeva manifesti che raffiguravano una donna musulmana vestita con [[Abaya (abbigliamento)|abaya]] e [[niqab]], vicino a una serie di minareti neri che si innalzavano sopra una bandiera svizzera, in una maniera da risultare \"simili a missili\" La Commissione federale contro il razzismo sostenne che i manifesti offendevano la sensibilit\u00e0 dei musulmani svizzeri, tuttavia non si pronunci\u00f2 sulla loro affissione e lasci\u00f2 questa decisione agli esecutivi comunali. I manifesti vennero vietati nelle maggiori citt\u00e0 della Svizzera occidentale: [[Basilea]], [[Losanna]], [[Yverdon]], [[Montreux]] e [[Friburgo (Svizzera)|Friburgo]]. In quest'ultima citt\u00e0 venne vietato persino la bancarella informativa del Movimento Svizzero Contro l'Islamizzazione. Nelle citt\u00e0 in cui il manifesto venne vietato, gli iniziativisti ne affissero uno che mostrava unicamente la bandiera svizzera, alla quale era sovrapposta, in nero, la parola \"censurato\".\nContrari.\n[[File:Demo minarette01.jpg|thumb|La sera del voto, dimostrazioni contro i risultati si tennero nelle maggiori citt\u00e0 svizzere. Il manifesto recita:\"Integrare anzich\u00e9 escludere\"]]\nConsiglio Federale Svizzero.\nIl [[Consiglio Federale Svizzero]] si \u00e8 opposto al bando sulla costruzione dei minareti. Il governo ritiene che l'iniziativa popolare \u00e8 stata avviata in accordo con i regolamenti applicabili, ma che essa trasgredisce i [[diritti umani]] internazionalmente garantiti, e contraddice i valori di base della [[Costituzione della Confederazione Svizzera]]. Secondo il governo, il bando metterebbe in pericolo la pace tra le religioni e non aiuterebbe a prevenire la crescita dell'[[estremismo islamico]]. Il Consiglio Federale ha pertanto raccomandato che la cittadinanza rigettasse la proposta.\nLa Commissione Federale contro il Razzismo ha criticato l'iniziativa popolare. Essa ritiene che l'iniziativa referendaria diffami i musulmani e v\u00ecoli la libert\u00e0 di religione, che \u00e8 protetta dai [[diritti umani]] e dal bando sulla discriminazione.\nParlamento.\nL'[[Assemblea Federale Svizzera]] ha raccomandato (con 129 voti contro 50) nella primavera del 2009 che i cittadini svizzeri rigettassero l'iniziativa referendaria.\nOrganizzazioni non governative.\nLa [[Societ\u00e0 per le Minoranze in Svizzera]] ha richiamato alla libert\u00e0 e uguaglianza, dando inizio a una campagna internet per raccogliere firme simboliche contro un possibile bando sui minareti.\n[[Amnesty International]] ha avvertito che il bando sui minareti punta a sfruttare la paura dei musulmani e incoraggia la [[xenofobia]] per ragioni politiche. Secondo [[Daniel Bolomey]], a capo dell'ufficio svizzero di Amnesty, \"Questa iniziativa referendaria rivendica di essere una difesa contro la rampante Islamificazione della Svizzera, ma cerca di screditare e diffamare i musulmani, puramente e semplicemente\"\n\"[[Unser Recht]]\" ha pubblicato una serie di articoli contro il bando sui minareti.\nNell'autunno 2009, lo \"Swiss Journal of Religious Freedom\" ha lanciato una campagna pubblica per l'armonia religiosa, la sicurezza e la giustizia in Svizzera, distribuendo migliaia di adesivi nelle strade di Zurigo per il diritto alla libert\u00e0 religiosa..\nOrganizzazioni religiose.\nI vescovi cattolici svizzeri si sono opposti al bando sui minareti. Una dichiarazione della [[Conferenza Episcopale Svizzera]] ritiene che un bando metterebbe a rischio il dialogo interreligioso, e che la costruzione e gestione dei minareti \u00e8 gi\u00e0 regolata dal codice edilizio svizzero. I vescovi richiedono che \"l'iniziativa referendaria sia da rigettare in base ai nostri valori cristiani e ai principi democratici del nostro paese\" Il giornale ufficiale della Chiesa Cattolica in Svizzera pubblica una serie di articoli sulla controversia.\nLa [[Federazione delle Chiese Protestanti Svizzere]] ritiene che l'iniziativa popolare non sia a proposito dei minareti, ma sia piuttosto l'espressione delle preoccupazioni e paure dei suoi promotori rispetto all'Islam. I protestanti vedono il bando sui minareti come un approccio sbagliato per superare tali obiezioni.\nAnche la Federazione Svizzera delle Comunit\u00e0 Ebraiche si \u00e8 espressa contro ogni bando sulla costruzione di minareti. Secondo il presidente, Herbert Winter, \"come ebrei abbiamo la nostra esperienza. Per secoli siamo stati esclusi: non ci era permesso di costruire [[sinagoghe]] o cupole. Non vogliamo che questo tipo di esclusione si ripeta\"..\nDiverse altre organizzazioni religiose hanno trovato l'idea di un bando totale sui minareti come deplorevole. Tra queste: l'Associazione delle Comunit\u00e0 e Chiese Libere Evangeliche in Svizzera, l'[[Alleanza Evangelica]] Svizzera; la Chiesa dei [[Vecchi Cattolici]] in Svizzera; l'Alleanza dei Battisti Svizzeri; l'[[Esercito della Salvezza]]; la Federazione delle Chiese Evangeliche Luterane in Svizzera; la Diocesi Ortodossa del [[Patriarca ecumenico di Costantinopoli]]; la [[Chiesa ortodossa serba]] in Svizzera; e la [[Chiesa Anglicana]] in Svizzera.\nOpinioni di giuristi.\n[[Marcel St\u00fcssi]] ha sostenuto che qualsiasi bando sarebbe incompatibile con vari articoli di [[diritto internazionale]] di cui la Svizzera \u00e8 firmataria. In ogni caso, leggi edilizie cantonali gi\u00e0 proibiscono la costruzione di edifici che stonino con le aree circostanti.\n[[Giusep Nay]] ritiene che l'azione di ogni stato debba essere in accordo con la giustizia materiale fondamentale richiamata dallo \"[[ius cogens]]\", e che ci\u00f2 si applichi non solo all'interpretazione della legge applicabile, ma anche alle nuove leggi.\n[[Erwin Tanner]] vede l'iniziativa come una rottura non solo del diritto costituzionale alla libert\u00e0 religiosa, ma anche alla libert\u00e0 di espressione, godimento della propriet\u00e0, ed eguaglianza.\nIl board editoriale della \"[[Revue de Droit Suisse]]\" ha richiesta l'invalidazione dell'iniziativa referendaria.\nRisultati.\n[[File:Minarettinitiative 2009 de.svg|thumb|upright=1.4|I risultati dell'iniziativa referendaria 2009, per cantone. Il rosso indica opposizione al bando, il verde sostegno]]\nL'iniziativa referendaria del 29 novembre 2009, che per passare aveva bisogno di una doppia maggioranza (maggioranza dei votanti e maggioranza dei cantoni), venne approvata dal 57,5% dei votanti e da 19 cantoni e un semicantone su 23.\nL'iniziativa popolare sanc\u00ec il divieto di costruzione dei minareti sul suolo svizzero.\nI cantoni francofoni di [[Ginevra]], [[Vaud]] e [[Neuch\u00e2tel]] hanno votato contro il bando (al 59,7%, 53,1% e 50,9% rispettivamente). Anche il semicantone di [[Basilea citt\u00e0|Basilea-Citt\u00e0]], che ha la pi\u00f9 grande [[Islam in Svizzera|comunit\u00e0 musulmana della Svizzera]] ha rigettato il bando con il 51,6% dei voti. \nL'affluenza al voto \u00e8 stata del 53,4%.\nLe citt\u00e0 di [[Zurigo]], [[Ginevra]] e [[Basilea]] hanno mostrato una leggera prevalenza dei contrari al bando. Il cantone di Zurigo nella sua interezza, tuttavia, ha votato s\u00ec al 52%. La pi\u00f9 alta percentuale di voti a favore \u00e8 venuta da [[Appenzello Interno]] (71%), [[Glarona]] (69%), [[Canton Ticino]] (68%) e [[Turgovia]] (68%).\n\"Legenda:\"\nReazioni.\nIn Svizzera.\nIl [[consiglio federale (Svizzera)|governo svizzero]] ha dichiarato che \"l'odierna decisione popolare riguarda soltanto l'edificazione di nuovi minareti e non significa un rifiuto della comunit\u00e0 dei musulmani, della loro religione e della loro cultura. Il governo se ne fa garante\", nelle parole del ministro di Giustizia e polizia, Eveline Widmer-Schlump. \n\"In Svizzera sar\u00e0 vietato costruire nuovi minareti\". Ma \"l'esito della votazione non ha effetto sui quattro minareti gi\u00e0 esistenti e l'edificazione di moschee continua a essere possibile. Anche in futuro in Svizzera i musulmani potranno quindi coltivare il proprio credo religioso praticandolo individualmente o in comunit\u00e0\", secondo una nota del governo. \n\"Il Consiglio federale riteneva che un divieto di edificare nuovi minareti non fosse uno strumento efficace nella lotta contro tendenze estremiste\", ha detto citata in un comunicato reso noto a Berna.\nIn seguito all'esito dell'iniziativa referendaria, il [[Partito Ecologista Svizzero]] ha comunicato l'intenzione di appellarsi alla [[Corte europea dei diritti dell'uomo]] per opporsi al risultato sancito, dal momento che esso andrebbe in disaccordo con la [[Costituzione della Confederazione Svizzera]] che garantisce la [[libert\u00e0 di religione]].\nFarhad Afshar, presidente del Coordinamento delle organizzazioni islamiche in Svizzera ([[COIS]]), ha dichiarato che la vittoria dei s\u00ec \u00e8 \"indegna della Svizzera\", accusando anche i partiti politici elvetici di non essersi impegnati nella campagna referendaria, di non averla \"presa sul serio\". Afshar ha dichiarato alla \"[[Tribune de Gen\u00e8ve]]\" che il voto tocca il diritto fondamentale sulla tutela delle minoranze, aggiungendo che \"i musulmani non si sentono accettati in quanto comunit\u00e0 religiosa\".\nFelix Gmr, vescovo e segretario generale della Conferenza episcopale svizzera, ha dichiarato in un'intervista a [[Radio Vaticana]] che il risultato dell'iniziativa referendaria rappresenta \"un duro colpo alla libert\u00e0 religiosa e all'integrazione\". \"Il [[Concilio Vaticano II]] dice chiaramente che \u00e8 lecito per tutte le religioni la costruzione di edifici religiosi. \u00c8 un colpo all'integrazione di tutti quelli che vengono in Svizzera\"..\nIn svizzera sono stati inoltrati due ricorsi contro la decisione della costruzione di nuovi minareti al [[Tribunale federale svizzero]]..\nDelle Organizzazioni Internazionali.\nLa [[Commissione europea contro il razzismo e l'intolleranza]] ha chiesto di impegnarsi affinch\u00e9 vengano rispettati gli obblighi internazionali sottoscritti dalla Svizzera.\n[[Navanethem Pillay]], che attualmente ricopre la carica di [[Alto Commissariato delle Nazioni Unite per i Diritti Umani]], ha condannato il voto definendolo \"chiaramente discriminatorio\".\nNei paesi islamici.\n[[Abdullah G\u00fcl]], Presidente della Repubblica Turca, ha parlato di \"vergogna per la Svizzera\", mentre il primo ministro [[Recep Tayyip Erdo\u011fan]] ha chiaramente espresso che ritiene un errore la decisione anti-minareti, oltre a parlare di \"una crescente [[islamofobia]] in [[Europa]]\". Inoltre in seguito alla votazione il ministro turco per gli affari europei [[Egemen Bagis]] ha chiesto a tutti i musulmani di ritirare i loro soldi dalle banche svizzere.\n[[Amr Moussa]], segretario generale della [[Lega Araba]], ha chiesto di rivotare sull'argomento.\nUn funzionario dell'[[Organizzazione della Conferenza Islamica]] (OCI) ha fatto appello alla [[Islam in Svizzera|comunit\u00e0 musulmana in Svizzera]] perch\u00e9 restasse calma, e ha chiamato al dialogo per affrontare la \"crescente sfida della crescita dell'[[islamofobia]] in [[Europa]]\"\n[[Mu\u02bfammar Gheddafi]] ha detto che la Svizzera, grazie all'esito della votazione, \"ha reso un grande servizio ad [[Al-Qaeda|al-Q\u0101\u02bfida]]\" permettendo all'organizzazione terroristica di sostenere che \"gli Europei sono dei nemici\". Inoltre ha detto di aver lanciato un appello al boicottaggio della Confederazione. Il 15 febbraio [[2010]], il dittatore libico lanci\u00f2 inoltre un appello al [[Jih\u0101d]] contro la [[Svizzera]].\nIl caso del minareto di Langenthal.\nIl bando sulla costruzione di nuovi minareti potrebbe essere subito messo alla prova nel caso del progetto di costruzione di un minareto per la moschea di [[Langenthal]], nel [[cantone di Berna]]. La comunit\u00e0 islamica di Langenthal ha annunciato la propria intenzione di portare il caso di fronte al [[Tribunale federale svizzero|Tribunale federale]] di Losanna, e se necessario fino alla [[Corte europea dei diritti dell'uomo]].\nIl legale della comunit\u00e0 ha inoltre espresso dubbi riguardo alla possibilit\u00e0 che il bando colpisca anche il progetto di Langenthal, poich\u00e9 la richiesta di permesso edilizio \u00e8 stata consegnata alle autorit\u00e0 gi\u00e0 nel 2006. Dall'altra parte, politici bernesi cos\u00ec come Rainer Schweizer, professore di legge all'[[Universit\u00e0 di San Gallo]], ritengono che il bando renda obsoleto il progetto di Langenthal\nCollegamenti esterni.\n[[Categoria:Controversie legate all'islam]]\n[[Categoria:Religione in Svizzera]]\n[[Categoria:Antislamismo]]\n[[Categoria:Minareti]]"}
{"id": "1283973", "revid": "182396", "url": "https://it.wikipedia.org/wiki?curid=1283973", "title": "Marco Vinicio (console 30 e 45)", "text": ""}
{"id": "1283976", "revid": "1573940", "url": "https://it.wikipedia.org/wiki?curid=1283976", "title": "Chiesa di Santa Cristina in Pilli", "text": "La chiesa di Santa Cristina in Pilli si trova nel comune di Poggio a Caiano.\nStoria e descrizione.\nDocumentata gi\u00e0 nel secolo XI, la sua antichit\u00e0 non risulta evidente dall'aspetto attuale, con l'intonaco che nasconde il paramento murario, e il portico a tre arcate. Sul fianco destro \u00e8 murato un architrave in arenaria con la data 1308. All'interno la chiesa denuncia le trasformazioni subite a partire dal secolo XVII fino al restauro neogotico degli inizi del Novecento. Un affresco tardo trecentesco, attribuito a Francesco di Michele, con la \"Madonna in trono tra i santi Bartolomeo e Cristina\", \u00e8 oggetto di particolare devozione. Da notare anche un assemblaggio, realizzato intorno al 1520, di elementi di un trittico trecentesco (\"Madonna col Bambino, Annunciazione\" e laterali); e una tela con il \"Martirio di santa Cristina\" (1652) di Annibale Niccolai.\nBibliografia.\nC.Cerretelli M.Ciatti M.G.Antonelli, \"Le chiese di Carmignano e Poggio a Caiano\", Prato"}
{"id": "1283977", "revid": "22416", "url": "https://it.wikipedia.org/wiki?curid=1283977", "title": "Ferrovia Iglesias-Decimomannu", "text": ""}
{"id": "1283979", "revid": "22416", "url": "https://it.wikipedia.org/wiki?curid=1283979", "title": "Ferrovia Iglesias-Cagliari", "text": ""}
{"id": "1283983", "revid": "22416", "url": "https://it.wikipedia.org/wiki?curid=1283983", "title": "Ferrovia Cagliari-Iglesias", "text": ""}
{"id": "1283985", "revid": "149727", "url": "https://it.wikipedia.org/wiki?curid=1283985", "title": "Ferrovia Carbonia-Cagliari", "text": ""}
{"id": "1283986", "revid": "73621317", "url": "https://it.wikipedia.org/wiki?curid=1283986", "title": "Ferrovia Cagliari-Carbonia", "text": "Per ferrovia Cagliari\u2013Carbonia s'intende una relazione passeggeri regionale Trenitalia che utilizza:"}
{"id": "1283993", "revid": "287204", "url": "https://it.wikipedia.org/wiki?curid=1283993", "title": "20\u00ba Jamboree mondiale dello scautismo", "text": "Il 20\u00ba Jamboree mondiale dello scautismo si tenne nella base navale di Sattahip, in Thailandia, dal 28 dicembre 2002 al 7 gennaio 2003. Fu il secondo Jamboree mondiale a svolgersi nel sud-est asiatico dopo quello delle Filippine nel 1959."}
{"id": "1283996", "revid": "1573940", "url": "https://it.wikipedia.org/wiki?curid=1283996", "title": "Chiesa del Crocifisso (Piancastagnaio)", "text": "La chiesa del Crocifisso \u00e8 un edificio sacro che si trova in localit\u00e0 Tre Case a Piancastagnaio.\nStoria e descrizione.\nFaceva parte in origine del convento francescano delle Ripe, fondato verso il 1225, dove i frati vissero fino al 1278, quando fu trasferito alle porte di Piancastagnaio. La chiesa assunse quindi il titolo della Santissima Trinit\u00e0, poi sostituito con quello \"del Crocifisso\" per la presenza di una venerata scultura lignea. Si tratta di un semplice edificio con esterno intonacato, abbellito da un piccolo campanile, e interno a tre navate che, per lo scarso sviluppo in altezza, d\u00e0 l'idea di una cripta. Non molto distante si trova il leggendario leccio sul quale la leggenda vuole che si sia riposato San Francesco."}
{"id": "1283997", "revid": "109073940", "url": "https://it.wikipedia.org/wiki?curid=1283997", "title": "Admiral's Cup", "text": "L'Admiral's Cup era una regata di imbarcazioni a vela di diverso tipo che si disputava in Gran Bretagna. \nLa prima edizione venne disputata nel 1957 ed aveva frequenza biennale disputandosi di norma negli anni dispari. Comunque non \u00e8 stata disputata negli anni 2001 e 2005 e si ritiene che abbia avuto termine con l'edizione del 2003.\nLa partenza e l'arrivo avvenivano al largo del porto di Cowes, sull'Isola di Wight situata al largo delle coste meridionali dell'Inghilterra, ed era organizzata dal \"Royal Ocean Racing Club\".\nStoria 1957 - 1999.\nDal 1957 al 1999 veniva disputata fra squadre nazionali, ognuna delle quali era costituita da tre imbarcazioni. All'inizio, soltanto la Gran Bretagna e Stati Uniti vi presero parte, ma successivamente si aggiunsero diverse altre squadre nazionali. \nLa Fastnet race era parte dell'Admiral's Cup durante questo primo periodo.\nNel 1971, il Primo Ministro inglese Edward Heath capitan\u00f2 una delle imbarcazioni vincitrici.\nStoria recente.\nNel 2003, la gara venne disputata fra squadre costituite da due sole imbarcazioni."}
{"id": "1284003", "revid": "182193", "url": "https://it.wikipedia.org/wiki?curid=1284003", "title": "Vincenzo Maranghi", "text": "Biografia.\nNacque a Firenze il 3 agosto 1937. Nel 1955 consegu\u00ec la maturit\u00e0 classica dai Padri Scolopi e si iscrisse alla Facolt\u00e0 di Giurisprudenza della locale Universit\u00e0. L'anno successivo si trasfer\u00ec a Milano iscrivendosi all'Universit\u00e0 Cattolica. Parallelamente cominci\u00f2 a lavorare come giornalista praticante a \"Il Sole\", allora diretto da Italo Minunni.\nNel febbraio 1960 consegu\u00ec la laurea in Giurisprudenza. Tra l'ottobre 1960 e il giugno 1961 progett\u00f2 il mensile Quattrosoldi collaborando con il direttore Gianni Mazzocchi. Nel maggio 1961 divenne giornalista professionista e spos\u00f2 Anna Castellini Baldissera, da cui ebbe i figli Lia, Giuseppe, Maurizio e Piero; in quello stesso periodo riorganizz\u00f2 il Centro studi economici Alta Italia.\nDal dicembre 1961 all'aprile 1962 lavor\u00f2 nella segreteria del Prof. Remo Malinverni, Direttore generale dell'ORGA istituto di consulenza aziendale.\nMediobanca.\nNell'aprile 1962 fece domanda di assunzione in Mediobanca dove entr\u00f2 in forza alla Segreteria di Enrico Cuccia il successivo 3 luglio. Con il fondatore di Mediobanca strinse un rapporto intenso divenendone il collaboratore pi\u00f9 diretto, seguendo l'Ufficio Studi prima e l'area delle partecipazioni e degli affari speciali poi. Nel 1975 fu promosso condirettore centrale, nel 1977 direttore centrale. Nel novembre 1987, nel venticinquesimo anniversario della sua assunzione in Mediobanca, Enrico Cuccia gli don\u00f2 il tagliacarte in pietra degli Urali che lui aveva a sua volta ricevuto nel 1947 dagli amici della Comit come segno del comando. Nell'ottobre 1982, in occasione delle dimissioni di Enrico Cuccia, fu nominato consigliere di amministrazione affiancando l'altro stretto collaboratore Silvio Salteri che subentr\u00f2 nella direzione generale divenendo amministratore delegato. Nell'ottobre 1988 subentr\u00f2 a sua volta a Silvio Salteri come direttore generale e amministratore delegato. A lui si deve gran parte dello sviluppo dell'attivit\u00e0 di Mediobanca in consulenza alle imprese, nel capital market e nell'investimento di partecipazioni. \nQuando il 23 giugno 2000 muore Cuccia, Maranghi ne raccoglie l'eredit\u00e0. La successione \u00e8 stata decisa da tempo anche grazie alle uscite di giovani banchieri come Gerardo Braggiotti e Matteo Arpe - il primo catturato subito da Lazard, il secondo da Banca di Roma - diventati incompatibili con Maranghi. Tenne le cariche sino al 13 aprile 2003 quando rassegn\u00f2 le dimissioni nelle mani dei principali azionisti, a seguito di una lunga battaglia finanziaria (una \"congiura (...) esplosa in un consiglio di amministrazione della primavera del 2002\") che port\u00f2 ad un nuovo patto di sindacato e ad una nuova governance della banca.\nNel darle si assicur\u00f2 che Mediobanca mantenesse l'indipendenza rinunciando a qualunque appannaggio o buona uscita che non fossero quelli previsti dal suo (ordinario) contratto di lavoro e chiedendo che la gestione passasse a due suoi diretti collaboratori, Alberto Nagel e Renato Pagliaro.\nMorte.\nDa lungo tempo affetto da un male incurabile, muore a Milano il 17 luglio 2007. Viene sepolto in una semplice tomba del cimitero di Greco.\nBibliografia.\nFulvio Coltorti con Giorgio Giovannetti, \"La Mediobanca di Cuccia\", Torino, G.Giappichelli Editore, 2017. ISBN 978-88-9210-737-3"}
{"id": "1284006", "revid": "773636", "url": "https://it.wikipedia.org/wiki?curid=1284006", "title": "Chiesa della Madonna delle Grazie (Piancastagnaio)", "text": "La chiesa della Madonna delle Grazie \u00e8 un edificio sacro che si trova a Piancastagnaio.\nStoria.\n\u00c8 una costruzione con campanile a vela e facciata a capanna con portale centrale affiancato da due lesene.\nNella scarsella con cui si conclude l'unica navata, coperta a capriate e divisa da arco trasversale, si trova un interessante ciclo di affreschi eseguito nel 1468 da Nanni di Pietro da Orvieto e composto dalla \"Madonna Assunta con i Santi Michele Arcangelo, Pietro e Bartolomeo\" (sul fondo), dall\"Eterno in gloria con i quattro Evangelisti\" (sull'arcone), dalla \"Madonna col Bambino, altre due Sante e San Bernardino\" (sulla destra), dalla \"Decollazione del Battista\" e il \"Martirio di San Sebastiano\" (a sinistra)."}
{"id": "1284007", "revid": "30445", "url": "https://it.wikipedia.org/wiki?curid=1284007", "title": "Electric multiple unit", "text": ""}
{"id": "1284020", "revid": "287204", "url": "https://it.wikipedia.org/wiki?curid=1284020", "title": "Chiesa di San Filippo Neri (Piancastagnaio)", "text": "La chiesa di San Filippo Neri \u00e8 un edificio sacro che si trova a Piancastagnaio.\nStoria e descrizione.\nIn origine dedicata alla Santa Croce, quindi (1577) sede della Compagnia del Santissimo Nome di Ges\u00f9. L'attuale dedicazione risale a dopo il 1796, quando vi fu trasferito l'oratorio notturno di San Filippo Neri.\nL'edificio mostra forme semplificate sia all'esterno che all'interno, formato da una vasta aula rettangolare con una cappella sulla destra, dove si conserva la statua del Santo portata in processione ogni 26 maggio. Nell'abside, affrescata in alto, si trova una tela settecentesca con l\"Apparizione della Madonna col Bambino a San Filippo Neri\", riferibile ad ambito nasiniano."}
{"id": "1284021", "revid": "599013", "url": "https://it.wikipedia.org/wiki?curid=1284021", "title": "Carlos Navarro Montoya", "text": "Carriera.\nClub.\nHa iniziato la sua carriera nel 1984 nel V\u00e9lez Sarsfield. Alfio Basile, tecnico del club in quel periodo, lo fece esordire in Primera Divisi\u00f3n l'8 aprile di quell'anno in una gara contro il Temperley, poi vinta 1-0 con un gol di Carlos Bianchi.\nPass\u00f2 successivamente per un breve periodo all'Independiente Santa Fe de Bogot\u00e1 (1986-1987). Nel 1987 torn\u00f2 al V\u00e9lez e la stagione seguente si trasfer\u00ec al Boca Juniors, dove gioc\u00f2 396 delle sue 752 partite. Il 18 settembre 1988 debutt\u00f2 nel \"Supercl\u00e1sico\" contro il River, partita vinta dal Boca per 2-0.\nNel 1996 debutt\u00f2 nel calcio europeo nell'Extremadura (1996-1997), con cui trascorse una stagione. In Europa gioc\u00f2 anche per il M\u00e9rida (1997-1998) e per il Tenerife (1998-2000), sempre in Spagna.\nTorn\u00f2 in Sud America per giocare con il Concepci\u00f3n, e anche in Argentina nel Chacarita Juniors (2001-2003). Torn\u00f2 anche in una grande squadra argentina, l'Independiente di Avellaneda, rimanendovi da titolare per una stagione. L'avvento di \u00d3scar Ustari dalle giovanili fu il motivo principale per il mancato rinnovo del contratto.\nPass\u00f2 dunque al Gimnasia y Esgrima La Plata, dove gioc\u00f2 molto bene nel corso della stagione 2005-2006. Per un breve periodo si trasfer\u00ec ai brasiliani dell'Atl\u00e9tico Paranaense (2006), per tornare poi in Argentina, al Nueva Chicago e all'Olimpo de Bah\u00eda Blanca, sua ultima squadra.\nNazionale.\nNel 1985 fu convocato nella Nazionale colombiana per giocare 3 partite. Successivamente, dopo la naturalizzazione argentina, queste 3 presenze gli impediranno di essere convocato nella Nazionale \"albiceleste\"."}
{"id": "1284026", "revid": "1573940", "url": "https://it.wikipedia.org/wiki?curid=1284026", "title": "Corambe lucea", "text": "Corambe lucea \u00e8 un mollusco nudibranco appartenente alla famiglia Corambidae.\nDescrizione.\nLa struttura delle branchie e del sistema circolatorio sono omologhi a quelli degli Anthobranchia, ma non alle branchie secondarie e al sistema circolatorio dei Phyllidiidae. La posizione laterale degli organi respiratori e quella posteroventrale dell'ano nei Corambidae e nei Phyllidiidae \u00e8 causata da convergenza evolutiva, ma non vi sono evidenze di un'ulteriore relazione tra le famiglie.\nBiologia.\nAlcuni esemplari sono infestati da crostacei copepodi del genere \"Ismaila\".\nDistribuzione e habitat.\nLa specie \u00e8 distribuita nelle coste pacifiche dell'America meridionale, estendendosi dal Per\u00f9, al Cile, fino all'isola Chilo\u00e9."}
{"id": "1284027", "revid": "1305772", "url": "https://it.wikipedia.org/wiki?curid=1284027", "title": "Hurt (Nine Inch Nails)", "text": "Hurt \u00e8 un singolo dei Nine Inch Nails, estratto dall'album \"The Downward Spiral\" e pubblicato nel 1994.\nSono state realizzate diverse cover della canzone. Alcune delle pi\u00f9 famose sono quella di Johnny Cash (2002), di Eddie Vedder (2008) e di Leona Lewis (2011).\nIl brano.\n\"Hurt\" \u00e8 l'ultima traccia di \"The Downward Spiral\", e di fatto costituisce la parte finale della storia del concept album. Dopo il suicidio, descritto nella precedente \"title-track\", il protagonista si ferisce da solo per vedere se prova ancora dolore (\"\u00abI hurt myself today, to see if i still feel\u00bb\"), ma si accorge che \u00e8 tutto inutile.\nCover di Johnny Cash.\nJohnny Cash nel 2002 ha realizzato una celebre reinterpretazione di questa canzone inclusa nell'album \"\". Da notare che, nella versione di Cash, il verso: \"\u00abI wear this crown of shit\u00bb\" (\"indosso questa corona di merda\") \u00e8 stato cambiato in \"\u00abI wear this crown of thorns\u00bb\" (\"indosso questa corona di spine\"), non solo per eliminare linguaggio scurrile dal testo, ma soprattutto come diretto riferimento a Cristo ed alla profonda devozione cristiana di Cash. Per il brano venne realizzato un videoclip diretto da Mark Romanek con immagini della vita di Cash. Il video vinse il premio Grammy Award come Miglior video dell'anno, e nel luglio 2011 fu giudicato \"miglior video musicale di sempre\" da \"New Musical Express\". La versione di Cash venne pubblicata su singolo nel marzo 2003 con una cover di \"Personal Jesus\" dei Depeche Mode sul lato B.\nA gennaio 2017 la reinterpretazione di \"Hurt\" da parte di Cash era stata scaricata 2,094,000 volte nei soli Stati Uniti.\nQuando venne chiesto all'autore originale, Trent Reznor dei Nine Inch Nails, cosa ne pensasse dell'idea che Cash incidesse una cover della sua canzone, Reznor espresse qualche perplessit\u00e0 iniziale dicendosi preoccupato che la cosa potesse sembrare \"caricaturale\", ma una volta ascoltata la versione di Cash si disse entusiasta del risultato tanto da dichiarare: \u00abQuesta canzone non \u00e8 pi\u00f9 mia\u00bb."}
{"id": "1284028", "revid": "773636", "url": "https://it.wikipedia.org/wiki?curid=1284028", "title": "Chiesa di San Francesco (Piancastagnaio)", "text": "La chiesa di San Francesco \u00e8 un edificio sacro che si trova a Piancastagnaio.\nStoria e descrizione.\nConsacrata nel 1278, segue il tipico schema francescano a unica navata coperta a capriate e cappella terminale voltata a crociera. Nel Settecento la navata fu rialzata per ospitare una finta volta. La facciata, preceduta da un portico, presenta caratteri ancora romanici nel rivestimento a conci di pietra ben squadrati.\nSul fianco sinistro della chiesa si trova il chiostro del convento di San Bartolomeo, trasformato in dimora storica perfettamente restaurata dal professor Vittorino Ricci Barbini. Nella controfacciata, affreschi con \"Storie della vita di San Bernardino\", opera di un artista senese della fine del XIV secolo, come una \"Madonna col Bambino\" sulla parete sinistra. Dietro il coro ligneo del 1730, altro affresco della seconda met\u00e0 del Trecento, raffigurante la \"Strage degli Innocenti\"."}
{"id": "1284030", "revid": "30610", "url": "https://it.wikipedia.org/wiki?curid=1284030", "title": "Condroitto", "text": ""}
{"id": "1284035", "revid": "773636", "url": "https://it.wikipedia.org/wiki?curid=1284035", "title": "Pieve di Santa Maria Assunta (Piancastagnaio)", "text": "La pieve di Santa Maria Assunta \u00e8 un edificio sacro che si trova a Piancastagnaio.\n\u00c8 documentata dal 1188. L'ingresso \u00e8 posto nel lato sinistro, dove restano alcune monofore. \u00c8 a unica navata con muratura a filaretto, copertura a capriate e tre archi ogivali trasversali, e campanile romanico merlato.\nLa cappella del Santissimo Sacramento \u00e8 un ambiente barocco con affreschi, una vasca monolitica per immersione ed un fonte battesimale del XV-XVI secolo. Quella della Santissima Annunziata ha l'altare ligneo barocco ornato da una pala con l'\"Annunciazione\"; in basso un \"Cristo morto\" ligneo (1864) di Pasquale Leoncini. Nella parete destra, il pulpito in pietra (1607). Nella cappella maggiore, un quattrocentesco tabernacolo per l'Olio Santo. In sagrestia, un affresco con la \"Piet\u00e0 con i Santi Francesco e Rocco\" (1693) di Francesco Nasini."}
{"id": "1284038", "revid": "287204", "url": "https://it.wikipedia.org/wiki?curid=1284038", "title": "17\u00ba Jamboree mondiale dello scautismo", "text": "Il 17\u00ba Jamboree mondiale dello scautismo si \u00e8 svolto a Mt. Sorak National Park nella Corea del sud dall'8 al 16 agosto 1991. Hanno partecipato a questo evento circa 20000 scout e 135 nazioni fra le quali Bulgaria, Bielorussia, Estonia, Lettonia, Lituania, Polonia, Romania, Russia, Ucraina e Jugoslavia dove lo scautismo stava ripartendo dopo la dissoluzione dell'URSS."}
{"id": "1284039", "revid": "298055", "url": "https://it.wikipedia.org/wiki?curid=1284039", "title": "Rack (personaggio)", "text": ""}
{"id": "1284042", "revid": "773636", "url": "https://it.wikipedia.org/wiki?curid=1284042", "title": "Santuario della Madonna di San Pietro", "text": "Il santuario della Madonna di San Pietro \u00e8 un edificio sacro che si trova a Piancastagnaio.\nStoria e descrizione.\nDivenne un importante luogo di culto dal 1583, in seguito a eventi miracolosi che si sarebbero verificati in correlazione a un'immagine della Vergine.\nNell'interno si trova una sorta di \"galleria\" di Francesco Nasini: il \"Miracolo di Sant'Andrea Corsini\", il ciclo di affreschi negli arconi (\"Ecce Homo\" e \"Trionfo di San Michele\", 1640), l'\"Angelo annunciante e la Vergine annunciata\", la \"Crocifissione\" (1641), e soprattutto le originalissime raffigurazione dei \"Novissimi\" (1641); alla sua bottega \u00e8 riconducibile il \"Cristo deriso\" e i dipinti della cappella di San Carlo Borromeo.\nLo \"Sposalizio mistico di Santa Caterina d'Alessandria\" \u00e8 di don Antonio Nasini, figlio di Francesco. Sull'altare maggiore \u00e8 conservata la venerata immagine della \"Madonna\" (1580) di Martino d'Urbano da Celia."}
{"id": "1284050", "revid": "33689", "url": "https://it.wikipedia.org/wiki?curid=1284050", "title": "Magno Felice", "text": "Appartenente a una nobile famiglia gallo-romana, Magno Felice nacque a Narbona, figlio di Magno, console nel 460, e fratello di Probo e Araneola; suo cugino di primo grado, Firmino, era il padre del poeta Magno Felice Ennodio.\nIl poeta gallo-romano Gaio Sollio Sidonio Apollinare, con cui ebbe uno scambio epistolare, fu suo compagno di studi.\nIntorno al 469 fu Prefetto del pretorio delle Gallie."}
{"id": "1284053", "revid": "228587", "url": "https://it.wikipedia.org/wiki?curid=1284053", "title": "Prepartenza", "text": "Nello sport della vela, la prepartenza \u00e8 il periodo pi\u00f9 o meno lungo che precede il colpo di partenza durante il quale un'imbarcazione deve manovrare per ottenere la miglior posizione al momento del via.\nNon \u00e8 detto che voglia dire partire per prima.\nSpesso, infatti, \u00e8 meglio partire dopo ma in una posizione di vento pi\u00f9 favorevole.\nIncomincia con un conto alla rovescia preceduto da alcuni segnali sonori (sirene o corni da nebbia) e visivi (bandiere) che indicano ai concorrenti (regatanti) il tempo mancante alla partenza. I concorrenti dovranno quindi tagliare la linea di partenza predisposta dagli organizzatori dopo il via. Se un concorrente taglia la linea prima del via dovr\u00e0 effettuare una nuova partenza pena la sua squalifica(bandiera nera) Pu\u00f2 talvolta capitare che, qualora molti concorrenti partano in anticipo e i giudici non siano in grado di identificarli tutti, si ripeta l'intera procedura di partenza.\nPer identificare meglio le imbarcazioni, nelle regate pi\u00f9 importanti si \u00e8 soliti porre un numero sulla prua delle imbarcazioni.\nPer motivo contrario, la maggior parte delle imbarcazione tende ad essere dello stesso colore, di solito bianco.\n\u00c8 un momento davvero interessante soprattutto nelle regate di match race come per esempio la Coppa America."}
{"id": "1284058", "revid": "114840898", "url": "https://it.wikipedia.org/wiki?curid=1284058", "title": "La Cronaca", "text": "La Cronaca \u00e8 stato un quotidiano di Cremona e di Piacenza stampato tra il 2003 e il 2012 e successivamente riedito a Piacenza e Rimini dal novembre 2014 al febbraio 2015.\nLe origini.\nEdito inizialmente dalla cooperativa di giornalisti \"Nuova Informazione\", il quotidiano ha avuto origine nel 1993 da un'esperienza fallimentare di un gruppo editoriale cremonese composto da imprenditori locali che volevano rompere l'egemonia di informazione costituita dallo storico quotidiano La Provincia, edito dalla Libera Associazione Agricoltori.\nNel 1993, dopo un solo anno in edicola, chiuse i battenti il quotidiano \"Cronaca Padana\" e una decina di giornalisti decisero di far nascere una cooperativa editoriale che potesse non disperdere quanto di buono era stato fatto in quei 12 mesi. I giornalisti decisero di partire editando un settimanale, del venerd\u00ec, chiamato \"Nuova Cronaca\", alla cui direzione fu chiamato Mario Silla, giornalista cremonese.\nNel settembre 1995 divent\u00f2 bisettimanale con l'uscita dell'edizione sportiva del luned\u00ec. La mancanza di un editore alle spalle cominci\u00f2 ben presto a farsi sentire e le difficolt\u00e0 economiche divennero un pesante macigno nonostante le buone vendite in edicola e gli ottimi risultati nella raccolta pubblicitaria. Il bilancio 1996 chiuse con un pesante passivo, rapportato alle disponibilit\u00e0 dei soci, tutti giornalisti e poligrafici, dipendenti della cooperativa editrice. L'assemblea dei soci per\u00f2 decise di non mollare e affid\u00f2 l'amministrazione dell'azienda al giornalista Massimo Boselli Botturi, laureato in Economia e Commercio.\nL'edizione piacentina.\nNel dicembre 2000 il bisettimanale fu trasformato in quotidiano. La testata divenne \"La Cronaca\". Una cooperativa di giornalisti nel marzo 2003 subentr\u00f2 nel quotidiano \"La Voce nuova di Piacenza\", fatto nascere un anno prima da un gruppo di imprenditori piacentini.\nChiusa l'esperienza de \"La Voce nuova di Piacenza\" l'11 marzo 2003 nacque \"La Cronaca\" edizione di Piacenza. Il gruppo editoriale in quegli anni consolidava la propria presenza nei territori cremonese e piacentino, arrivando a contare su una sessantina di dipendenti e duecento collaboratori.\nLa chiusura.\nIl 20 gennaio 2012 l'assemblea dei soci decretava la sospensione delle pubblicazioni, quindi l'edizione del 21 gennaio \u00e8 stata l'ultima uscita in edicola. Si arrivava a ci\u00f2 a causa di difficolt\u00e0 economiche, ritardi nelle sovvenzioni pubbliche e vicende giudiziarie. Tuttavia, a settembre 2014, i problemi giudiziari si sono conclusi con l'assoluzione in secondo grado dell'imputato.\nLa riapertura a Piacenza e Rimini e l'ulteriore chiusura.\nNel 2014 la cooperativa editoriale piacentina \"L'Altra Informazione\", sostenuta dall'editore della testata di Rimini \"Nuovo Quotidiano\", ha ridato vita al progetto editoriale sotto la dicitura \"La Cronaca - Nuovo Quotidiano\" nelle province di Piacenza e Rimini. Il primo numero del nuovo corso \u00e8 comparso nelle edicole il 18 novembre.\nL'edizione piacentina \u00e8 stata venduta in abbinamento al quotidiano Il Giorno di Milano, mentre quella riminese a Il Messaggero di Roma.\nL'esperienza \u00e8 per\u00f2 durata solo tre mesi: il 27 febbraio 2015 la societ\u00e0 editrice ha annunciato la sospensione della pubblicazione di entrambe le edizioni a causa di problemi economico-finanziari."}
{"id": "1284060", "revid": "125172254", "url": "https://it.wikipedia.org/wiki?curid=1284060", "title": "Meminisse Iuvat", "text": "Meminisse Iuvat \u00e8 la XL e ultima lettera enciclica di Papa Pio XII."}
{"id": "1284067", "revid": "36426", "url": "https://it.wikipedia.org/wiki?curid=1284067", "title": "Colonna del Trebbio", "text": ""}
{"id": "1284068", "revid": "174852", "url": "https://it.wikipedia.org/wiki?curid=1284068", "title": "Mach-race", "text": ""}
{"id": "1284069", "revid": "287204", "url": "https://it.wikipedia.org/wiki?curid=1284069", "title": "Rack", "text": ""}
{"id": "1284070", "revid": "31360", "url": "https://it.wikipedia.org/wiki?curid=1284070", "title": "Strophium", "text": ""}
{"id": "1284074", "revid": "3791", "url": "https://it.wikipedia.org/wiki?curid=1284074", "title": "16\u00ba Jamboree mondiale dello scautismo", "text": "Il 16\u00ba Jamboree mondiale dello scautismo si \u00e8 svolto a Cataract Scout Park, Nuovo Galles del Sud in Australia dal 30 dicembre 1987 al 7 gennaio 1988. Fu il primo jamboree mondiale nell'emisfero sud e il primo evento ufficiale per il bicentenario dell'Australia."}
{"id": "1284076", "revid": "828781", "url": "https://it.wikipedia.org/wiki?curid=1284076", "title": "Tattico", "text": "Nello sport della vela, ruolo del pozzetto.\nIl tattico \u00e8 colui che fiuta il vento e le sue variazioni e soprattutto nelle regate di match-race cerca, rispettando le regole di precedenza, di rifilare all'avversario una penalit\u00e0."}
{"id": "1284079", "revid": "436907", "url": "https://it.wikipedia.org/wiki?curid=1284079", "title": "Chi more pe' mme", "text": "Chi more pe' mme \u00e8 il primo album in studio del gruppo musicale italiano Co'Sang, pubblicato nel 2005."}
{"id": "1284080", "revid": "110157", "url": "https://it.wikipedia.org/wiki?curid=1284080", "title": "Giardino botanico Villa Bricherasio", "text": "Il giardino botanico di Villa Bricherasio si trova Saluzzo (CN), si estende per 12.000 m\u00b2, con specie provenienti da diverse fasce climatiche.\nTroviamo bamb\u00f9, camelie e laghetti con piante acquatiche galleggianti tra le quali la \"Victoria amazonica\", che grazie al microclima della zona non ha bisogno di serre.\nTroviamo l'alpineto con molte specie di Crassulaceae, una collezione di rose botaniche inglesi, arbusti come il \"Cinamoumun canfora\", la \"Firmiana simplex\", il \"Cupressus casmirianum\", gli eucalipti della Tasmania e della Nuova Zelanda e la \"Gunera manicata\" del Brasile.\nVi \u00e8 anche la zona delle graminacee, dei banani, ortensie e felci."}
{"id": "1284082", "revid": "2036605", "url": "https://it.wikipedia.org/wiki?curid=1284082", "title": "Vangelo di Mani", "text": " \nIl Vangelo di Mani \u00e8 un vangelo manicheo scritto in lingua persiana e attribuito a Mani (III secolo).\nAndato quasi completamente perduto, ne \u00e8 pervenuto un frammento e testimonianze indirette tramite alcuni Padri della Chiesa. Il testo era suddiviso in 22 parti, una per ogni lettera dell'alfabeto aramaico. Si \u00e8 conservato solo l'incipit dell'opera, cio\u00e8 la prima parte corrispondente alla sezione Alef. Se ne conserva una copia nella Chester Beatty Library di Dublino. (Irlanda)"}
{"id": "1284085", "revid": "287204", "url": "https://it.wikipedia.org/wiki?curid=1284085", "title": "Antonino Russo Giusti", "text": "Dopo aver trascorso l'infanzia a Belpasso, intraprese gli studi classici a Catania e si laure\u00f2 in giurisprudenza. Successivamente si dedic\u00f2 all'attivit\u00e0 forense.\nBiografia.\nFu direttore artistico del Teatro comunale \"Pietro Antonio Coppola\" di Catania, nel quale venne rappresentata la sua prima opera in siciliano, \"L'eredit\u00e0 dello zio canonico\", a cui segu\u00ec nel 1920 \"U Spirdu\", musicata da Francesco Paolo Frontini e diretta da Gaetano Emanuel Cal\u00ec.\nNel 1923 Tommaso Marcellini rappresent\u00f2 per la prima volta in Italia al teatro comunale di Trapani \"L'eredita dello zio canonico\" col titolo siciliano \"U tistamentu du ziu canonicu\". Un'altra commedia, \"Il biberon di pap\u00e0\", venne portata in giro per l'Italia e anche all'estero dal Marcellini, col titolo siciliano \"A sucalora du pap\u00e0\".\nIn seguito scrisse \"Un autore di assalto\", passando alla commedia italiana di stampo pirandelliano. Scrisse in tutto 27 opere teatrali.\nAngelo Musco acquis\u00ec i diritti d'autore de \"L'eredit\u00e0 dello zio canonico\", e divenne il protagonista dell'omonimo film del 1934 e poi anche di \"Gatta ci cova\"."}
{"id": "1284086", "revid": "38120", "url": "https://it.wikipedia.org/wiki?curid=1284086", "title": "15\u00ba Jamboree mondiale dello scautismo", "text": "Il 15\u00ba Jamboree mondiale dello scautismo si \u00e8 tenuto a Kananaskis Country, Alberta in Canada fra il 4 e il 16 luglio 1983 fra le Montagne Rocciose. Il Jamboree vide la fine delle celebrazioni del 75\u00ba anniversario dello scautismo e il 125\u00ba anniversario della nascita di Robert Baden-Powell."}
{"id": "1284089", "revid": "125172260", "url": "https://it.wikipedia.org/wiki?curid=1284089", "title": "Communium Interpretes Dolorum", "text": "Communium Interpretes Dolorum \u00e8 la settima enciclica pubblicata dal papa Pio XII il 15 aprile 1945.\nContenuto.\nIl papa invita a fare pubbliche preghiere per la pace dei popoli."}
{"id": "1284090", "revid": "115541005", "url": "https://it.wikipedia.org/wiki?curid=1284090", "title": "Incarnationis mysterium", "text": "Incarnationis mysterium \u00e8 una bolla pontificia di papa Giovanni Paolo II a indizione del Giubileo Universale dell'Anno Santo 2000 e edita il 29 novembre 1998."}
{"id": "1284092", "revid": "90227", "url": "https://it.wikipedia.org/wiki?curid=1284092", "title": "Incarnationis Mysterium", "text": ""}
{"id": "1284093", "revid": "767487", "url": "https://it.wikipedia.org/wiki?curid=1284093", "title": "Giovanni Dello Jacovo", "text": "Biografia.\nNella seconda guerra mondiale fu Ufficiale dell'Esercito Italiano in Africa del Nord. Insignito della Croce di Guerra, comand\u00f2 una compagnia combattente nel Sahara Settentrionale, formata da militari italiani e soldati indigeni. Dopo la sconfitta di Rommel ad El-Alamein fu incaricato di proteggere con la sua truppa la ritirata dell'Esercito Italiano. Fatto prigioniero dall'Esercito Inglese presso Marsa Matruh, fu consegnato agli Americani.\nDal 1943 al 1946 fu prigioniero di guerra degli Americani, rinchiuso nel Campo di concentramento di Hereford per non cooperatori. Qui, ebbe compagni di prigionia Giuseppe Berto, Dante Troisi, Giosu\u00e8 Ravaioli, Gaetano Tumiati, Alberto Selva ed altri, la sua baracca era quella degli antifascisti con tendenze socialiste o comuniste. Nel campo di Hereford il trattamento dei prigionieri di guerra (p.o.w.) era fortemente oppressivo; la fame era strumento ordinario di coercizione rivolto ad ottenere l'adesione alle attivit\u00e0 belliche degli Alleati anche in Italia, non di rado i non collaboranti erano oggetto di violenze; la cattura dei serpenti a sonagli per alimentarsi fu un espediente cui Giovanni Dello Iacovo dovette di frequente ricorrere.\nNel libro \"Quelli che dissero di no\" di Arrigo Petacco, \u00e8 rievocato un episodio che vide protagonisti il futuro deputato comunista insieme al futuro deputato del Movimento Sociale Italiano, Beppe Niccolai: il loro rifiuto a diventare collaboratori valse loro un riconoscimento dagli stessi carcerieri, \"You are true soldiers\" (in italiano: \"Voi siete veri soldati\").\nUn altro episodio, sempre legato al campo di prigionia texano, \u00e8 citato nel libro di Andriano Angerilli, \"Hereford, Texas: onore e filo spinato\" (Novecento, Trieste, 2010). Una volta Gianni Roberti, altro reduce di Hereford, ma che nel 1948 aveva scelto la CISNAL e il MSI, \"deputato nella stessa circoscrizione campana, rammentava che durante un comizio elettorale, sceso dal palco incroci\u00f2 proprio Dello Iacovo, che si apprestava a salirvi. Si riconobbero istantaneamente, abbracciandosi commossi, mentre la gente assisteva senza capire a quei calorosi, pi\u00f9 che amichevoli, atti di affetto tra due diretti avversari politici, ignorando la loro lunga, comune convivenza nel reticolato texano\".\nNegli anni di prigionia si dedic\u00f2 ad approfonditi studi di Filosofia ed Economia Politica di cui restano appunti critici autografi; matur\u00f2 cos\u00ec la visione politica che lo guid\u00f2 nelle scelte di vita che fece al suo rientro in una patria devastata dalla guerra, dove ader\u00ec al Partito Socialista Italiano di Unit\u00e0 Proletaria (sezione Mercato di Napoli) e poi al PCI. Nel 1947 divenne Segretario politico della sezione PCI dei Quartieri Spagnoli di Napoli, fino ad allora in totale abbandono. Nello stesso anno spos\u00f2 Maria Buongiovanni, italo-francese reimmigrata in Italia da Lione (FR) ove aveva militato in Giustizia e Libert\u00e0, durante la Resistenza ai Nazisti occupanti.\nLa sempre pi\u00f9 intensa attivit\u00e0 politica e l'entusiasmo per gli ideali socialisti, lo determinarono a dedicare la sua vita all'affermazione dei principi della democrazia costituzionale e del socialismo per il riscatto degli oppressi e la rinascita del Mezzogiorno d'Italia. Laureato in Giurisprudenza, funzionario pubblico (vice-Direttore della Tesoreria Provinciale a Napoli) lasci\u00f2, nel 1948, la Banca d'Italia, proprio all'atto della sua nomina a Direttore della Tesoreria Provinciale di Chieti per restare funzionario del partito. Il PCI napoletano subito lo destin\u00f2 alla Federazione provinciale di Caserta, ove fu vice segretario politico, con Attilio Esposto segretario politico. Furono anni di un'intensa attivit\u00e0 politica ed organizzativa rivolta al mondo contadino della Terra di Lavoro, preda degli aggressivi scherani dei proprietari terrieri.\nTra il 1948 e il 1949, dirigente della Federazione Comunista di Napoli, fu trasferito in Basilicata, a Matera durante le lotte bracciantili\nA Matera Giovanni Dello Iacovo visse a lungo nel Sasso Caveoso, l\u00e0 dove si svolgeva la durissima esistenza dei braccianti, dei contadini poveri e delle loro famiglie, le cui lotte per la conquista dei diritti costituzionali e della Riforma Agraria per l'assegnazione delle terre incolte, promosse e guid\u00f2. Fu anche consigliere comunale per il PCI.\nNelle elezioni politiche del 19 maggio 1968, fu eletto deputato alla Camera dei deputati, nel collegio di Napoli per il Partito Comunista Italiano. Negli archivi della V Legislatura la sua attivit\u00e0 parlamentare \u00e8 limitata dal 26 maggio, giorno della proclamazione, al 3 settembre, giorno della sua morte.\n\u00c8 stato componente della XI Commissione Agricoltura e Foreste. Tre le proposte di legge presentate come cofirmatario: Modifiche e integrazioni alla legge 18 marzo 1968, n. 238, ed al successivo decreto del presidente della Repubblica 27 aprile 1968, n. 488 - Aumento e nuovo sistema di calcolo delle pensioni a carico dell'assicurazione generale obbligatoria (presentata il 5 giugno 1968); Fondo di solidariet\u00e0 nazionale contro le calamit\u00e0 naturali e le avversit\u00e0 atmosferiche in agricoltura (presentata il 27 giugno 1968); Norme e condizioni per la cessione delle barbabietole all'industria zuccheriera (presentata il 1\u00ba luglio 1968).\nNotizie salienti della sua attivit\u00e0 politica e della sua vita si ricavano dalla commemorazione del presidente della Camera dei Deputati, Sandro Pertini, in occasione della seduta del 2 ottobre 1968, primo giorno di convocazione dopo la pausa estiva e successivo di un mese alla morte avvenuta il 3 settembre. Pertini comunica che il deputato cinquantaduenne \"stroncato da un male inesorabile, si spegneva in una clinica di Napoli\", lasciando la moglie Maria e l'unico figlio Rossano. \"L'essere stato segretario di una sezione del suo partito nel centro di Napoli \u2013 ricorda il futuro settimo presidente della Repubblica \u2013 accrebbe la sua sensibilit\u00e0 sociale e la sua ansia di risolvere i problemi della popolazione pi\u00f9 bisognosa, problemi che in molti casi erano quelli primordiali dell'uomo\". Pertini sottolinea, in particolare, anche il contributo, come consigliere comunale di Matera, \"alla redazione della legge per l'abolizione dei tuguri, cio\u00e8 dei tristemente famosi \u00absassi\u00bb di Matera\"."}
{"id": "1284095", "revid": "253269", "url": "https://it.wikipedia.org/wiki?curid=1284095", "title": "Jane Leeves", "text": "Biografia.\nNata in Inghilterra, studia danza e lavora come modella fino alla sua prima apparizione cinematografica in \"Monty Python - Il senso della vita\", nel ruolo dell'angelo. Entra poi fissa nel cast del \"The Benny Hill Show\" e in \"Murphy Brown\", per apparire anche in altre situation comedy come \"Seinfeld\", \"Throb\" e \"La signora in giallo\"; ma il ruolo che la porta alla notoriet\u00e0 \u00e8 quello di Daphne Moon nella popolarissima serie \"Frasier\", in cui interpreta una fisioterapista inglese sensitiva, ruolo che le vale un Premio Emmy e che le conferisce il titolo di attrice inglese pi\u00f9 pagata ad Hollywood.\nAppare in pochi film, tra cui \"Vivere e morire a Los Angeles\" e \"La musica del cuore\", e doppia alcuni personaggi in cartoni animati, ma la sua carriera \u00e8 pi\u00f9 che altro televisiva.\nCon la migliore amica, l'attrice Peri Gilpin conosciuta sul set di \"Frasier\", fonda una casa di produzione, la Bristol Cities.\nVita privata.\nIl 21 dicembre 1996 si \u00e8 sposata con il produttore Marshall Cobencon cui ha avuto una figlia, Isabella (nata nel 2001) e un figlio, Finn (nato nel 2003). Peri Gilpin \u00e8 la madrina della primogenita Isabella, mentre David Hyde Pierce e John Mahoney sono entrambi padrini del secondogenito Finn.\nDoppiatrici italiane.\nDa doppiatrice \u00e8 sostituita da:"}
{"id": "1284098", "revid": "287204", "url": "https://it.wikipedia.org/wiki?curid=1284098", "title": "Pennisi", "text": "Pennisi \u00e8 una frazione del comune di Acireale, nella Citt\u00e0 metropolitana di Catania.\nGeografia fisica.\nSi trova ad ovest del capoluogo comunale, a circa 6 chilometri, nel territorio un tempo occupato dal Bosco d'Aci, lungo la strada per Pisano Etneo, frazione di Zafferana Etnea.\nStoria.\nFormatasi negli ultimi anni del XIX secolo, negli ultimi decenni del XX secolo \u00e8 cresciuta come zona residenziale.\nMonumenti e luoghi d'interesse.\nArchitetture religiose.\nLa chiesa, costruita alla fine del XIX secolo grazie ai contributi personali dei fratelli sacerdoti Salvatore e Mario D'Agata, fu aperta al culto nell'anno 1900 ed \u00e8 dedicata a Santa Maria del Carmelo e a Sant'Emidio. All'interno si trovano pregevoli affreschi raffiguranti la vita di Sant'Emidio, l'apparizione della Vergine sul Monte Carmelo e del giudizio universale. \u00c8 stata elevata a chiesa parrocchiale nel 1922. Poich\u00e9 il paese si trova in prossimit\u00e0 della faglia di Fiandaca, pi\u00f9 volte la struttura sub\u00ec ingenti danni durante il terremoto del 1914, dove croll\u00f2 la volta, furono qui ricostruiti del tutto la facciata, la volta e il tetto, fu riaperta solo nel 1931, nel 1984 sub\u00ec alcuni danni nella volta dell'abside.\nL\u2019opera instancabile di Monsignor Mario D\u2019Agata non si limit\u00f2 alla costruzione della chiesa. In una sua propriet\u00e0, poco distante dal luogo di culto, esisteva una torretta formata da pietre sottratte al terreno sciaroso. Su di esso egli volle che vi fosse collocata una statua di Ges\u00f9 Redentore, realizzata nel 1906, rivolta in direzione della chiesa con accanto una grotta dove collocare una statua della Madonna Addolorata.\nPoco pi\u00f9 a valle di Pennisi, in localit\u00e0 \"Fiandaca\", sorge una chiesa dedicata a Santa Maria delle Grazie, della prima met\u00e0 del XIX secolo, costruita dalla famiglia Fiandaca (da cui la contrada prende il nome) sul proprio fondo ad uso dei villani dei vigneti circostanti. In particolare, la chiesa di Santa Maria delle Grazie di Fiandaca fu edificata come cappella privata, in un fondo della famiglia Fiandaca, a spese dei proprietari nei primi anni del XIX secolo. Questa stessa venne danneggiata dai terremoti del 1864 e del 1879, rasa al suolo da quello dell\u20198 agosto 1894, restaurata nel 1904 ed eretta a Vicaria autonoma il 28 novembre 1927 dal Vescovo Monsignor Salvatore Ballo, Amministratore Apostolico di Lipari e Acireale.\nSociet\u00e0.\nTradizioni e folclore.\nLa Festa di Santa Maria del Monte Carmelo ricorre il 16 luglio, mentre quella di Sant'Emidio l'11 agosto.\nEconomia.\nL'economia \u00e8 basata sull'agricoltura e sul commercio."}
{"id": "1284101", "revid": "125172270", "url": "https://it.wikipedia.org/wiki?curid=1284101", "title": "Orientales Omnes Ecclesias", "text": "Orientales Omnes Ecclesias \u00e8 l'ottava enciclica pubblicata dal papa Pio XII il 23 dicembre 1945.\nContenuto.\nL'occasione dell'enciclica \u00e8 la commemorazione del 350\u00ba anniversario dell'unione della Chiesa greco-cattolica ucraina alla sede apostolica di Roma (Unione di Brest)."}
{"id": "1284102", "revid": "115541000", "url": "https://it.wikipedia.org/wiki?curid=1284102", "title": "Aperite Portas Redemptori", "text": "Aperite Portas Redemptori \u00e8 una bolla pontificia di papa Giovanni Paolo II edita il 6 gennaio 1983."}
{"id": "1284107", "revid": "2108263", "url": "https://it.wikipedia.org/wiki?curid=1284107", "title": "Ordo\u00f1o IV di Le\u00f3n", "text": "Origine.\nFiglio del re di Le\u00f3n, Alfonso IV (quindi nipote di Ramiro II), e di Onneca di Pamplona, figlia del re di Navarra Sancho I e di Toda di Navarra.\nBiografia.\nOrdo\u00f1o rimase orfano di madre, in tenera et\u00e0, e poco dopo, nel 931, il padre Alfonso IV, abdic\u00f2 in favore del fratello, suo zio, Ramiro II.Alla morte dello zio, nel 956, sal\u00ec al trono il primogenito di Ramiro II, Ordo\u00f1o III, e alla morte del cugino, Ordo\u00f1o III, nel 956, l'altro cugino, Sancho I, fratellastro di Ordo\u00f1o III, sal\u00ec al trono leonese.\nSancho I, tentando di sottomettere i nobili e di restaurare il potere assoluto dei suoi predecessori, scontent\u00f2 la nobilt\u00e0 leonese e castigliana, che, due anni dopo, reagendo al tentativo del re ed anche per altri motivi tra cui la sua estrema obesit\u00e0 che lo rendeva deforme e che gli impediva persino di cavalcare, detronizz\u00f2 Sancho I; e i nobili leonesi e castigliani, capeggiati dal conte Fern\u00e1n Gonz\u00e1lez, elessero re Ordo\u00f1o IV il Malvagio.\nNello stesso anno (958) Ordo\u00f1o spos\u00f2 la vedova di suo cugino Ordo\u00f1o III, Urraca di Castiglia, figlia del conte di Castiglia Fern\u00e1n Gonz\u00e1lez e di Sancha di Pamplona, figlia del re di Navarra Sancho I e di Toda di Navarra.\nDel periodo di governo di Ordo\u00f1o IV (958-960) non si hanno molte notizie, ma si sa che nel breve tempo di due anni, per la sua perfidia, si inimic\u00f2 sia la nobilt\u00e0 leonese e galiziana che quella castigliana.\nSancho I, nel frattempo, si era rifugiato in Navarra, presso la regina madre, Toda di Navarra, che era nonna sia di Sancho I che di Ordo\u00f1o IV.Toda aiut\u00f2 Sancho, chiedendo e ottenendo per prima cosa dal Califfo di al-Andalus, \u02bfAbd al-Rahm\u0101n III, che gli fosse inviato un medico per curare il nipote. Questi giunse ed era il rinomato ebreo \u1e24asd\u0101y b. \u0160apr\u016b\u1e6d, che era anche un fine letterato originario di Ja\u00e9n e che fu incaricato di condurre una missione diplomatica. Il medico riusc\u00ec a far perdere a Sancho I numerosi chili, poi convinse Toda a recarsi col nipote presso la corte di omayyade per sottoscrivere un trattato di alleanza con Cordova per far tornare sul trono Sancho, cedendo al Califfo in cambio di tutto ci\u00f2 dieci piazzeforti leonesi.\nFirmato il trattato, Sancho - che non poteva pi\u00f9 essere detto \"il Grasso\" (\"El Gordo\") - con l'aiuto dei musulmani prese Zamora nel 959 e Oviedo nel 960. Pi\u00f9 avanti, con l'aiuto della nobilt\u00e0 leonese e navarrese, invase la Castiglia, fece prigioniero il conte Fern\u00e1n Gonz\u00e1lez, mentre Ordo\u00f1o IV si rifugiava dapprima nelle Asturie e poi a Burgos e quindi, dopo aver perso la speranza di riconquistare il trono, abbandonata la moglie a Burgos (la qual cosa offese il suocero, Fern\u00e1n Gonz\u00e1lez, che fece atto di vassallaggio a Sancho) si rec\u00f2 a Cordova, per cercare l'aiuto del califfo di al-Andalus.\nDato che Sancho, approfittando della sopravvenuta morte (16 ottobre 961) del califfo \u02bfAbd al-Ra\u1e25m\u0101n III, non mantenne gli impegni presi, il nuovo califfo al-\u1e24akam II ibn \u02bfAbd al-Ra\u1e25m\u0101n decise di sostenere Ordo\u00f1o IV e prepar\u00f2 un esercito per la spedizione contro il Le\u00f3n.Sancho allora si premur\u00f2 di assicurare il califfo che avrebbe mantenuto gli impegni. Il califfo ritorn\u00f2 sulla sua decisione di appoggiare la causa di Ordo\u00f1o IV, ma gli diede ospitalit\u00e0 a Cordova, dove, nello stesso anno (962), Ordo\u00f1o mor\u00ec.\nDiscendenza.\nOrdo\u00f1o IV e Urraca non ebbero figli e non si conosce altra discendenza sicura di Ordo\u00f1o.\nBibliografia.\nRafael Altamira, \"Il califfato occidentale\", in: \u00abStoria del mondo medievale\u00bb, vol. II, 1999, pp.\u00a0477\u2013515 (trad. ital., curata dalla Garzanti, della \"Cambridge Medieval History\")."}
{"id": "1284109", "revid": "33689", "url": "https://it.wikipedia.org/wiki?curid=1284109", "title": "Test drive unlimited", "text": ""}
{"id": "1284110", "revid": "44627", "url": "https://it.wikipedia.org/wiki?curid=1284110", "title": "Hurt (NIN)", "text": ""}
{"id": "1284115", "revid": "287204", "url": "https://it.wikipedia.org/wiki?curid=1284115", "title": "14\u00ba Jamboree mondiale dello scautismo", "text": "Il 14\u00ba Jamboree mondiale dello scautismo si tenne sul Lago Mj\u00f8sa, Lillehammer, in Norvegia dal 29 luglio al 7 agosto 1975. Questi fu popolarmente chiamato \"Nordjamb '75\" e fu aperto da Olav V ed Harald V di Norvegia che allora era principe e fu visitato da Carlo XVI Gustavo di Svezia e dall'allora principe Muhammad VI del Marocco. Il motto \"Cinque dita, una mano\" simboleggiava i cinque continenti dove lo scautismo si era diffuso."}
{"id": "1284116", "revid": "124123", "url": "https://it.wikipedia.org/wiki?curid=1284116", "title": "Frank Vanoli", "text": "\u00c8 conosciuto principalmente per il suo primo disco After Dark del genere Trance music prodotto nel 1995 e Next Form del genere Hard trance prodotto nel 2002 .\nBiografia.\nNasce a Bergamo il 2 marzo 1972 ed \u00e8 in questa citt\u00e0 che nel 1990, dopo aver dedicato la sua giovinezza allo studio del pianoforte e dell'organo, inizia la sua attivit\u00e0 di dj in una emittente radiofonica locale: Radio Studio 54.\nIl programma radiofonico da lui condotto \"Dance Attack\" nel 1995 aiuta il nord d'Italia alla svolta, seppur breve ma radicale, dall'abbandono della house per un nuovo genere musicale: la Dream\\Progressive (musica dance dove la melodia fa da padrona sul resto dell'arrangiamento con un bpm di 136). \nNel 1996 con il suo primo disco dal titolo \"After Dark\" su etichetta Subway Records entra a far parte dei dj's produttori italiani pi\u00f9 apprezzati.\nNello stesso anno continua con altre produzioni che segneranno la storia del genere progressive tra le quali \"E.S.P.\", \"Escape from a dream\", \"The Lost World\" e \"The Shock\".\nRitornando di moda in Italia la Musica house, alla fine del 1997, continua la strada intrapresa e si dedica ad un altro genere di importazione europea: la Trance (musica) e Hard trance producendo nel 2002 Next Form.\nIl locale che lo vede protagonista per 2 stagioni alla consolle \u00e8 il \"Dylan\" di Coccaglio (BS), vero e proprio tempio della dream e della progressive tra il 1995 e il 1997.\nNel 2000 fonda la sua etichetta discografica: Danger Zone Records, dedicandosi alla Techno\\Trance.\nOltre alle sue produzioni appare anche su remix di un brano di Emmanuel Top e Dj Snowman.\nDopo una lunga pausa, durata pi\u00f9 di dieci anni nel 2015 Frank Vanoli ritorna con nuove produzioni e progetti musicali, Vanoli Experience, Vanoli Music e Blackbeard Project."}
{"id": "1284117", "revid": "1272592", "url": "https://it.wikipedia.org/wiki?curid=1284117", "title": "Santuario di Santa Maria delle Grazie", "text": ""}
{"id": "1284125", "revid": "339392", "url": "https://it.wikipedia.org/wiki?curid=1284125", "title": "Basilica Superiore", "text": ""}
{"id": "1284128", "revid": "33689", "url": "https://it.wikipedia.org/wiki?curid=1284128", "title": "Hormidac", "text": "Approfittando del fatto che il Danubio si era ghiacciato, Hormidac e i suoi Unni calarono sulla citt\u00e0 di Serdica (moderna Sofia) talmente all'improvviso che riuscirono ad entrarvi prima che ai difensori fosse possibile chiuderne le porte.\nL'imperatore d'Oriente Marciano invi\u00f2 allora il \"magister militum\" Antemio, futuro imperatore d'Occidente, con un esercito, che mise sotto assedio la citt\u00e0. Le devastazioni della campagna circostante Serdica erano tali che fu difficile per Antemio trovare da bere e da mangiare a sufficienza per le proprie truppe; il fatto poi che fosse inverno non poteva che peggiorarne la situazione. A vantaggio di Antemio gioc\u00f2 per\u00f2 il fatto che neanche gli Unni fossero in condizioni migliori, rinchiusi a difendersi all'interno di una citt\u00e0 dopo che avevano previsto una incursione; Hormidac decise allora di rompere gli indugi e usc\u00ec con il proprio esercito ad affrontare Antemio.\nPoco prima dell'inizio della battaglia, il comandante della cavalleria di Antemio (forse un unno egli stesso) pass\u00f2 dalla parte di Hormidac, che si trov\u00f2 dunque ad affrontare un esercito romano sprovvisto di cavalleria. Malgrado il vantaggio, la fanteria romana ebbe il sopravvento sulle truppe di Hormidac, che fu costretto a chiedere la pace ad Antemio; il generale romano accett\u00f2 di far allontanare il contingente unno, a patto di ricevere il traditore.\nNulla si sa d'altro di Hormidac."}
{"id": "1284130", "revid": "1067855", "url": "https://it.wikipedia.org/wiki?curid=1284130", "title": "Adrienne von Speyr", "text": "Con Balthasar, suo direttore spirituale e stenografo, al quale dett\u00f2 gran parte delle proprie opere, raccolte in oltre sessanta libri, diede vita al progetto editoriale della Johannes Verlag e a un istituto secolare: la Comunit\u00e0 di San Giovanni.\nLa sua teologia mistica, influenzata dall'incontro spirituale con il religioso spagnolo Ignazio di Loyola (1491-1556) \u2013 e connotata da una sensibilit\u00e0 giovannea verso il mistero trinitario, che l'autrice riattualizz\u00f2 entro l'ottica ecclesiale \u2013 si caratterizza altres\u00ec per l'impronta mariana e per le sue esperienze carismatiche della Settimana santa, incentrate sulla discesa di Cristo agli inferi.\nFu tra le prime donne elvetiche ammesse alla professione medica, anche a costo di sacrifici personali. Spos\u00f2 lo storico Emil D\u00fcrr e rimasta vedova si rimarit\u00f2 con Werner Kaegi, ex allievo di D\u00fcrr.\nBiografia.\nInfanzia.\nAdrienne von Speyr nasce nel 1902 a La Chaux-de-Fonds, citt\u00e0 montana della Svizzera romanda lungo il massiccio del Giura, seconda dei quattro figli di Laure Girard e dell'oculista basilese Theodor von Speyr. La madre proviene da un casato di orologiai e gioiellieri di successo; il padre ha fra i suoi antenati fonditori di campane e pittori d'arte sacra. I due figli minori, Wilhelm e Theodor, diventeranno rispettivamente medico e direttore di banca, mentre la maggiore, Helen, \u00e8 la preferita della madre. La famiglia, di religione protestante, \u00e8 agiata ma di rigidi costumi: i figli, crescendo sotto l'\u00e8gida di una bambinaia, possono vedere i genitori quasi solamente a pranzo, dove \u00e8 concesso loro di parlare unicamente se interrogati. I von Speyr hanno un motto, \"Fare senza dire\" (\"Faire sans dire\"), che Adrienne terr\u00e0 sempre in considerazione, iniziando le proprie memorie \"Dalla mia vita\" con il ricordo di come sua madre, d'indole vivace, si sforzasse di tacere durante le ore che il marito poteva trascorrerle vicino. D'altra parte, alla fanciulla tocca abitualmente, prima della buonanotte, una ramanzina della madre, basata sulle \"mancanze\" riferite dalla bambinaia.\nA sei anni, mentre cammina da sola per strada nel Natale del 1908, ha un fugace incontro con un pover'uomo che la prende per mano e le chiede se vuole andare con lui. La bambina, spaventata, rifiuta e si allontana, ma successivamente penser\u00e0 che avrebbe fatto meglio ad accettare, ritenendo che quell'individuo fosse Ignazio di Loyola, il fondatore dei gesuiti vissuto quattro secoli prima. Un altro episodio significativo della sua fanciullezza, che ne illustra anche il rapporto con la madre, \u00e8 quando, a capodanno del 1911, mentre \u00e8 in giro da sola, viene travolta in pieno da un cavallo e dalla sua slitta, sotto l'occhio dei passanti, ma rimane illesa e torna subito a casa, dove soltanto in serata la famiglia viene a sapere, dai cronisti, dell'incidente, che l'indomani viene narrato dal giornale. Alla bambina, per\u00f2, non viene permesso di leggerlo, e ne scoprir\u00e0 il motivo a distanza di anni: l'articolo parlava di una \"incantevole piccola\" e sua madre non voleva che si insuperbisse.\nElla coltiva gi\u00e0 dall'infanzia il proposito di dedicarsi alla cura dei sofferenti, con una speciale attenzione ai poveri, per seguire le orme del padre medico, volendo aiutare come lui le persone. Un esempio di tale proposito \u00e8 quando, gironzolando d'inverno nel quartiere dei poveri, si avvicina a un ubriaco che urla da solo, e lo prende per mano tentando di calmarlo, ma questi le risponde di tornare a casa e riferire a suo padre di non lasciarla pi\u00f9 girare cos\u00ec.\nDa bambina trascorre spesso il pomeriggio dalla nonna materna, che le permette di stare in silenzio vicino alla finestra, onde apprenda a fare raccoglimento e a risolvere da s\u00e9 i problemi; oppure, se interrogata, risponde prontamente a ogni domanda della nipote, e le racconta storie illuminanti. La nonna rappresenta per lei una figura di riferimento, insieme al padre, e ha un ruolo decisivo nello sviluppo umano e spirituale della ragazza. Quando, nel 1913, l'anziana muore, Adrienne si chiude in s\u00e9 stessa per il dolore.\nAdolescenza.\nNel corso dell'adolescenza legge pi\u00f9 volte una biografia dell'infermiera Florence Nightingale e un libro di No\u00eblle Roger, \"Docteur Germaine\", sulle difficolt\u00e0 familiari di una dottoressa che infine rinuncia a esercitare la professione medica. Qualche anno dopo, mentre impara il russo, legge F\u00ebdor Dostoevskij, sulla cui idea della verit\u00e0 terr\u00e0 una conferenza ad altre giovani, e tutti gli scritti di Victor Hugo.\nBench\u00e9 la madre sia contraria, suo padre acconsente a che la figlia segua il ginnasio, dov'ella si applica con entusiasmo e profitto, aspirando a diventare dottoressa. Trascorsi due anni, per\u00f2, sua madre riesce a toglierla dal ginnasio, preoccupata di veder la figlia circondata da ragazzi, e per la stranezza del suo intento \u2013 come donna, a quell'epoca \u2013 di studiare medicina. Adrienne frequenta per un anno, con tristezza, la scuola superiore femminile, ma continua a studiare di nascosto anche le materie del ginnasio, per tenersi in pari. Cos\u00ec, nell'inverno del 1917, prende l'abitudine di svegliarsi ogni notte verso l'una, per studiare greco e latino due ore, facendo poi molta fatica ad alzarsi al mattino. Una volta il padre la sorprende, in piena notte e al gelo, mentre impara vocaboli di greco, allora le permette di tornare al ginnasio, dove viene accolta trionfalmente dai compagni: \u00e8 l'unica ragazza, ed \u00e8 considerata esemplare in quanto a tempra, oltrech\u00e9 per il suo \"humour\". In un'occasione, per esempio, l'insegnante di geografia colpisce in faccia, con una riga, un proprio alunno. Adrienne interviene, lo prende per il collo e, volgendo il docente verso la classe, chiede: \"Avete mai visto un vile? Eccolo qui\".\nIn tali occasioni (gi\u00e0 alle elementari aveva tirato un forte schiaffo alla maestra, dopo che questa aveva picchiato un'alunna) suo padre si mostrava comprensivo, appurato che la figlia avesse difeso un compagno, e rispondeva: \"Queste cose andranno male ancora; benissimo\".\nNel novembre del 1917 si sveglia una mattina con una lunga visione, in camera propria, della Madonna circondata da angeli. Tali figure le appaiono come in un quadro, sulla parete, ma nel contempo risultano a lei \"vive\", in movimento, e non le trasmettono spavento, bens\u00ec meraviglia e gioia. Fra loro, la giovane riconosce anche Ignazio e altri santi. Da allora, ella avrebbe custodito una ferita sul cuore, sotto il seno, come simbolo d'intima appartenenza a Dio, identificando in seguito, tra le figure viste, il suo direttore spirituale Balthasar, convinta che la ferita fosse stata preparatoria dell'incontro avuto con lui.\nA questa fervida vita interiore \u2013 di cui fanno parte, stando al racconto che ne far\u00e0 in seguito, le esortazioni alla pazienza che la giovane riceve segretamente da un angelo \u2013 si contrappone un rapporto assai teso con la madre, che la considera una figlia \"fallita\", continuamente fonte di preoccupazioni, a cominciare dal travagliato parto. Mentre sua sorella maggiore la tiranneggiava, sua madre si chiedeva spesso se non avessero scambiato la minore nella culla, perch\u00e9 era diversa in tutto dagli altri membri della famiglia, e Adrienne ricorder\u00e0 ad esempio che, all'et\u00e0 di quattordici anni, sua mamma la definiva, quasi ogni giorno, \"brutta in maniera ripugnante\". Eppure, gi\u00e0 dalla prima giovinezza, la ragazza suscitava grande fascino, e scherzosamente affermer\u00e0 di aver avuto tanti ammiratori da poterne sposare, se avesse voluto, uno alla settimana.\nNel febbraio del 1918 suo padre, in procinto di assumere una cattedra a Basilea, muore per una perforazione allo stomaco, mentre ella si stava preparando al suo primo ballo, dopo essersi fatta consigliare, proprio dal padre, di quale dei tanti cavalieri dovesse accettare l'invito. La madre, che ora le proibisce di vedere il padre morto, si era rifiutata di far venire un chirurgo da fuori citt\u00e0, e quello che lo aveva visitato era incorso in una diagnosi errata, sottovalutando il problema, come poi dimostrato dall'autopsia. Le ultime parole che il padre, la sera prima di morire, aveva rivolto alla figlia, erano state: \"Grazie di tutto, mia piccola; la vita non \u00e8 facile per te, ma rimani come sei\". In primavera, avendo ricevuto delle \"avance\" da un medico che era conoscente del padre \u2013 ed \u00e8 corteggiatore della madre \u2013 la giovane \u00e8 presa da un tale disgusto che per la prima volta ha la tentazione, non attuata, di togliersi la vita.\nSebbene la famiglia venga aiutata economicamente dai parenti, sua madre licenzia la domestica e Adrienne si sobbarca i lavori di casa. Per accontentare la madre, frequenta oltre al ginnasio la scuola commerciale, e non smette di lavorare nonostante la febbre, finch\u00e9 viene ricoverata nel sanatorio di Langenbruck per una forma avanzata di tubercolosi. In estate, un medico le comunica che non ha speranza di sopravvivere fino alla successiva primavera. Pare invece resistere, e allora viene trasferita a Leysin, dove rimane in cura due anni. Presso lo \"chalet\" \"Esp\u00e9rance\" organizza conferenze su argomenti filosofici e religiosi, mentre la madre sembra averla dimenticata, e nemmeno i cugini che versano la retta al sanatorio paiono interessarsi a lei, tanto che la ragazza non si vede assistita nelle esigenze primarie e, come scriver\u00e0, apprende \"nel pi\u00f9 profondo di me stessa cosa significa essere un mendicante\".\nNon ancora del tutto guarita, alla fine del 1920 segue un corso da infermiera, temendo che la sua fragile salute non le avrebbe permesso di diventare dottoressa, nell'ospedale delle diaconesse di Saint-Loup, circondata da una spiritualit\u00e0 protestante verso la quale si sente estranea. Assistendo per la prima volta a un intervento chirurgico, ella sviene, perci\u00f2 \u2013 appena rinvenuta \u2013 viene costretta, per imparare a concentrarsi, a tenere alzata la gamba di un uomo, operato alla zona genitale, durante un altro intervento, avvertita di quanto sarebbe pericoloso lasciare la presa. In seguito il sovraccarico di lavoro le produce una ricaduta, sicch\u00e9 trascorre sei mesi di riposo alla Waldau, la clinica psichiatrica bernese diretta da suo zio, Wilhelm von Speyr, dove ha passato sin da bambina dei periodi di ferie, intrattenendosi nel grande giardino e familiarizzando con i pazienti. Qui conosce lo psichiatra Oscar Forel e la sua famiglia, con cui entra in confidenza.\nStudi a Basilea.\nA causa della malattia perde tre anni di presenza al ginnasio, ma ci\u00f2 non le impedisce, finalmente guarita, di riprenderne la frequenza. Dall'agosto del 1921, nonostante abbia scarsa dimestichezza col tedesco, si adatta a vivere e studiare a Basilea, dove la madre si \u00e8 trasferita in compagnia degli altri figli. Nella citt\u00e0 renana fa amicizia col filosofo Heinrich Barth, fratello del teologo Karl Barth, e con la logopedista Eva Bernoulli. Nello stesso periodo prende lezioni di pianoforte, per la cui pratica le vengono chieste tre ore almeno di esercizio quotidiano. Diventa inoltre confidente del rettore scolastico, e consigliera per le proprie coetanee. Segue in proposito, con fatica, una dozzina di sermoni alla chiesa di San Matteo, dove predica il padre di una sua amica di scuola, poich\u00e9 questa le ha confidato di non andare d'accordo con lui, e Adrienne vuole capire come aiutarla; infine le suggerisce, semplicemente, di andare a passeggio col genitore un pomeriggio intero, e la compagna le fa sapere: \"Mi hai restituito mio padre, grazie!\". Bench\u00e9 la sua giovinezza sia ricca di esempi, come questo, di interesse verso i bisogni altrui, Adrienne subisce un giorno una scenata della madre, che la pone di fronte all'idea di non aver compiuto ancora nulla di concreto nella vita, cosicch\u00e9 la ragazza medita di gettarsi nel Reno, dal ponte della ferrovia. Mentre fissa i vortici del fiume, si convince che la decisione \u00e8 irrevocabile, ma un improvviso raccapriccio la distoglie da essa, facendogliela apparire vile. Torna dunque a casa, dove non fa parola con nessuno, ma apprende dalla sorella Helen che proprio quel pomeriggio una donna si \u00e8 gettata nel fiume dal ponte ferroviario, venendo ripescata morta.\nConseguita la maturit\u00e0 in appena un anno e mezzo dalla guarigione, intraprende lo studio della medicina, per quanto sua madre la preghi di desistere, avendo in mente per lei un impiego come segretaria in banca, affinch\u00e9 guadagni lo stipendio, e poich\u00e9 intende farla sposare con un impiegato bancario. La delusione della madre, alla fine, \u00e8 tale che per molte settimane non rivolge la parola ad Adrienne, e proibisce agli altri figli di farlo.\nSebbene in questo periodo la musica rappresenti per lei una strada verso Dio, che le appare sempre pi\u00f9 lontano e distaccato, la giovane rinuncia a suonare il pianoforte e comincia a dare lezioni private fino a tarda notte, dal momento che i parenti rifiutano di pagarle gli studi.\nLa sala di anatomia le suscita inizialmente ripugnanza, ma la supera pregando per i defunti di cui deve sezionare i corpi. All'Universit\u00e0 di Basilea segue, fra le altre, le lezioni di Friedrich Zschokke e del suo assistente Adolf Portmann, di Rudolf St\u00e4helin e Robert Doerr, oltrech\u00e9 quelle di Gerhard Hotz e del suo allievo Franz Merke. La giovane instaura con Portmann e Merke un'intensa amicizia.\nDurante l'estate del 1924 compie da sola, a mo' di vacanza, un giro della Svizzera in bicicletta. A distanza di due anni, nel 1926, trascorre invece le ferie estive come assistente in ospedale, dopo averne fatto richiesta a Gerhard Hotz, che nella stessa occasione le fa promettere di non rinunciare alla medicina per niente al mondo. Ella sta infatti avendo dei ripensamenti dopo che un altro docente, Kurt von Neergard, ha causato di fronte a lei e ad altri studenti la morte improvvisa di un paziente, iniettandogli cocaina anzich\u00e9 novocaina, e accollando poi la colpa all'infermiera. Adrienne tenta di convincerlo ad assumersi le proprie responsabilit\u00e0, finch\u00e9, appurato che questi non intende farlo, boicotta le sue lezioni a lungo, tanto che Neergard si trova infine costretto a rinunciare alla cattedra di Basilea. Nel frattempo Hotz muore prematuramente, e Adrienne ne rimane profondamente toccata.\nElla \u00e8 inoltre alle prese con un corteggiatore molesto, il suo compagno di universit\u00e0 Gu\u00e9nin, che continua a farsi avanti bench\u00e9 la giovane si prodighi a cacciarlo, non supportata per\u00f2 dalla madre, speranzosa che la figlia lo sposi. Gu\u00e9nin continuer\u00e0 a perseguitare Adrienne per anni, in maniera ciclica, pur quando lei sposer\u00e0 Emil D\u00fcrr.\nLa sua autobiografia \"Dalla mia vita\" si conclude tornando con la mente al 1\u00ba agosto 1926, quando Franz Merke le chiese se poteva restare con lui quella sera in ambulatorio, dato che tutti gli altri intendevano andare a una festa. Il \"s\u00ec\", pronunciato in tale occasione, le sarebbe apparso in seguito di enorme importanza, per il senso di responsabilit\u00e0 di cui la investiva un suo insegnante, sicch\u00e9, in continuazione di quel legame, ella avrebbe scelto pi\u00f9 tardi proprio Merke come padrino di battesimo.\nMedico e moglie.\nSuperato l'esame di Stato nel 1928, svolge la professione dapprima in ospedale e poi, dal 1931, in un ambulatorio privato, costantemente affollato, presso il \"ponte di mezzo\" sul Reno, a Basilea, dove nel corso dei decenni andr\u00e0 crescendo la sua fama, oltre che di medico, di taumaturga. Ne verr\u00e0 dipinto il quadro di dottoressa eroica, alle prese con sessanta e pi\u00f9 pazienti al giorno, attenta ai loro mali, non solo fisici, bens\u00ec morali: impegnata a dissuadere i coniugi dalla separazione, nonch\u00e9 le donne \u2013 a centinaia \u2013 dalla volont\u00e0 di abortire, con un interesse spiccato verso le ragazze madri e i poveri, i quali rappresentavano la maggioranza e ricevevano cure gratuite. Lascer\u00e0 vari scritti sull'etica medica e sul rapporto con il paziente, trattando scrupolosamente anche problematiche attinenti alla sfera sessuale. \u00c8 ritenuta da alcune fonti la \"prima donna a esercitare la professione di medico in Svizzera\" o la \"prima donna svizzera ammessa alla professione\", sebbene vi sia almeno il caso, degno di nota, della dottoressa russo-svizzera Charlotte Olivier, celebre per il suo impegno contro la tubercolosi, la quale, avendo fondato lo \"chalet\" \"Esp\u00e9rance\" ed essendo cugina della Speyr, si era occupata di lei a Leysin.\nNel 1927 sposa Emil D\u00fcrr, docente di storia, vedovo con due figli piccoli, conosciuto nello stesso anno durante una vacanza estiva a San Bernardino. In seguito alla morte di D\u00fcrr, nel 1934, ella si trova nuovamente a un passo dal suicidio, ma il suo ex insegnante Franz Merke la distoglie da tale proposito. Rimasta sola con i due figliastri \u2013 il cui nonno, Adolf Baumgartner, ha avuto Nietzsche e Burckhardt per amici \u2013 nel 1936 si rimarita con Werner Kaegi, che era stato allievo e assistente di D\u00fcrr, e ora insegna presso la medesima cattedra all'Universit\u00e0 di Basilea.\nPer la Speyr non era ammissibile una terza strada fra vita religiosa e matrimonio, ovvero non concepiva teologicamente lo \"status\" dei non sposati, come argomentato nelle \"Lettere sull'amore e il matrimonio\" (tema poi ripreso ne \"Gli stati di vita del cristiano\", che porta l'identico titolo di un'opera balthasariana); inoltre la cerchia protestante in cui ancora si trovava non le offriva un'alternativa a un secondo matrimonio. Secondo la biografia di Marcello Paradiso \u00abam\u00f2 molto il primo marito, si occup\u00f2 fedelmente e maternamente del secondo per tutta la vita\u00bb. Se nell'arco del primo matrimonio era incorsa in tre aborti spontanei, dovuti alle eccessive fatiche, il secondo non venne consumato, e Adrienne scriver\u00e0 nel diario che la verginit\u00e0, di cui fece voto, le era stata ridonata.\nSodalizio con Balthasar.\nNel 1940, colpita da un grave infarto, trascorre l'estate in ospedale. La debolezza cardiaca l'accompagner\u00e0 per il resto dell'esistenza, limitandola nei movimenti. Dopo la scomparsa di D\u00fcrr, Adrienne non era pi\u00f9 riuscita a recitare il \"Pater Noster\" senza che le riuscisse insincera la supplica \"Fiat voluntas tua\". In autunno ha un primo incontro con il teologo Hans Urs von Balthasar, mediato da un amico di entrambi: il critico letterario Albert B\u00e9guin. Balthasar le parla dei poeti Paul Claudel e Charles P\u00e9guy, che sta traducendo, e le spiega che col \"Pater\" ci si rende disponibili, nei confronti di Dio, \u00abad essere assunti dalla sua opera e sempre impegnati in essa\u00bb; parole che sciolgono le esitazioni di Adrienne. Nello stesso anno, alla festa di Ognissanti, ella riceve il battesimo cattolico, mentre l'amico B\u00e9guin viene battezzato due settimane dopo, avendo la Speyr per madrina, e fungendo da padrino quando lei ottiene la confermazione, mentre la famiglia di Adrienne, scioccata dalla sua conversione, prende sul momento le distanze.\nA pochi mesi dal battesimo, ha luogo la prima delle sue \"passioni\", cio\u00e8 il rivivere la passione di Ges\u00f9, che la mistica asserir\u00e0 di sperimentare ogni anno durante la Settimana santa, secondo quanto le avrebbe annunciato un angelo nella primavera del 1941, \"Ora inizier\u00e0 subito\", con molta seriet\u00e0 e senza darle a intendere cosa l'aspettava. Ciascuna di tali esperienze, sempre cangianti fra loro, culminano per lei con la discesa all'inferno nel giorno del Sabato santo, e i loro resoconti, estratti dai diari della Speyr, verranno raccolti da Balthasar nel libro \"Croce e inferi\". Questo testo ispirer\u00e0 le pagine di \"Gloria\" (tomo VII, 1969) in cui Balthasar elabora la \"teologia dei tre giorni\", tematizzando poi nella \"TeoDrammatica\" (tomo V, 1983) una \"dilatazione della speranza\" fondata sul \"subabbraccio\" (\"Unterfassung\") \u2013 concetto centrale nella riflessione di Balthasar come in quella della Speyr \u2013 che esprime l'amore trinitario di Dio, il quale, dopo la morte in croce, scende agli inferi per assumere su di s\u00e9 il peccato, ovvero prenderlo (\"fassen\") da sotto (\"unten\") in sostituzione vicaria (\"Stellvertretung\"). Balthasar scrive in proposito che \u00abil subabbraccio di tutti i peccati per mezzo dell'infinit\u00e0 dell'amore di Dio avvalora l'idea che il peccato, il male, dev'essere limitato e \"finito\", e che trover\u00e0 pure la sua fine nell'amore che lo abbraccia\u00bb. Tale concezione escatologica, ripresa in un convegno del 1984 sulla figura di Adrienne von Speyr, causer\u00e0 l'attribuzione a Balthasar della formula secondo cui \"l'inferno esiste, ma \u00e8 vuoto\", bench\u00e9 egli preciser\u00e0 di aver semplicemente affermato la liceit\u00e0, gi\u00e0 avvalorata da teologi antichi e moderni, di \"sperare per tutti\". Una speranza, quella nella redenzione di tutti, che \u00e8 forte nella Speyr. Nelle sue visioni dell'inferno, costituite da un radicale vuoto, dove regna il nudo peccato senza il peccatore, ella pativa l'estremo senso di solitudine del Figlio \"staccato\" dal Padre, e attraversava gravi sofferenze fisiche, oltrech\u00e9 spirituali, palesate esteriormente da stigmate, della cui autenticit\u00e0, cio\u00e8 del fatto che non avessero matrice psicologica, Balthasar era convinto, come del resto era persuaso che Adrienne non ponesse \"mai personalmente un limite al suo assumersi il dolore altrui\". Le stigmate, che risalirebbero al 1942, si sarebbero in seguito rimarginate per preghiera di lei, angosciata al pensiero che, nonostante le fasce, i segni fossero visibili. Nel 1942 avrebbe inoltre udito, in preparazione a un'esistenza sul crinale tra la realt\u00e0 mondana e quella celeste, la voce: \"Tu vivrai in cielo e sulla terra\" (\"Tu vivras au ciel et sur la terre\"), accompagnata da una luce che, trovandosi ella in automobile, sarebbe stata notata da un passante, preoccupato che la macchina della dottoressa stesse bruciando.\nA partire dalla conversione della Speyr, Balthasar intrattiene con lei, per ventisette anni, uno stretto rapporto di collaborazione, vivendo per oltre quindici anni sotto il suo stesso tetto \u2013 dopo esser uscito dall'Ordine dei gesuiti dietro istruzione di Adrienne \u2013 e affermando in seguito di aver ricevuto, dal punto di vista teologico, pi\u00f9 lui da lei che viceversa. L'11 febbraio 1950, infatti, Balthasar esce dall'Ordine e, superato un breve periodo in cui non pu\u00f2 restare a Basilea per l'ostilit\u00e0 del vescovo, vive ospite dei coniugi Kaegi, dal 1956 in maniera stabile, occupando una stanza vicina a quella di Adrienne, nella stessa casa in cui si erano trasferiti i figli di D\u00fcrr, per i quali Kaegi era stato un padre adottivo. La mistica aveva desiderato morire, affinch\u00e9 al suo direttore spirituale fosse risparmiato l'allontanamento dalla Compagnia, ma egli le proib\u00ec tale pensiero, dichiarando successivamente, onde premunirsi dalle accuse di \"credulit\u00e0\" verso le parole e le esperienze di lei, che \u00abnessuno sapr\u00e0 mai quante prove tangibili della verit\u00e0 soprannaturale ho ottenuto. \u00c8 come se si fosse voluto ficcare in testa a mazzate la verit\u00e0. Una nuvola di testimoni, una vera pioggia di prove si \u00e8 abbattuta su di me da tutte le parti. Visto dal di fuori, ci\u00f2 che ho fatto o far\u00f2 pu\u00f2 apparire un azzardo. Ma dal di dentro non lo \u00e8 mai stato. Tutto era sostenuto fin dall'inizio da una incredibile Grazia, e solo alcuni momenti di difficolt\u00e0 sono stati duri da superare. Non ho mai avuto il minimo dubbio\u00bb.\nSin dall'inizio del trentennio di collaborazione, Adrienne medita, al ritorno dall'ambulatorio, su qualche versetto biblico, e detta \"ci\u00f2 che vede\" a Balthasar per circa mezz'ora, mentre il celebre teologo, che ha imparato apposta il metodo stenografico, annota scrupolosamente ogni parola, conscio che solo lui pu\u00f2 farlo, poich\u00e9 ella non riesce ad aprirsi di fronte a un'altra persona. Dal gennaio del 1943, per due anni, indica a Balthasar come realizzare il progetto di un istituto secolare, che lei chiama \"il bambino\", da porre sotto il segno dell'apostolo Giovanni: la Johannesgemeinschaft (Comunit\u00e0 di San Giovanni), fondata ufficialmente l'8 dicembre 1944 a Basilea. La Speyr scrive una buona fetta delle \"Regole\" della Comunit\u00e0 \u2013 pur precisando che queste non debbano essere fissate prima che siano trascorsi dieci anni, avvertendo: \"Se volete impedire allo Spirito Santo di agire in una fondazione, cominciate con lo stabilire delle regole\" \u2013 e tiene delle \"lectio\", in particolare sul Vangelo secondo Marco, alle giovani che ne fanno parte. Al principio del 1941, infatti, la Madonna le avrebbe raccomandato di \"prendersi cura delle ragazze\" e delle loro vocazioni. Alcune conferenze vengono tenute da Romano Guardini, Henri De Lubac, Gertrud von Le Fort e altri amici di Balthasar.\nIl 9 agosto 1945 Adrienne ha una lunga visione dell'Apocalisse di Giovanni, descritta a Balthasar e da questi riportata, sotto forma di commento biblico, come \"Meditazioni sulla rivelazione nascosta\". Per poter dare alle stampe le opere della mistica, vista la difficolt\u00e0 di trovare un editore ben disposto, Balthasar fonda nel 1947 la casa editrice Johannes Verlag, anch'essa intitolata al \"discepolo che Ges\u00f9 amava\", la quale pubblica inoltre, nella traduzione in tedesco della Speyr, \"Storia di un'anima\" di Teresa di Lisieux (\"Theresia vom Kinde Jesus: Geschichte einer Seele. In neuer \u00dcbertragung von Adrienne von Speyr\"). Della santa del Bambin Ges\u00f9, Adrienne apprezza la ripulsa verso ogni forma di narcisismo e l'accoglimento delle grazie mistiche al fine di rimetterle umilmente al servizio della Chiesa. Dalla Pasqua del 1948 ella si considera a tal punto addentro alle realt\u00e0 ultraterrene da domandarsi se il mondo sensibile sia veramente reale.\nUltimi anni.\nDal 1950 le viene chiesto raramente di dettare, per via del suo progressivo peggioramento di salute, e nel 1953 la mole di scritti ha gi\u00e0 raggiunto sessanta volumi; tuttavia ella si sente pi\u00f9 che mai immersa nelle visioni divine, che desidera continuare a comunicare. Il diabete le produce un vistoso aumento di peso e problemi alla vista, mentre l'osteoartrosi le causa gravi difficolt\u00e0 di locomozione, che nel 1954 la costringono a rinunciare a malincuore all'attivit\u00e0 ambulatoriale. Nel 1955 i medici la considerano giunta alla fine, tanto da stupirsi che non muoia; in compenso ella afferma di sperimentare, sin dagli anni quaranta, una successione di \"morti mistiche\", attraverso cui rivive costantemente l'esperienza della morte, e di \"viaggi\", sia in luoghi santi, fra il silenzio dei conventi o laddove il Santissimo Sacramento attende una preghiera, sia fra le atrocit\u00e0 della guerra, immersa negli stati d'animo delle vittime come dei carnefici.\nNonostante il suo corpo sia esposto, per le precarie condizioni fisiche, a \"tutti i registri del dolore\", secondo la definizione di Balthasar, la mistica non disdegna anche atti di penitenza volontaria, che ritiene le siano indicati da Ignazio. Ad esempio, nel 1963, Balthasar parte in viaggio per una vacanza, ma si vede costretto a tornare dopo pochi giorni poich\u00e9 Adrienne gli fa sapere per telefono che sono \"richiesti molti atti di penitenza\". Ritenendosi istruita, sin da giovane, alla penitenza corporale, ella rifiuta per s\u00e9 i palliativi contro il dolore. Gi\u00e0 ai tempi della scuola, oltre a infliggersi colpi con un oggetto, per \"offrire\" la sofferenza, inseriva nelle proprie scarpe alcune pietruzze che non avrebbe potuto togliere, altrimenti \u2013 pensava \u2013 \"tutti domanderebbero: come mai sono entrate?\".\nNel 1964 perde quasi completamente la vista, bench\u00e9 tenti ancora di scrivere da s\u00e9 numerose lettere, che talvolta rimangono in bianco quando non le \u00e8 possibile accorgersi della mancanza d'inchiostro. Avendo perduto, gi\u00e0 prima della vista, la sensibilit\u00e0 ai piedi, non ha pi\u00f9 modo di camminare, nemmeno tastando, sicch\u00e9 le occorre essere trasportata. Malgrado tutto, Adrienne non smarrisce mai, secondo Balthasar, la propria serenit\u00e0, la fondamentale felicit\u00e0 \u2013 esprimente per lei l'autentico senso della vita \u2013 e l'umorismo. Ella ripeteva di aver provato del malumore solamente in un'occasione, durante l'arco dell'esistenza, quando s'era sfinita dopo aver guidato l'automobile per un'intera giornata. Sentendosi finalmente a un passo da Dio, l'espressione che caratterizza i suoi ultimi giorni diventa: \"Com'\u00e8 bello morire!\" (\"Que c'est beau du mourir!\"), frase esclamata prima di ringraziare per ogni cosa, ripromettendosi di offrire aiuto dal cielo. Deceduta alla festa di Sant'Ildegarda, medico medievale che era stato da lei venerato, Adrienne viene sepolta nel giorno in cui avrebbe compiuto sessantacinque anni, con il simbolo trinitario apposto sulla propria tomba, scolpito da Albert Schilling.\nPensiero.\nFra le opere di Adrienne von Speyr, la parte pi\u00f9 rilevante \u00e8 costituita da commenti biblici, pubblicati per primi e con l\"'imprimatur\" ecclesiastico, poich\u00e9 considerati validi, nel contenuto, a prescindere dalla misura in cui possano essere scaturiti da particolari carismi. Tali opere hanno origine dalla riflessione contemplativa di Adrienne, dalla sua preghiera, senza alcuna base di esegesi scientifica. Ella, ad esempio, non si pone affatto il dilemma se l'autore del Vangelo secondo Giovanni sia il medesimo dell'Apocalisse, ma assume come pacifico che gli scritti neotestamentari custoditi dalla tradizione sotto il nome dell'apostolo Giovanni siano effettivamente opera sua.\nNella Speyr \u00e8 viva l'esigenza di ricondurre la contemplazione cristiana alla sua fonte biblica, nella convinzione che il mondo, espressione di Dio, risulti comprensibile solo tramite la parola di Dio. Ella ha cos\u00ec dato nuovamente al misticismo un ruolo centrale nella storia della salvezza, riscattando la mistica, a giudizio di Balthasar, \u00abda un'esistenza nascosta, in cui viveva sempre di pi\u00f9 incompresa, anzi disprezzata, bandita e ignorata dalla teologia ufficiale e dalla predicazione\u00bb.\nIl suo direttore spirituale evit\u00f2 di far stampare le opere esplicitamente mistiche di Adrienne mentre questa era in vita, per non aggiungere preoccupazioni a lei e alla sua famiglia, cosicch\u00e9 esse vennero pubblicate successivamente, rispetto ai commenti biblici, nei dodici volumi degli \"Scritti postumi\", e la divulgazione dell\"'Opera omnia\" ricevette a met\u00e0 degli anni ottanta un'espressa approvazione papale. Dopo la morte di lei, Balthasar defin\u00ec l'opera complessiva di Adrienne \"molto pi\u00f9 importante\" della propria, nella persuasione che, allorch\u00e9 i volumi postumi fossero giunti a pubblicazione, i lettori avrebbero ringraziato Dio \"perch\u00e9 ha donato tali grazie anche nel nostro momento ecclesiale\".\nMistica trinitaria.\nIl mistero della Trinit\u00e0 cristiana pu\u00f2 dirsi il cuore delle riflessioni, nonch\u00e9 delle visioni, di Adrienne von Speyr, a partire dalla sua opera principale, \"San Giovanni. Esposizione contemplativa del suo Vangelo\", un commento in quattro tomi al Vangelo secondo Giovanni. Nel primo volume ella descrive la profusione d'amore del Padre verso il Figlio, ovvero la \"kenosis\" attraverso la quale il Padre si dona, svuotandosi, al Figlio. Lo Spirito Santo \u00e8 questo legame d'amore fra Padre e Figlio, che, per mezzo di una seconda \"kenosis\", vede il Figlio incarnarsi, subendo l'abbandono in croce e negli inferi, per redimere il creato e riconciliarlo col Padre. Non permettendo che il \"no\" sia l'ultima parola dell'uomo, il Figlio attraversa il rifiuto dell'essere umano, l'inferno, per annunziarvi il \"s\u00ec\" di Dio. I due volumi di \"Croce e inferi\", in cui sono raccolte le esperienze vissute dalla Speyr nelle Settimane sante dal 1941 al 1965, mostrano, secondo il teologo Elio Guerriero, che \u00abse l'inferno \u00e8 talmente reale da provocare dolore e sofferenze (per cui \u00e8 assurdo parlare della sua inesistenza) \u00e8 anche vero che, avendolo Cristo attraversato e sconfitto con la sua morte obbediente, possiamo fondatamente sperare che esso sia vuoto\u00bb. Tali esperienze della Settimana santa costituiscono, a detta di Balthasar, \u00abil pi\u00f9 grande regalo teologico che Adrienne von Speyr ha ricevuto da Dio e lasciato in eredit\u00e0 alla Chiesa\u00bb e indicano come gli stessi inferi, di cui il Padre consegna le chiavi al Figlio, rappresentino il luogo di un evento trinitario. Adrienne vi pat\u00ec in maniera tanto seria e \"reale\" da non lasciare che si parli di mera inesistenza dell'inferno, o di apocatastasi quale teoria sistematica, tuttavia, dall'atto estremo del Sabato santo, compiuto dal Figlio per obbedienza al Padre, risulta viepi\u00f9 giustificato che la speranza prevalga sul timore.\nNel commentare l\"'incipit\" del Vangelo secondo Giovanni (: \"In principio era il Verbo...\") la Speyr afferma che, se l'essenza di Dio \u00e8 trinitaria, essa \u00e8 costituita da amore, poich\u00e9 l'amore \u00e8 l'essenza della relazione fra persone, non un suo risultato. In altre parole, l'amore non va inteso come una semplice metafora per illustrare il rapporto fra le persone della Trinit\u00e0, giacch\u00e9 esso \u00e8 l'essenza del mistero trinitario \u2013 le cui ip\u00f2stasi \"non \"hanno\" l'amore, ma \"sono\" l'amore\" \u2013 e il fondamento di ogni qualit\u00e0 divina, come gi\u00e0 sostenuto da Bonaventura e altri Dottori della Chiesa. L'essenza di Dio non \u00e8 statica, bens\u00ec continuamente dinamizzata dallo Spirito Santo, il quale rappresenta un \"eterno pi\u00f9\" che mantiene in costante rinnovamento la relazione fra Padre e Figlio. In quest'ottica, la mistica trinitaria della Speyr non punta a un'unione o fusione invariabile con Dio, n\u00e9 a un distacco dal mondo, quanto a una partecipazione contemplativa al dinamismo amorevole che lega il Verbo incarnato, ovvero il Figlio, al Padre.\nIl rapporto d'amore fra Padre e Figlio \u00e8 indicativo, secondo la Speyr, di come alcuni sacramenti siano mossi da un intento educativo di Dio verso i suoi figli. Uno dei tasselli pi\u00f9 originali della riflessione speyriana \u00e8, difatti, la concezione trinitaria della confessione, che vede Dio posto innanzi a s\u00e9 stesso, cio\u00e8 di fronte al Figlio, in assoluta trasparenza. Nella loro relazione dinamica, Padre e Figlio comunicano a vicenda, l'uno la gioia di rivelare, l'altro la fiducia di accogliere. Il Figlio desidera trasmettere all'umanit\u00e0 questa apertura del Padre, perci\u00f2 istituisce il sacramento della confessione, affinch\u00e9 gli uomini si pongano in trasparenza innanzi a Dio, e accusino quanto li divide da lui, ovverosia il peccato, ricevendo la consolazione della misericordia divina.\nApprodata al cattolicesimo proprio nella ricerca di una esperienza pi\u00f9 viva della penitenza sacramentale, Adrienne descrive ne \"La confessione\" come il peccatore debba portare alla luce le proprie colpe, mai completamente scindibili dai peccati del mondo, per ottenere l'assoluzione, poich\u00e9 Ges\u00f9 ha preso su di s\u00e9 le colpe dell'uomo, onde far s\u00ec che il Padre le perdonasse.\nElla dettava abitualmente nella propria lingua madre, il francese, lasciando a Balthasar il compito di tradurre in tedesco, conservando talora fra parentesi i termini francesi pi\u00f9 caratteristici. Tuttavia, Adrienne coni\u00f2 anche un'espressione tedesca, \"Beichthaltung\" (atteggiamento di confessione), per indicare l'attitudine decisiva del cristiano, ispirata all'assoluta trasparenza del Figlio nei riguardi di Dio. Nel \"Trattato del purgatorio\", secondo Balthasar teologicamente superiore all'omonima opera di Caterina da Genova, la Speyr spiega lo stato del purgatorio come un trovarsi in confessione verso il Signore, in maniera penosa e implacabile, finch\u00e9 l'anima viene mondata da ogni egoismo, compreso il daffare per la propria salvezza personale, onde preoccuparsi unicamente che Dio non riceva pi\u00f9 l'offesa del peccato, non importa chi sia a commetterlo. L'anima liberata sar\u00e0 pronta a penare ancora, per espiare le colpe del mondo, sviluppando cos\u00ec gli stessi sentimenti del Redentore, s\u00ec da salire in cielo con lui.\nMistica mariana.\nL'opera di Adrienne von Speyr \u00e8 pervasa da un \"atteggiamento fondamentale\", come lo definisce Balthasar, ispirato all'assenso mariano. Il \"fiat\" pronunciato da Maria (: \"mi sia fatto secondo la tua parola\") rappresenta la sintesi perfetta tra obbedienza e carit\u00e0 \u2013 tra la carit\u00e0 di Giovanni e l'obbedienza di Ignazio \u2013 poich\u00e9 manifesta la volont\u00e0 di essere unicamente al servizio di Dio. Ne \"\" Adrienne descrive l'umilt\u00e0 di tale consenso, costituito di pura trasparenza: tutta la luce rimane su Dio e non cade su Maria, che si rende semplicemente disponibile nella lontananza-da-s\u00e9-stessa (\"effacement\"). La concezione speyriana della mistica sta precisamente qui: una missione per la Chiesa, la cui forma interiore \u00e8 il \"s\u00ec\" di Maria, nella dimenticanza di s\u00e9, per lasciare spazio alla parola di Dio. Come si evince anche dallo scritto \"Teoria della mistica\", \u00e8 un misticismo anti-psicologico, in quanto esclude ogni riflessione su di s\u00e9, che ne sminuirebbe la portata \"oggettiva\", mentre assume il ruolo di carisma ecclesiale, cio\u00e8 al servizio della Chiesa. In proposito \u00e8 degno di nota, osserva Balthasar, che, quando Adrienne gli comunicava un \"incarico\", dopo averlo affidato \u00abil problema per lei era del tutto finito, tanto che la maggior parte delle volte spariva completamente dalla sua coscienza. Non si ricordava ci\u00f2 che stava nei suoi libri e non le sarebbe mai venuto in mente di cercarvi una parola\u00bb.\nLa scelta di dettare \u2013 anzich\u00e9 scrivere di proprio pugno \u2013 la gran parte delle opere, si colloca in tale prospettiva: offrirsi come vaso che accolga oggettivamente la Parola, la quale \u00e8 tuttavia oltre il linguaggio umano, per consegnarla alla Chiesa affinch\u00e9 la renda comunicabile a tutti, senza il filtro soggettivo di uno stile personale. \u00c8 questo, del resto, il valore dell\"'indiferencia\" prescritta da Ignazio negli \"Esercizi spirituali\": disponibilit\u00e0 a rendersi pieno strumento di Dio, seguendo l'esempio della madre del Signore, il cui assenso \u00e8 indicativo della trasparenza richiesta al cristiano nell'atteggiamento di confessione.\nIn una visione, Maria l'avrebbe invitata ad \"apprendere, soffrire, progredire\" (\"apprendre, souffrir, progresser\"), ovverosia a un lungo cammino di conoscenza e dolore, per sviluppare amore e condivisione verso l'intera umanit\u00e0, nel tentativo \u2013 Adrienne apprezzava la semplice parola \"tentare\" \u2013 di spingersi avanti, nella piena adesione al piano di Dio, per volgersi al mondo dal punto di vista del cielo: tale \u00e8 lo scopo della vita contemplativa. Per lei, scrive il teologo Wilfrid Stinissen, \u00e8 certo significativo che il Vangelo giovanneo testimoni della \u00abmistica unione di Maria e Giovanni, quando Ges\u00f9 li affida l'una all'altro sotto la croce (cf. ). [...] Dal loro connubio risulta la Chiesa che \u00e8 concretamente sia carismatica che apostolica\u00bb.\nIn \"Maria nella redenzione\" ella illustra come l'Immacolata Concezione della Madonna, cio\u00e8 il suo essere nata libera dal peccato originale, e il suo carattere di \"Sponsa Verbi\" rivelino la valenza universale della sua elezione: Maria \u00e8 \"pre-redenta\" e quindi \"co-redentrice\", in quanto rappresenta una personale garanzia della redenzione umana dal peccato, ed \u00e8 insieme un'immagine della Chiesa nascente.\nMistica ecclesiale.\nLa preghiera \u00e8 il centro della vita trinitaria: ciascuna delle tre persone vede nell'altra il \"sempre maggiore\", ossia Dio, il \"Deus semper maior\", come lo concepirono i Padri greci, Anselmo e Ignazio. In questa adorazione reciproca, la relazione trinitaria si fa preghiera; il primo capitolo de \"Il mondo della preghiera\" \u00e8 difatti intitolato: \"La preghiera nella Trinit\u00e0\". Ogni autentica orazione umana partecipa di tale preghiera originaria, traendo linfa vitale dal mistero trinitario. Il Figlio \u00e8 in eterno dialogo col Padre nella preghiera, e chi lo segue ha per suo tramite accesso al Padre, ovvero alla vita eterna. \"Le porte della vita eterna\" costituisce altres\u00ec il titolo di una successiva opera dell'autrice.\nL'essenziale compito ecclesiale della Speyr \u00e8 appunto, noter\u00e0 Balthasar, di vivificare la preghiera, sia comunitaria sia individuale. Per questa ragione ella intese far conoscere il \"mondo della preghiera\" anche attraverso le proprie visioni dei santi, misticamente colti da Adrienne nel loro atteggiamento orante, descritto nel \"Libro di tutti i santi\", presentando poi in maniera simile alcune figure veterotestamentarie nel libretto \"La missione dei profeti\".\nIl valore sempre pi\u00f9 grande, rispetto alle realt\u00e0 terrene, delle verit\u00e0 celesti, \u00e8 mostrato inoltre dalle parabole del Vangelo, ove Ges\u00f9 si serve di racconti dal contenuto familiare, e di richiami alla vita campestre, per illustrare la natura ultraterrena del Regno dei Cieli, con immagini che rivelano all'uomo il significato sempre maggiore della parola di Dio nei confronti del linguaggio umano. Ne \"L'uomo di fronte a Dio\", l'autrice delinea la Chiesa come \"la porta aperta per il mondo\", che incarna il luogo, accessibile a tutti, dell'incontro fra il tempo e l'eterno. Essa \u00e8 \"officina di Dio\", situata sulle strade del mondo, al lavoro per forgiare l'uomo ecclesiale.\nPropagare la santit\u00e0 \u00e8, per lei, la funzione principale della Chiesa, fondata da Cristo per espandere il riflesso dell'universale luce divina; di qui la connotazione ecclesiologica di cattolicit\u00e0, intimamente animata dalla comunione dei santi. Questi, ancorati all'essere \"sempre pi\u00f9\" di Dio, non rimangono immobili in cielo, bens\u00ec partecipano al divenire della Chiesa, conservando il loro carattere libero e umano, diversamente dalla concezione neoplatonica che li priverebbe di individualit\u00e0 e \"imperfezione\". Adrienne avrebbe ad esempio assistito a una discussione, in paradiso, fra Paolo e Ignazio, in dissenso fra loro: ella gli chiede di andare a dibattere altrove, ma Ignazio le risponde che si trovano l\u00e0 affinch\u00e9 lei possa imparare.\nI santi non vanno \"copiati\", n\u00e9 sarebbe possibile farlo, ma si pu\u00f2 apprendere da loro, che sono come \"strascico della madre di Dio\", cosa significhi acconsentire umilmente alla volont\u00e0 del Signore, adempiendo a una missione che viene da Dio, anzich\u00e9 seguendo un programma che ci si \u00e8 stabiliti da s\u00e9.\nPapa Giovanni Paolo II accoster\u00e0 la figura di Adrienne, rivelatrice dell'\u00abazione misteriosa e impressionante del Signore in un'esistenza umana assetata di Lui\u00bb, al misticismo renano-fiammingo del XIII e XIV secolo. Secondo la filosofa Paola Ricci Sindoni, le visioni della Speyr, come quelle della fiamminga Hadewijch, mostrano \u00abl'estrema dinamicit\u00e0 del movimento di vita impressa dall'amore trinitario, [...] capace di superare il cammino intenzionale di ascesi dell'anima verso una figura statica e univoca di Dio, secondo il modello neoplatonico\u00bb, aprendo invece \u00abad un evento relazionale giustificato e garantito dall'alterit\u00e0 della Parola\u00bb.\nElla aveva infatti a cuore i monasteri di vita contemplativa, che considerava \"riserve inesauribili di preghiera della Chiesa\", tanto da mobilitarsi, attraverso una grande spesa, affinch\u00e9 uno di essi, situato in una zona malfamata di Roma, potesse essere ricostruito fuori citt\u00e0.\nMistica numerica.\nA partire dal suo dettato de \"L'Apocalisse\", Adrienne elabor\u00f2 una mistica dei numeri, di cui si ritrovano vari elementi nei diari e soprattutto nel libro \"La rete da pesca\", che offre una particolare interpretazione del numero \"153\", corrispondente ai pesci nella rete di Pietro, rimasta integra (: \"Simon Pietro sal\u00ec nella barca e trasse a terra la rete piena di centocinquantatr\u00e9 grossi pesci. E bench\u00e9 fossero tanti, la rete non si spezz\u00f2\").\nSe le cifre fino a 10 concernono Dio \u2013 con la parziale eccezione del 5, che rappresenta la Madonna \u2013 i successivi numeri primi corrispondono a nomi di santi, a partire da Ignazio (11), Paolo (13), Francesco (17), ecc., sino ad arrivare a Pietro (151, ultimo numero primo) e alla santit\u00e0 complessiva della Chiesa (153). La scelta dei nomi non pretende di essere esaustiva, ma lascia intendere che essi sono rappresentativi anche degli altri santi, e che ogni numero primo indica una missione \"indivisibile\", precisa, adeguatamente corrisposta da chi la ricevette. \u00abIl Corpo mistico di Cristo non si fonda su principi astratti\u00bb, spiega Balthasar, \u00abma su persone concrete, che hanno missioni, o su missioni che sono personali\u00bb. In tale ottica la nozione di \"missione\" \u00e8 tutt'uno con quella, teologicamente intesa, di \"persona\". Fra terra e cielo vi \u00e8 un accordo perfetto, e l'inesauribile struttura numerica della Gerusalemme celeste \u00e8 espressiva dell'infinita carit\u00e0 divina, cos\u00ec come lo \u00e8 la struttura visibile della Chiesa terrena.\nL'11, identificato col \"Deus semper maior\" di Ignazio (1 \u2014 1, che rappresenta anche la nudit\u00e0 di Dio di fronte a quella dell'essere umano) \u00e8 il numero dei capitoli di molte opere di Adrienne, la quale incominciava a dettare tali scritti premurandosi di definire in breve tempo i titoli degli undici capitoli che avrebbe dovuto avere il libro, e talvolta Balthasar le rammentava nel corso del dettato il titolo che lei aveva stabilito per il capitolo a seguire.\nUnit\u00e0 di pensiero con Balthasar.\nQuando la conobbe, il suo direttore spirituale aveva gi\u00e0 maturato un chiaro orientamento, che si pu\u00f2 definire propedeutico a tale incontro. Lo studio di Goethe lo aveva persuaso dell'esigenza di una forma precisa nella quale concretare la realt\u00e0 percepita, mentre Erich Przywara era stato il tramite del suo approccio a una vivace scolastica e al concetto di \"analogia entis\". Se grazie a Claudel egli si era entusiasmato alla passione cosmica in chiave cattolica, de Lubac aveva favorito il suo avvicinamento al desiderio origeniano di salvezza universale.\nLa Speyr ha offerto un contributo importante alla concezione balthasariana di una santit\u00e0 da viversi nella Chiesa, e soprattutto alla meditazione della discesa agli inferi, con la conseguente estensione del messaggio di salvezza, nell'idea che l'inferno sia \u2013 pi\u00f9 che un luogo \u2013 una condizione di allontanamento da Dio, sperimentata da Cristo pi\u00f9 che da chiunque altro. Del resto Balthasar ha sottolineato come i teologi possano trattare i misteri unicamente con speranza fiduciosa, e non per assiomi.\nNel libro \"Il nostro compito\" egli ha illustrato gli apporti di Adrienne al proprio pensiero, precisando anzitutto come esso sia inseparabile dall'opera e dal pensiero di lei. Tale unit\u00e0 fra le due opere \u00e8 stata rimarcata da papa Benedetto XVI, il quale, citando l'influenza di Antonio abate su Atanasio, di Francesco su Bonaventura e di Domenico su Tommaso, ha affermato: \u00ab\"Hans Urs von Balthasar \u00e8 impensabile senza Adrienne von Speyr\". Credo che si possa dimostrare come in tutte le figure dei grandi teologi sia possibile una nuova evoluzione teologica solo nel rapporto tra teologia e profezia. Finch\u00e9 si procede solo in modo razionale, non accadr\u00e0 mai nulla di nuovo\u00bb.\nOpere.\nAdrienne von Speyr \u00e8 autrice di oltre sessanta libri; di seguito si riporta un prospetto delle opere pubblicate, con indicata la prima edizione in lingua italiana, quando esistente, ed eventuali edizioni di rilievo."}
{"id": "1284132", "revid": "125172282", "url": "https://it.wikipedia.org/wiki?curid=1284132", "title": "Deiparae Virginis Mariae", "text": "Deiparae Virginis Mariae \u00e8 la decima enciclica pubblicata dal papa Pio XII il 1\u00ba maggio 1946.\nContenuto.\nIl papa propone la definizione del dogma dell'Assunzione della Beata Vergine Maria."}
{"id": "1284134", "revid": "1305772", "url": "https://it.wikipedia.org/wiki?curid=1284134", "title": "Francombat", "text": "Il francombat \u00e8 un'arte marziale francese, simile al ju jitsu. \u00c8 stato creato nel 1988 da Alain Basset e Dominique Dumolin.\nIl francombat \u00e8 praticato particolarmente nel sud della Francia. Ci sono scuole di francombat a Parigi, Bordeaux e Montpellier.\nQuesta arte marziale si basa sulla strategia e sulla conoscenza del corpo umano. Durante gli allenamenti, gli istruttori sono vestiti di rosso e gli studenti sono vestiti di verde. Secondo i praticanti di questa disciplina, l'efficia nella lotta dipende da tre fattori: \nL'allenamento di francombat si basa su: "}
{"id": "1284145", "revid": "95251", "url": "https://it.wikipedia.org/wiki?curid=1284145", "title": "Luigi Castellazzo", "text": "Biografia.\nIl peso della colpa.\nLuigi Castellazzo, detto comunemente Bigio dagli amici, dalla met\u00e0 dell'Ottocento fino alla sua morte avvenuta nel 1890 fu uno dei personaggi pi\u00f9 discussi del Risorgimento nazionale, in quanto veniva considerato da molti il responsabile del tradimento dei congiurati nei moti mazziniani di Mantova del 1851-52, tra i quali don Enrico Tazzoli e Tito Speri, che trovarono poi la morte a Belfiore, mentre altri, tra i quali Giuseppe Garibaldi, lo ritenevano un sincero e disinteressato patriota.\nArrestato dalla polizia austriaca, confess\u00f2 le proprie colpe e, secondo alcuni, fece i nomi dei congiurati. Inoltre Castellazzo mise i panni dell'agente provocatore e si fece pure mettere in carcere assieme al giovane trentino Iginio Sartena, riuscendo a carpirgli con l'inganno che era giunto da Parigi con l'incarico di uccidere il generale Radetzky. Dopo le rivelazioni di Castellazzo e quelle di un altro delatore, l'avvocato Giulio Faccioli di Verona, gli arresti salirono a 110, dei quali uno, Pezzetto, si uccise in una cella del castello di Milano.\nA seguito del processo, il 13 novembre, fu emanata la sentenza di morte per alto tradimento per Tazzoli, Carlo Poma e tre rivoluzionari che operavano a Venezia: Angelo Scarsellini, Bernardo Canal e Giovanni Zambelli; per gli altri imputati, fra cui Giuseppe Finzi, condannato a 18 anni di carcere duro, la pena fu commutata in quella dei ferri e da diciotto a dodici anni di galera. Il 7 dicembre i cinque condannati furono condotti nella valletta di Belfiore, fuori porta Pradella, e qui appesi alle forche. Il processo di Mantova venne riaperto e il 3 marzo 1853 vennero giustiziati, sempre a Belfiore, altri tre congiurati: Carlo Montanari, Tito Speri e don Bartolomeo Grazioli, arciprete di Revere. Solamente trentatr\u00e9 accusati riuscirono a fuggire ai rigori della giustizia e fra questi Giovanni Acerbi, grande amico di Castellazzo, Benedetto Cairoli, Achille Sacchi, Attilio De Luigi e Giovanni Chiassi. Il 19 marzo, compleanno dell'imperatore, Radetzky elarg\u00ec l'amnistia a tutti gli inquisiti in attesa di sentenza; ne benefici\u00f2 anche Castellazzo, uno degli imputati pi\u00f9 compromessi ma, prima che fosse notificata, venne impiccato lo sfortunato Pietro Frattini.\nIl 4 luglio 1855 fu giustiziato l'ultimo patriota, Pier Fortunato Calvi. Perseguitato dal rimorso per tutta la vita, Castellazzo cerc\u00f2 di riscattarsi dalle \u201ccolpe che non han perdono\u201d, come sostiene impietosamente lo storico Alessandro Luzio, autore di un approfondito studio sui moti mantovani e principale inquisitore, buttandosi a capofitto alla ricerca della morte in combattimento in tutte le imprese di Garibaldi, dalla campagna con i \u201cCacciatori delle Alpi\u201d del 1859, alla spedizione nell'Italia meridionale del 1860 e a quella francese di Digione del 1870-1871.\nNella guerra del 1866 fu instancabile: liber\u00f2 Magasa, la Val Vestino e comand\u00f2 esplorazioni pericolose oltre le linee austriache. Per il suo comportamento giovanile divise l'opinione dei patrioti in innocentisti e colpevolisti e, quando nel 1884 fu eletto deputato al parlamento italiano nel collegio di Grosseto, la sua nomina diede luogo a incidenti e a roventi polemiche che segnarono profondamente la vita politica di quel tempo.\nFu iniziato alla Massoneria il 17 giugno 1867, alla Loggia \"Concordia\" di Firenze; ricopr\u00ec l'incarico di Gran Segretario del Grande Oriente d'Italia, fu direttore della Rivista della Massoneria Italiana e raggiunse il 33\u00ba ed ultimo grado del Rito Scozzese Antico e Accettato.\nMor\u00ec a Pistoia il 16 dicembre 1890. Cremato, le sue ceneri sono conservate nel cimitero del Verano a Roma.\nDissero di lui.\nDa una biografia di Telesforo Sarti di fine Ottocento apprendiamo che costui: \nIl Cavallotti.\nNella citata seduta parlamentare dell'11 dicembre 1884, il deputato Felice Cavallotti difese il Castellazzo con queste accorate parole:\nL'avvocato Ernesto Pozzi.\nErnesto Pozzi, avvocato e ufficiale garibaldino che con il Castellazzo divise i rischi della guerra del 1866 e della campagna francese dei Vosgi del 1870-'71, ce lo descrive cos\u00ec in uno scritto del 30 agosto 1874:\nIl congiurato don Enrico Tazzoli.\nLe accuse al Castellazzo non si affievolirono neanche con la sua morte. Ogni qualvolta si parlava dei martiri di Belfiore, il suo nome ricompariva prontamente additato come il loro traditore. Nel 1905 lo storico Alessandro Luzio, nel suo citato studio, pubblic\u00f2 per la prima volta i documenti raccolti negli archivi che comprovavano, almeno in parte, le insinuazioni rivolte al Castellazzo. Da questo studio riportiamo un brano di una lettera che don Enrico Tazzoli invi\u00f2 segretamente dal carcere all'amico Giovanni Acerbi il 24 novembre 1852:\nLe parole taglienti di un ex congiurato.\nAnche un'interessante lettera conservata al Museo del Risorgimento di Roma del 1903 consistente in una bozza, spedita da un non meglio identificato congiurato del 1852, al direttore del giornale \u00abLa Provincia\u00bb di Cremona, riprende il solito filone accusatorio, il 9 dicembre 1903:"}
{"id": "1284148", "revid": "2301", "url": "https://it.wikipedia.org/wiki?curid=1284148", "title": "Modularit\u00e0", "text": "La modularit\u00e0 \u00e8 un concetto che trova applicazione nel contesto dell'informatica, pi\u00f9 precisamente nella programmazione, cos\u00ec come le scienze cognitive nello scoprire la struttura della mente. Un modulo pu\u00f2 essere definito in molteplici modi, ma di solito si tratta di un componente di un pi\u00f9 vasto sistema, che opera in quel sistema indipendentemente dalle operazioni di altri componenti.\nI moduli forniscono una separazione tra le interfacce e la implementazione. Una interfaccia di un modulo esprime gli elementi che sono forniti e necessari al modulo. Gli elementi definiti in una interfaccia sono visibili agli altri moduli. L'implementazione contiene il codice operativo che corrisponde agli elementi dichiarati nell'interfaccia. I linguaggi che supportano esplicitamente il concetto di modulo includono Ada, D, F, Fortran, Pascal (alcuni derivati), ML, Modula-2, Python e Ruby. Il sistema IBM i (nominato come AS/400 e iSeries) utilizza i moduli nel suo RPG, COBOL e CL quando si programma nel suo ambiente ILE.\nModuli e classi.\nLa differenza tra le classi e i moduli sono:\nLe somiglianze con le classi sono:\nLinguaggi di interconnessione dei moduli (MILs).\nI linguaggi di interconnessione dei moduli (MILs) forniscono costrutti di grammatica formale per decidere le varie specifiche di interconnessione dei moduli necessarie ad assemblare un completo sistema software. I MILs permettono la separazione tra la programmazione in piccolo e la programmazione in grande. Scrivere un modulo rappresenta la programmazione in piccolo, mentre assemblare un sistema tramite l'aiuto del MIL rappresenta la programmazione in grande. Un esempio del MIL \u00e8 il MIL-75.\nLa modularit\u00e0 nell'informatica.\nLa modularit\u00e0 \u00e8 una propriet\u00e0 dei programmi che misura la estensione di quanto sono composti in parti separate chiamate moduli. Un approccio modulare sta guadagnando popolarit\u00e0 nel campo della integrazione di sistemi intelligenza artificiale, dove un sistema A.I. generale in larga scala system \u00e8 composto di moduli dei quali ognuno serve a uno specifico scopo e comunica con gli altri per produrre un comportamento generale desiderato.\nI programmi che hanno molte correlazioni dirette tra qualsiasi parti del codice di programmazione sono meno modulari (pi\u00f9 strettamente accoppiati) dei programmi le cui relazioni avvengono solo tramite ben specificate interfacce di moduli.\nLe tecniche di programmazione modulare sono quelle che incrementano la modularit\u00e0. (Vedi anche: programmazione modulare, programmazione strutturata, programmazione procedurale, Programmazione orientata agli oggetti e Programmazione orientata agli aspetti, Calcolo distribuito.)"}
{"id": "1284150", "revid": "1117982", "url": "https://it.wikipedia.org/wiki?curid=1284150", "title": "Pamprepio", "text": "Damascio lo defin\u00ec un poeta brillante, Malco un politico acuto, ma brutto, arrogante, senza scrupoli e traditore; Rhetorius, un astrologo egiziano, lo defin\u00ec un ciarlatano e un libertino. \u00c8 stato paragonato a Claudiano, in quanto entrambi questi poeti riuscirono a guadagnarsi otto anni di potere politico al fianco di usurpatori. \u00c8 considerato l'ultimo poeta pagano.\nLa sua vita \u00e8 nota con inusuale precisione in quanto \u00e8 stato ritrovato l'oroscopo composto da Rhetorius all'inizio del VI secolo.\nBiografia.\nStudi.\nPamprepio era nato in Egitto, a Panopoli, nei pressi di Tebe, il 29 settembre 440; il ritrovamento di un oroscopo, identificato con quello di Pamprepio, permette di dire che nacque alle 15:48. Di brutto aspetto, aveva per\u00f2 notevoli qualit\u00e0 intellettuali. Si dedic\u00f2 alla letteratura, specialmente alla poesia; probabilmente apparteneva alla scuola di Nonno, originario della sua stessa citt\u00e0. Era un grammatico (filologo), divenuto molto famoso come poeta nel suo paese. A 33 anni, nel 473, si trasfer\u00ec in Grecia, dove pass\u00f2 molto tempo ad Atene e dove spos\u00f2 una donna ricca. Divenne professore di grammatica, studiando allo stesso tempo filosofia sotto la guida del filosofo neoplatonico Proclo e avendo come condiscepoli Marcellino (generale romano), Antemio (imperatore d'Occidente), Illo Puseo (console romano e prefetto del pretorio) e Flavio Messio Febo Severo (console e prefetto di Roma).\nEntr\u00f2 in contrasto, fino a riportarne conseguenze fisiche, con il proprio patrono, Theagenes \u2014 un cittadino importante di Atene, forse un magistrato; \u00e8 possibile che la ragione di questo attacco fosse collegata alla sua ambizione di diventare il pi\u00f9 famoso di tutti i filosofi ad eccezione di Proclo.\nIncontro con Illo.\nDa Atene si rec\u00f2 a Costantinopoli, dove giunse nel maggio 476 (a 35 anni e 8 mesi); qui si present\u00f2 come un mago o un iniziatore e raggiunse la fama grazie alla sua cultura e alla sua bravura professionale. Un ufficiale isaurico di nome Marso lo present\u00f2 all'isaurico Illo, potente \"magister officiorum\" dell'imperatore Zenone, anch'egli di origine isaurica. Pamprepio guadagn\u00f2 il favore di Illo declamandogli un discorso sull'anima; Illo utilizz\u00f2 la propria influenza per far nominare Pamprepio professore, aumentando il suo salario statale con dei fondi personali, e indirizzandogli dei discepoli.\nLa sua intimit\u00e0 con Illo e l'influenza che esercitava sul generale originarono nuovamente l'invidia di molti; la sua reputazione soffr\u00ec della sua pratica della divinazione, mentre il suo aperto sostegno del paganesimo in una citt\u00e0 cristiana come Costantinopoli non pot\u00e9 che creargli altri nemici. Tra questi erano l'imperatore Zenone e l'imperatrice vedova Verina (moglie del suocero e predecessore di Zenone); in occasione di un viaggio di Illo nella nat\u00eca Isauria, Pamprepio fu condannato all'esilio dai due imperatori con l'accusa di aver tentato di utilizzare le sue capacit\u00e0 divinatorie in favore di Illo e contro Zenone; si rec\u00f2 dunque a Pergamo. Illo, ben sapendo che la causa dell'esilio del poeta era stata la loro amicizia, accolse Pamprepio nella propria casa e, al suo ritorno nella capitale, lo port\u00f2 con s\u00e9, facendolo nominare senatore, console onorario, \"quaestor Sacri Palatii\" e dopo qualche tempo \"patricius\", una posizione massimamente prestigiosa.\nNel 479 Flavio Marciano, figlio dell'imperatore d'Occidente Antemio e cognato di Zenone, si ribell\u00f2 e mise sotto assedio l'imperatore d'Oriente a Costantinopoli. Inizialmente Illo si perse d'animo, ma Pamprepio dichiar\u00f2 che la provvidenza era dalla loro parte e quando Illo cattur\u00f2 i rivoltosi, Pamprepio ottenne una fama di chiaroveggente. Da allora Illo tenne sempre vicino a s\u00e9 Pamprepio, consultandolo frequentemente. I due passarono l'inverno 479/480 a Nicea, in quanto Pamprepio era impopolare a Costantinopoli.\nRivolta contro Zenone.\nVerso la fine del 481 o l'inizio del 482, Pamprepio si rec\u00f2 ad Alessandria d'Egitto, dove incontr\u00f2 i rappresentanti della comunit\u00e0 pagana, che cerc\u00f2 di convincere ad aiutarlo in una rivolta contro Zenone, mostrando loro degli oracoli e delle profezie che assicuravano l'imminente caduta del Cristianesimo, ma senza ottenerne il sostegno. Si inser\u00ec anche nelle dispute tra le varie correnti cristiane, sostenendo l'elezione del niceno Giovanni Talaia in opposizione a quella del monofisita Pietro Mongo, ma anche in questo non ebbe successo.\nI giochi di potere a corte \u2014 che coinvolgevano Zenone, Verina, Illo e la figlia di Verina, nonch\u00e9 moglie di Zenone, Ariadne \u2014 degenerarono in uno scontro, che vide Illo oggetto di due tentativi di assassinio da parte di Verina e Ariadne. Illo decise allora (484) di ritirarsi dalla corte e di recarsi, assieme a Pamprepio, a Nicea e da l\u00ec, con la scusa di cambiare aria e di curare la ferita causatagli dal secondo attentato, di recarsi in Oriente, del quale era stato nominato \"magister militum\". Qui si ribell\u00f2 a Zenone, elevando al trono Leonzio, un funzionario siriano, e nominando Pamprepio \"magister officiorum\".\nDopo alcune vittorie iniziali, le forze di Illo vennero sconfitte dall'esercito di Zenone e costrette a rifugiarsi nella fortezza di Papurius; Illo scopr\u00ec che Pamprepio faceva il doppio gioco per cercare di salvarsi: nel novembre del 484 lo mise a morte e fece gettare la sua testa oltre i bastioni della fortezza.\nLa presenza di Pamprepio ha fatto supporre che la rivolta di Illo fosse in qualche modo un tentativo di restaurare il paganesimo, ma l'ipotesi non ha riscosso successo tra gli studiosi. \u00c8 comunque accertato che i ribelli cercarono il sostegno preventivo della comunit\u00e0 pagana di Alessandria, che infatti pag\u00f2 il sospetto di essere dalla parte di Illo con una persecuzione; esiste anche una lettera scritta da un pagano convertito al cristianesimo di nome Paralio ai propri ex-correligionarii, in cui ricorda come avessero pregato e sacrificato per il successo della rivolta di Illo e Pamprepio contro Zenone e come avessero ricevuto molti oracoli indicanti la vittoria dei pagani, ma come alla fine il \"potente\" cristianesimo fosse prevalso.\nOpere.\nSono note due opere di Pamprepio, entrambe andate perdute:\nSono state attribuite a Pamprepio alcuni frammenti di opere, tra cui un possibile panegirico a Theagenes e un lamento per l'abbandono di Atene.\nBibliografia.\nLa vita di Pamprepio \u00e8 nota attraverso \"Suda\", che contiene sotto la sua voce tre o quattro racconti non completamente in accordo tra di loro:\nAltre informazioni sono contenute nei riassunti della \"Historia\" di Candido Isaurico e della \"Vita Isidori\" di Damascio contenuti nella \"Bibliotheca\" di Fozio:"}
{"id": "1284153", "revid": "838137", "url": "https://it.wikipedia.org/wiki?curid=1284153", "title": "Strumento registratore", "text": "Uno strumento registratore \u00e8 uno strumento di misura che fornisce una registrazione del valore del misurando, nella sua unit\u00e0 ingegneristica, oppure un valore che \u00e8 in relazione ad esso (tipicamente il segnale elettrico in uscita da un trasduttore).\nMolti di questi strumenti dispongono di un elemento visualizzatore che permette di rendere immediatamente disponibile all'utente la misura, pertanto questi possono essere classificati a tutti gli effetti anche come strumenti indicatori. \nLe misure vengono registrate su dei componenti fisici chiamati supporti di registrazione, che provvedono a conservare questi dati per un tempo pi\u00f9 o meno lungo. Successivamente, le misure cos\u00ec conservate possono essere analizzate, o attraverso lo strumento stesso, oppure usando un altro strumento d'analisi dati.\nLa registrazione della misura pu\u00f2 avere sia un formato analogico (come nei barografi o nei dosimetri), sia digitale (come negli acquisitori).\nModalit\u00e0 d'uso.\nAnalogamente agli strumenti indicatori, gli strumenti registratori possono essere utilizzati fondamentalmente in due modalit\u00e0, a seconda se strutturalmente integrano l'elemento sensore necessario per effettuare la misura:\nStrumento singolo.\nLo strumento integra il sensore da applicare al misurando, e autonomamente esegue le misure registrandole sul proprio supporto. Su quasi tutti questi strumenti la misura \u00e8 direttamente disponibile all'utente tramite un sistema di visualizzazione.\nEsempio:\nUn barografo tradizionale registra la pressione atmosferica su un rotolo di carta, lavora in autonomia, non avendo bisogno dell'apporto di altre apparecchiature per eseguire il suo compito. L'operatore inoltre potr\u00e0 consultare direttamente le misure osservando il grafico sulla carta.\nStrumento in catena.\nLo strumento, pur non integrando un sensore, lavora in coppia con un trasduttore esterno. Il trasduttore converte la grandezza del misurando in un segnale, mentre lo strumento provvede alla sua registrazione sul supporto. L'intero sistema di misura, dal sensore che viene applicato al misurando, al supporto dello strumento registratore, costituisce una catena di misura.\nEsempio:\nRiprendendo l'applicazione precedente, oggi i rilievi barometrici spesso vengono effettuati da moderne \"centraline meteorologiche\"; queste sono dei sistemi di misura che si basano su degli acquisitori di segnali che sono in grado di leggere vari trasduttori (termometri, igrometri, pluviometri, ecc\u2026), tradurli nell'unit\u00e0 ingegneristica del misurando, nonch\u00e9 registrare ed elaborare le misure cos\u00ec acquisite. Queste \"centraline meteorologiche\" sono strumenti registratori di per s\u00e9 inabili ad effettuare misure, ma una volta collegati ad adeguati trasduttori costituiscono una catena di misura molto efficace. In particolare questi strumenti, oltre a registrare i dati su un proprio supporto elettronico, ne permettono spesso la consultazione diretta da parte dell'utente, la loro analisi e l'inoltro ad un elaboratore remoto (per la conservazione o l'ulteriore analisi).\nNell'esempio \u00e8 presentato un sistema semplice, composto da trasduttori, strumento registratore e connessioni, ma nella pratica le catene possono essere composte da molte altre apparecchiature. Infatti spesso \u00e8 necessario adattare i segnali in uscita dai trasduttori agli ingressi dei strumenti registratori. Le cose si complicano ulteriormente quando si registrano diverse grandezze contemporaneamente (vedi paragrafo successivo), in alcuni sistemi di misura (es. nella ricerca delle particelle o nel testing aerospaziale) si pu\u00f2 arrivare a sistemi composti da centinaia di strumenti.\nMentre \u00e8 raro che uno \"strumento singolo\" non abbia un sistema di visualizzazione della misura, pi\u00f9 spesso capita che uno strumento registratore, pensato per lavorare in catena, non abbia un sistema di visualizzazione proprio. In quest'ultimo caso, gli strumenti registrano le misure, poi i dati vengono spediti tramite interfacce standard ad elaboratori remoti, oppure trasferiti spostando fisicamente il supporto con le registrazioni.\nStrumenti multicanali.\nUn aspetto importante dei strumenti registratori \u00e8 che spesso sono in grado di registrare contemporaneamente le misure di pi\u00f9 sensori. In questo caso i vari sensori e/o trasduttori vengono collegati a linee di registrazione differenti chiamate canali, e pertanto questi strumenti sono definiti strumenti multicanali.\nL'esigenza di disporre di pi\u00f9 misure contemporaneamente nasce dalla necessit\u00e0 di mettere in relazione tra loro diverse grandezze. Quest'ultima \u00e8 un'esigenza base nella ricerca scientifica, nella sperimentazione e nel testing di prodotto.\nVa ricordato che in ambito metrologico, tali sistemi sono da considerarsi un insieme di catene di misura (tante quanto sono i canali usati) che fisicamente hanno in comune una o pi\u00f9 apparecchiature, e come tali vanno trattati in fase di caratterizzazione metrologica.\nSupporti di registrazione.\nIl supporto di registrazione \u00e8 un qualsiasi mezzo fisico utile a mantenere la registrazione delle misure effettuate. A tal scopo ne sono stati sviluppati diversi tipi, suddivisi in \"cartacei\", \"magnetici\", \"ottici\" o \"elettronici\".\nVa fatto notare che, mentre la maggior parte delle registrazioni cartacee sono in formato analogico, la quasi totalit\u00e0 delle registrazioni \"elettroniche\" sono in formato digitale.\nSupporti cartacei.\nIl sistema tradizionale di mantenere le registrazioni \u00e8 quello basato sulla carta, storicamente i primi strumenti registratori usavano questo tipo di supporto.\nLa maggior parte degli strumenti che usano questo supporto tracciano grafici su fogli o rotoli di carta usando dei pennini (esempio nei termografi o nei sismografi). Quasi sempre questi supporti presentano prestampati quadrettature che rappresentano la scala graduata su cui leggere la misura; questi supporti vengono chiamati fogli di registrazione.\nUn sistema pi\u00f9 raro \u00e8 quello di stampare direttamente i valori numerici della misura tramite stampanti.\nQuesti supporti presentano molti limiti nella registrazione: impossibilit\u00e0 di registrazione d'eventi veloci, scarsa risoluzione delle misure, difficolt\u00e0 di registrare molti canali, difficolt\u00e0 nell'analisi e nell'elaborazione contemporanea di pi\u00f9 misure, difficolt\u00e0 nell'archiviazione del registrato. Tuttavia, specialmente dove si effettuano registrazioni molto lente, sono ancora oggi molto diffusi in quanto sono strumenti pratici e relativamente economici.\nSupporti magnetici.\nCon l'introduzione dell'elettronica nel mondo delle misure e la nascita della memorie digitali per computer, si sono resi disponibili i supporti magnetici. Questi si basano sulla registrazione di informazioni su un sottile strato di materiale ferromagnetico che viene polarizzato in maniera selettiva.\nVia via che si sono evolute le tecnologie di memorizzazione di massa, il supporto magnetico ha assunto aspetti e caratteristiche differenti; i pi\u00f9 noti sono nastri (a bobina, cassetta DAT), dischetti estraibili (floppy disk) e dischi fissi (hard disk).\nI supporti magnetici superano tutti i limiti dei supporti cartacei: permettono registrazioni molto veloci, permettono la registrazione i dati in formato digitale ad alta risoluzione, sono in grado di registrare molti canali, sono facilmente interfacciabili ad elaboratori per le analisi delle misure, facilitano l'archiviazione.\nSupporti ottici.\nDagli anni novanta, come evoluzione delle tecnologie di memorizzazione di massa, si sono resi disponibili dischi che si basano su tecnologie ottiche (CD-R, DVD-R) o magneto-ottiche (CD-RW, DVD-RAM). In questi, la registrazione delle informazioni digitali viene fatta su un sottile strato di materiale che riflette la luce di un laser in maniera selettiva.\nI supporti ottici hanno permesso di avere la portabilit\u00e0 dei dischetti estraibili, ma con capacit\u00e0 e velocit\u00e0 di registrazione molto superiori. \nVa ricordato che, prima dell'avvento dell'elettronica, si svilupparono altri efficaci supporti \"ottici\": la fotografia e i film. Infatti, foto o filmati permettono di registrare delle misure nonch\u00e9 lo sviluppo di un fenomeno. Ancora oggi questi sistemi sono essenziali in alcuni campi della ricerca e del \"testing\".\nMemorie elettroniche.\nUltimamente, con l'evoluzione delle tecnologie elettroniche, si sono rese disponibili memorie elettroniche non volatili (che non perdono dati allo spegnimento dell'apparecchiatura) di dimensioni significative e a costi relativamente economici. Queste vengono confezionate in \"schedine\" (es. formati SD, XD, MS) o \"astucci\" (es. le \"pen drive USB\") di piccole dimensioni che facilitano la portabilit\u00e0. Questi supporti inoltre adottano formati di connessione standard che possono essere facilmente letti da PC.\nPur non raggiungendo la capacit\u00e0 di dischi magnetici quali hard disk, questi supporti hanno l'importante caratteristica di permettere delle registrazioni molto veloci, consentendo l'acquisizione delle misure con velocit\u00e0 di campionamento elevate e con molti canali.\nConsiderazioni generali.\nI supporti elettronici permettono applicazioni impensate, se non impossibili, rispetto a quelle possibili con supporti cartacei, ma \u00e8 necessario porre delle attenzioni:\nUn consiglio per limitare le problematiche dei punti \"2\" e \"3\", \u00e8 quello di fare costantemente copie di backup di vecchie registrazioni sui supporti pi\u00f9 moderni."}
{"id": "1284155", "revid": "1543377", "url": "https://it.wikipedia.org/wiki?curid=1284155", "title": "De Dion-Bouton Type CQ", "text": "La Type CQ era un'autovettura di fascia bassa prodotte nel 1911 dalla Casa automobilistica francese De Dion-Bouton.\nStoria e profilo.\nLa Type CQ fu prodotta unicamente nel corso del 1911 ed era una torpedo equipaggiata da un bicilindrico da 1150 cm\u00b3 in grado di erogare 7 CV di potenza massima, un valore non molto alto, neppure all'epoca, dato che le concorrenti pi\u00f9 dirette, come la Renault Type AX disponevano gi\u00e0 di 11 CV di potenza su un motore di cilindrata addirittura leggermente pi\u00f9 bassa.\nIl cambio era a 3 marce.\nAlla fine del 1911, la Type CQ fu tolta di produzione e la sua eredit\u00e0 fu ripresa nel 1913 dalla Type DW4, una vettura che riprender\u00e0 congiuntamente anche l'eredit\u00e0 delle De Dion-Bouton 6CV ed 8CV."}
{"id": "1284156", "revid": "125172295", "url": "https://it.wikipedia.org/wiki?curid=1284156", "title": "Fulgens Radiatur", "text": "Fulgens Radiatur \u00e8 l'undicesima enciclica pubblicata da Pio XII il 21 marzo 1947."}
{"id": "1284157", "revid": "599013", "url": "https://it.wikipedia.org/wiki?curid=1284157", "title": "Ordine della compagnia di Maria Nostra Signora", "text": "L'Ordine della compagnia di Maria Nostra Signora (in latino \"Ordo societatis Mariae Dominae Nostrae\") \u00e8 un istituto religioso femminile di diritto pontificio: le suore di questa congregazione pospongono al loro nome la sigla O.D.N. (dal latino \"Ordo Dominae Nostrae\").\nStoria.\nLa compagnia venne fondata da Giovanna di Lestonnac (1556-1640): nipote di Montaigne, nel 1595 rimase vedova di Gaston de Montferrand, barone di Landiras e, dietro suggerimento dei gesuiti Fran\u00e7ois Raymond e Jean de Bordes, il 6 marzo 1606 present\u00f2 al cardinale Fran\u00e7ois d'Escoubleau de Sourdis, arcivescovo di Bordeaux, il progetto di istituire un ordine femminile ispirato alla Compagnia di Ges\u00f9 e finalizzato all'educazione delle fanciulle del popolo. L'arcivescovo, che gi\u00e0 pensava di introdurre nella diocesi le orsoline, accolse entusiasticamente la proposta e il 25 marzo successivo approv\u00f2 formalmente l'iniziativa che pass\u00f2 all'esame della Santa Sede.\nPapa Paolo V, con breve \"Salvatoris et Domini\" del 7 aprile 1607, approv\u00f2 l'erezione di un monastero, ma non consent\u00ec la creazione di un istituto centralizzato, cio\u00e8 sottoposto all'autorit\u00e0 di una sola madre generale, e organizzato secondo una legislazione modellata su quella della Compagnia di Ges\u00f9; il cardinale de Sourdis fond\u00f2, allora, a Bordeaux un monastero intitolato alla Vergine Maria Nostra Signora, aggregato all'ordine benedettino, e il 1\u00ba maggio 1608 Giovanna di Lestonnac e le sue prime quattro compagne ricevettero l'abito religioso. Nel 1609 anche il re Enrico IV di Borbone approv\u00f2 l'ordine, consentendo la diffusione dei monasteri della Compagnia di Maria Nostra Signora.\nLe monache dell'ordine furono lungamente religiose di voti solenni, organizzate in case autonome, ma nel 1920 sessantatr\u00e9 dei novanta monasteri dell'ordine, con l'approvazione di papa Benedetto XV (decreto del 7 dicembre 1920), decisero di rinunciare ai voti solenni e alla clausura papale e di unirsi in una congregazione di suore di voti semplici; con breve \"Providentis Dei\" del 27 dicembre 1956, papa Pio XII un\u00ec alla congregazione gli ultimi monasteri, sanzionando l'unione definitiva dell'istituto.\nLa fondatrice, beatificata da papa Leone XIII nel 1900, \u00e8 stata proclamata santa da Pio XII il 15 maggio 1949.\nAttivit\u00e0 e diffusione.\nLe suore dell'Ordine si dedicano prevalentemente all'istruzione e all'educazione cristiana della giovent\u00f9.\nSono presenti in Africa (Camerun, Repubblica Democratica del Congo, Egitto, Kenya, Tanzania), nelle Americhe (Argentina, Bolivia, Brasile, Cile, Colombia, Cuba, Stati Uniti d'America, Messico, Nicaragua, Paraguay, Per\u00f9), in Asia (Filippine, Giappone, Libano) e in Europa (Albania, Belgio, Francia, Italia, Paesi Bassi, Regno Unito, Spagna); la sede generalizia \u00e8 a Roma.\nAl 31 dicembre 2005, la congregazione contava 1.771 religiose in 212 case."}
{"id": "1284160", "revid": "1516087", "url": "https://it.wikipedia.org/wiki?curid=1284160", "title": "Gran Premio degli Stati Uniti d'America 2005", "text": "Il Gran Premio degli Stati Uniti 2005 si \u00e8 svolto il 19 giugno ed \u00e8 stata la nona prova del Campionato Mondiale FIA di Formula 1 2005. Ha visto la prima e unica vittoria della stagione da parte di Michael Schumacher e della Scuderia Ferrari, seguito dal compagno Rubens Barrichello e dalla Jordan di Tiago Monteiro.\nLa gara ha visto solamente sei piloti al via a causa del ritiro alla fine del giro di ricognizione delle vetture gommate Michelin per problemi di sicurezza, dato che la casa francese non riteneva sufficientemente affidabili i propri pneumatici per la percorrenza ripetuta della curva finale sopraelevata a velocit\u00e0 di gara, specie dopo l'incidente occorso al tedesco della Toyota Ralf Schumacher nelle prove libere.\nSubito prima della partenza, in un collegamento con l\u2019inviato Ettore Giovannelli della Rai, il capo della Renault F1 Flavio Briatore afferm\u00f2 che le squadre che montavano le gomme Michelin erano in possesso di una lettera firmata dall\u2019azienda che vietava alle squadre di correre per salvaguardare la sicurezza dei piloti. Lo stesso Briatore afferm\u00f2 che dopo le qualifiche, su suggerimento del fornitore e degli altri team dotati delle gomme francesi, si era cercato un accordo per installare una chicane prima della sopraelevata per rallentare le vetture e di far partire davanti le sei vetture gommate Bridgestone, ma la FIA non aveva accettato tale modifica al tracciato.\nVigilia.\nAspetti sportivi.\nNel corso della seconda sessione di prove libere del venerd\u00ec Ralf Schumacher, a causa di un problema alla gomma posteriore sinistra, sbatte ad alta velocit\u00e0 all'uscita dell'ultima curva: nonostante il pilota non abbia riportato particolari danni fisici, per precauzione non gli \u00e8 stato permesso di ritornare in pista. Anche in occasione dell'edizione precedente Schumacher era stato protagonista, nel corso della gara, di un simile incidente nello stesso punto.\nIl pilota tedesco viene sostituito dal terzo pilota Ricardo Zonta. Oltre al gi\u00e0 citato Zonta, nel corso della sessione del venerd\u00ec sono scesi in pista anche Pedro de la Rosa per la McLaren, Scott Speed per la Red Bull e Robert Doornbos per la Jordan.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nResoconto.\nJarno Trulli ottiene il miglior tempo riuscendo cos\u00ec a portare per la prima volta una Toyota in pole position: per il pilota italiano si tratta della terza partenza al palo dopo quelle ottenute nei Gran Premi di Monaco e Belgio della precedente stagione. In prima fila, al fianco del pilota italiano, si posiziona la McLaren di Kimi R\u00e4ikk\u00f6nen mentre il leader del campionato Fernando Alonso si qualifica in sesta posizione.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nFino a pochi minuti prima dell'inizio della gara la Michelin e la FIA si impegnarono per raggiungere un compromesso che permettesse il regolare svolgimento dell'evento, messo a rischio dai problemi d'affidabilit\u00e0 riscontrati dagli pneumatici francesi, senza per\u00f2 ottenere un risultato concreto. Tutte le vetture si schierarono comunque in griglia nei tempi previsti dal regolamento: apparentemente la gara si sarebbe corsa normalmente, nonostante i dubbi sull'affidabilit\u00e0 delle gomme francesi.\nAl termine del giro di ricognizione per\u00f2, con grande sorpresa del pubblico, le vetture gommate Michelin imboccarono tutte la corsia dei box ritirandosi. La gara prese quindi il via in una atmosfera surreale e tra le contestazioni del pubblico presente sugli spalti, incredulo nel vedere appena sei vetture scattare dalla griglia, ovvero le due Ferrari, le due Jordan e le due Minardi, tutte gommate Bridgestone. Le monoposto faentine presero parte alla gara nonostante il patron Paul Stoddart avesse annunciato che, in caso di rinuncia delle squadre gommate Michelin, anche lui avrebbe ritirato le proprie vetture in segno di solidariet\u00e0: successivamente l'imprenditore australiano afferm\u00f2 che le sue vetture si schierarono perch\u00e9 la Jordan aveva a sua volta violato un accordo che avrebbe lasciato in griglia solo le due Ferrari.\nLa lotta per la vittoria si restrinse dunque ai due piloti della Ferrari, che accumularono in breve tempo un enorme vantaggio: l'unico momento di tensione ebbe luogo all'uscita dai box di Schumacher dopo il secondo pit stop, mentre sopraggiungeva il compagno: il tedesco resistette al tentativo di sorpasso di Barrichello, alla staccata della prima curva, con il brasiliano che fu costretto sull'erba, rientrando in coda a Schumacher, dove rimase poi fino al termine della gara.\nAnche per l'ultimo gradino del podio la situazione si defin\u00ec sin dall'inizio della gara: Tiago Monteiro part\u00ec meglio del compagno e cominci\u00f2 a staccarlo con regolarit\u00e0, ottenendo il primo ed unico podio della carriera, ad un giro di distacco dal vincitore, cos\u00ec come il compagno Narain Karthikeyan, che dovette accontentarsi del quarto posto e del primato dei primi punti per un pilota indiano. Monteiro \u00e8 il primo pilota alla guida di una Jordan a salire sul podio dopo Giancarlo Fisichella al Gran Premio del Brasile 2003, nonch\u00e9 il primo portoghese ad andare a punti dopo Pedro Lamy al Gran Premio d'Australia 1995.\nAd un ulteriore giro di distacco si trovarono le due Minardi che ottennero punti molto preziosi per il Mondiale Costruttori in una gara in cui tutti coloro che avevano preso il via badarono soprattutto a terminare la gara, sfruttando il ritiro delle altre scuderie.\nA seguito delle molte polemiche, la Michelin decise di risarcire tutti i biglietti dell'evento e offrire ventimila biglietti per l'edizione 2006, distribuiti fra gli spettatori dell'edizione 2005.\nRisultati.\nI risultati del gran premio sono i seguenti:"}
{"id": "1284163", "revid": "388006", "url": "https://it.wikipedia.org/wiki?curid=1284163", "title": "Dougray Scott", "text": "Biografia.\nFiglio di Elma e dell'attore Alan Scott, suo padre mor\u00ec quando aveva 12 anni. Lo scozzese studia alla \"Royal Welsh College of Music &amp; Drama\" di Cardiff. Dopo essersi diplomato, inizia la sua carriera come attore lavorando in produzioni teatrali e televisive del suo paese d'origine. Dopo aver partecipato ad un episodio della serie tv \"Highlander\", comincia a muovere i primi passi nei film che contano, infatti ottiene un piccolissimo ruolo in \"Deep Impact\" del 1997. L'anno successivo interpreta il principe Henry in \"La leggenda di un amore - Cinderella\" al fianco di Drew Barrymore.\nNel 2000 era stato contattato per portare sul grande schermo il personaggio di Wolverine, ruolo poi andato a Hugh Jackman, dovette rifiutare visto che fu scelto per interpretare il ruolo del malvagio Sean Ambrose in \"\". Negli anni seguenti prende parte ai film \"Enigma\" e \"Il gioco di Ripley\". Dopo che Pierce Brosnan gir\u00f2 \"Agente 007 - Il mondo non basta\", fu uno dei primi nomi ad essere preso in considerazione per sostituirlo nel ruolo del mitico James Bond, ma in seguito il ruolo fu assegnato a Daniel Craig.\nNel 2004 \u00e8 uno dei protagonisti della commedia diretta da Simon Shore \"Cose da fare prima dei 30\". Nel 2005 recita al fianco di Jennifer Connelly in \"Dark Water\", remake di un film giapponese del 2002. Ottiene anche una certa notoriet\u00e0 anche grazie all'interpretazione di Ian Hainsworth nella terza stagione di \"Desperate Housewives\". Nel 2007 \u00e8 nel cast del film \"Hitman - L'assassino\" con Timothy Olyphant, adattamento cinematografico dell'omonimo videogioco.\nVita privata.\n\u00c8 stato sposato dal 2000 al 2005 con la responsabile dei casting Sarah Trevis da cui ha avuto due gemelli, Gabriel e Eden, nati nel 1998.\nNel giugno 2007 si \u00e8 sposato in Italia, Pievebovigliana (MC), con l'attrice italobritannica Claire Forlani con cui ha avuto un figlio, Milo Thomas, nato nel 2014.\nDoppiatori italiani.\nNelle versioni in italiano dei suoi film, Dougray Scott \u00e8 stato doppiato da:\nDa doppiatore \u00e8 sostituito da:"}
{"id": "1284165", "revid": "599013", "url": "https://it.wikipedia.org/wiki?curid=1284165", "title": "Suore di Ges\u00f9 Buon Pastore", "text": "Le Suore di Ges\u00f9 Buon Pastore, dette Pastorelle (in latino \"Sorores a Iesu Bono Pastore\"), sono un istituto religioso femminile di diritto pontificio: i membri di questa congregazione pospongono al loro nome la sigla S.J.B.P.\nStoria.\nLa congregazione venne fondata dal sacerdote italiano Giacomo Alberione (1884-1971) con alcune suore della Pia Societ\u00e0 Figlie di San Paolo.\nDurante la sua breve esperienza (1936-1938) come viceparroco a Roma, presso la chiesa di Ges\u00f9 Buon Pastore alla Montagnola, Alberione pens\u00f2 a una comunit\u00e0 femminile dedita alla cooperazione e al servizio dei sacerdoti con cura d'anime: la prima casa venne aperta il 7 ottobre 1938 a Genzano.\nIl 23 giugno 1953 la congregazione venne approvata come istituto di diritto diocesano dal cardinale Giuseppe Pizzardo, vescovo suburbicario di Albano; ricevette il pontificio decreto di lode il 29 giugno 1959.\nAttivit\u00e0 e diffusione.\nLe suore Pastorelle lavorano accanto ai parroci per il rinnovamento e l'animazione delle comunit\u00e0 loro affidate.\nSono presenti in Europa (Albania, Italia), nelle Americhe (Argentina, Bolivia, Brasile, Cile, Colombia, Messico, Per\u00f9, Uruguay, Venezuela), in Africa (Gabon, Mozambico), in Asia (Corea del Sud, Filippine) e in Oceania (Australia, Saipan); la sede generalizia \u00e8 a Roma.\nAl 31 dicembre 2005, la congregazione contava 595 religiose in 125 case."}
{"id": "1284170", "revid": "33277", "url": "https://it.wikipedia.org/wiki?curid=1284170", "title": "Pastorelle", "text": ""}
{"id": "1284173", "revid": "123092715", "url": "https://it.wikipedia.org/wiki?curid=1284173", "title": "Pinacoteca Giovanni e Marella Agnelli", "text": "La Pinacoteca Giovanni e Marella Agnelli \u00e8 un museo d'arte con sede a Torino.\nStoria e descrizione.\nInaugurata nel 2002 all'ultimo piano del Lingotto, la pinacoteca raccoglie una selezione di opere provenienti dalla collezione privata di Gianni e Marella Agnelli.\nLa collezione \u00e8 ospitata nello \"scrigno\", un corpo di acciaio con una superficie di 450 metri quadrati sollevato a 34 metri dalla pista di collaudo sul tetto dello stabilimento. La struttura \u00e8 opera dell'architetto Renzo Piano. Lo stile architettonico rappresenta un'astronave di cristalli che riprende simbolicamente lo stile futurista della fabbrica originaria.\nOltre alla collezione permanente, il museo ospita periodicamente mostre temporanee d'arte moderna.\nCollezione permanente.\nIl museo espone ventitr\u00e9 dipinti e due sculture. Tra gli artisti del Settecento spicca il Canaletto, di cui il museo conserva un gruppo di sei vedute di Venezia. A queste si aggiungono due dipinti di Bernardo Bellotto, nipote di Canaletto, che raffigurano scorci di Dresda rispettivamente con la Frauenkirche e la Hofkirche. Completa la collezione settecentesca il dipinto \"Alabardiere in un paesaggio\" di Giovan Battista Tiepolo.\nPer quanto riguarda l'arte dell'Ottocento la pinacoteca conserva due sculture di Antonio Canova nonch\u00e9 \"La bagnante bionda\" di Pierre-Auguste Renoir e \"La N\u00e9gresse\" di \u00c9douard Manet.\nAd aprire la sezione sul Novecento \u00e8 Pablo Picasso con \"L'H\u00e9taire\" risalente al periodo blu. Ancora di Picasso \u00e8 il dipinto cubista \"Uomo appoggiato a un tavolo\" degli anni 1915-16. Agli stessi anni risale lo splendido nudo femminile di Amedeo Modigliani. Sette pregevoli dipinti di Henri Matisse costituiscono il nucleo pi\u00f9 corposo di opere posseduto dalla pinacoteca. Infine il museo vanta due lavori futuristi rispettivamente di Gino Severini e di Giacomo Balla."}
{"id": "1284175", "revid": "125172304", "url": "https://it.wikipedia.org/wiki?curid=1284175", "title": "Optatissima Pax", "text": "Optatissima Pax \u00e8 la tredicesima enciclica pubblicata da Pio XII il 18 dicembre 1947.\nContenuto.\nIl papa chiede pubbliche preghiere per ottenere la pacificazione dei popoli."}
{"id": "1284178", "revid": "63727", "url": "https://it.wikipedia.org/wiki?curid=1284178", "title": "De Dion-Bouton Type IM", "text": "La Type IM era un'autovettura di fascia bassa prodotte dal 1924 al 1924 dalla Casa automobilistica francese De Dion-Bouton.\nStoria e profilo.\nLe origini della Type IM sono da ricercare in quelle due famiglie di autovetture prodotte dalla Casa di Puteaux nel decennio precedente alla Prima guerra mondiale, e che andavano sotto il nome di 14CV e 18CV, e includevano vetture di cilindrata compresa tra i 2 ed i 2.5 litri. Di tali vetture non ve ne fu praticamente nessuna che lasci\u00f2 segni degni di nota nella storia della Casa francese, se si eccettua forse la Type CS, equipaggiata da un propulsore da 2.1 litri e 20 CV di potenza massima.\nIn ogni caso, l'erede delle vetture di tali famiglie fu la Type IM, una torpedo di grosse dimensioni, equipaggiata da un motore a 4 cilindri in linea da 2483 cm\u00b3, in grado di erogare una potenza massima di 48 CV a 2300 giri/min.\nLa trazione era posteriore ed il cambio era a 4 marce. La velocit\u00e0 massima era di 85\u00a0km/h.\nLa Type IM fu prodotta solamente nel corso del 1924 e non incontr\u00f2 molto successo."}
{"id": "1284181", "revid": "15756", "url": "https://it.wikipedia.org/wiki?curid=1284181", "title": "David Hyde Pierce", "text": "Biografia.\nFiglio di un assicuratore e di una aspirante attrice, ha studiato pianoforte e suonava l'organo nella Chiesa della sua citt\u00e0 natale, Saratoga Springs, interessandosi inoltre alla recitazione durante le superiori, durante le quali studia da attore drammatico. Da allora riceve riconoscimenti come attore e come musicista, continuando gli studi di pianoforte nella prestigiosa Yale. Sfortunatamente trovava le lezioni di \"Storia della musica\" noiose e decise di abbandonare gli studi in pianoforte che lo avrebbero portato a diventare un concertista, ma si dedic\u00f2 alla recitazione e si laure\u00f2 sia in \"Arte teatrale\" che in \"Inglese\". Pierce si trasfer\u00ec dopo la laurea a New York, dove fece svariati lavori (anche commesso e guardia di sicurezza) prima di lavorare come attore a partire dalla fine degli anni '80.\nLa prima apparizione importante \u00e8 nel 1990, nella sitcom \"The Powers That Be\", dove impersona Theodore, un membro del Congresso morto suicida. La sitcom venne cancellata, e Pierce, nonostante le critiche mosse, asser\u00ec in seguito di essere stato molto contrariato e scioccato dalla chiusura dello show. Dopo pochi anni, nel 1993, la sua incredibile somiglianza con l'attore Kelsey Grammer gli fece aggiudicare senza provino la parte di Niles Crane, il fratello del protagonista (impersonato da Grammer) dello spin-off di \"Cin cin\", \"Frasier\". Per questo ruolo Pierce fu nominato agli Emmy Award come migliore attore non protagonista per 11 volte consecutive, e ne vinse ben 4 (nel 1995, 1998, 1999 e nel 2004), arrivando a percepire un compenso di 1 milione di dollari a episodio negli ultimi anni della serie.\nPierce ha recitato anche in molti film, come \"Insonnia d'amore\", \"Il mio piccolo genio\", \"Down With Love-Abbasso l'amore\", e doppiato molti cartoni, come \"Il pianeta del tesoro\", \"I Simpson\", \"A Bug's Life - Megaminimondo\", \"I Griffin\" e \"Hellboy\", grazie alla sua caratteristica voce. Proprio il personaggio di Cecil Terwilliger dei \"Simpson\" \u00e8 stato disegnato basandosi sul personaggio di Niles Crane interpretato dall'attore in \"Frasier\". Pierce \u00e8 anche un proficuo attore teatrale: ha recitato in \"Monty Python's Spamalot\", \"Curtains\" (per cui ha vinto il suo secondo Tony Award) e in molte altre produzioni di successo a Broadway.\nVita privata.\nDopo diverse speculazioni sulla sua sessualit\u00e0, l'attore ha pubblicamente annunciato la propria omosessualit\u00e0 in un'intervista rilasciata a CNN.com. Ha una lunga relazione con il regista, produttore e scrittore televisivo Brian Hargrove; durante la premiazione dei Tony Award, di cui era per la seconda volta vincitore, ringrazi\u00f2 pubblicamente Brian: \"my partner, Brian, because it's 24 years of listening to your damn notes \u2014 that's why I'm up here tonight.\" (Al mio compagno Brian, perch\u00e9 da oltre 24 anni ascolta le vostre dannate note consentendomi di essere qui). La coppia, sposatasi nel 2008 vive a Los Angeles.\nPierce \u00e8 molto attivo nella beneficenza, supportando la ricerca e la raccolta fondi per l'Associazione Alzheimer's Disease (di cui padre e nonno soffrono), per l'AIDS e per le cause LGBT.\nDoppiatori italiani.\nDa doppiatore \u00e8 sostituito da:"}
{"id": "1284182", "revid": "10395100", "url": "https://it.wikipedia.org/wiki?curid=1284182", "title": "GAM - Galleria Civica di Arte Moderna e Contemporanea", "text": ""}
{"id": "1284183", "revid": "599013", "url": "https://it.wikipedia.org/wiki?curid=1284183", "title": "Suore missionarie pie madri della Nigrizia", "text": "Le Suore Missionarie Pie Madri della Nigrizia sono un istituto religioso femminile di diritto pontificio. Le suore di questa congregazione, dette comunemente Missionarie Comboniane, pospongono al loro nome la sigla S.M.C.\nStoria.\nLa congregazione venne fondata da Daniele Comboni (1831-1881): dopo una breve esperienza come missionario in Sudan, nel 1864 scrisse il \"Piano per la rigenerazione dell'Africa\", per focalizzare l'interesse della Chiesa a favore dell'evangelizzazione del continente nero. Nel 1867 fond\u00f2 a Verona l'istituto per le Missioni Estere (i Figli del Sacro Cuore) e cerc\u00f2 di affiancargli una congregazione femminile che collaborasse nell'azione missionaria (le Vergini della Carit\u00e0). Il tentativo di istituire il ramo femminile fall\u00ec e venne rimandato e Comboni si rivolse alle Suore di San Giuseppe dell'Apparizione, che affiancarono i suoi primi missionari nell'Africa centrale.\nSollecitato anche dalla congregazione di Propaganda Fide, il 1\u00ba gennaio 1872 Comboni diede inizio a Montorio Veronese all'istituto delle Pie Madri della Nigrizia: la partenza del fondatore per l'Africa priv\u00f2 la congregazione di una guida autorevole, ma le difficolt\u00e0 vennero superate con l'entrata nell'istituto di Maria Bollezzoli, sotto il cui quasi trentennale governo le Pie Madri conobbero un rapido sviluppo.\nL'8 dicembre 1874 il vescovo di Verona Luigi di Canossa consegn\u00f2 alle prime otto aspiranti le costituzioni da lui riviste e approvate e permise loro di iniziare il noviziato: Comboni, tornato momentaneamente a Verona, ricevette la professione dei voti delle prime due suore della sua congregazione il 15 ottobre 1876.\nLe prime religiose raggiunsero l'Africa nel 1877: la morte di Comboni e la rivolta mahadista in Sudan causarono nuove difficolt\u00e0 alla congregazione (otto suore vennero catturate e rimasero a lungo prigioniere dei ribelli), ma sotto la guida della Bollezzoli le Pie Madri superarono la crisi e quando i tempi lo consentirono ripresero la loro missione. Il maggiore sviluppo della congregazione avvenne tra il 1930 e il 1960, quando le religiose estesero la loro opera ai territori del Medio Oriente e delle Americhe.\nLa congregazione ricevette il pontificio decreto di lode il 22 febbraio 1897 e le sue costituzioni vennero approvate definitivamente dalla Santa Sede il 10 giugno 1912.\nAttivit\u00e0 e diffusione.\nIl fine specifico delle comboniane \u00e8 l'opera missionaria presso i popoli dell'Africa, ma lavorano nel campo dell'evangelizzazione anche nei paesi di altri continenti.\nSono presenti in Europa (Germania, Italia, Polonia, Portogallo, Regno Unito, Spagna), in Africa (Camerun, Repubblica Centrafricana, Ciad, Repubblica Democratica del Congo, Egitto, Eritrea, Etiopia, Kenya, Mozambico, Sudan, Togo, Uganda, Zambia), nelle Americhe (Brasile, Colombia, Costa Rica, Ecuador, Guatemala, Messico, Per\u00f9, Stati Uniti d'America) e in Asia (Emirati Arabi Uniti, Giordania, Israele); la sede generalizia \u00e8 in viale Tito Livio a Roma.\nNel Capitolo generale del 2016 \u00e8 stata eletta Superiora generale dell'istituto sr Luigia Coccia. Al 31 dicembre 2008, la congregazione contava 1 529 religiose in 192 case."}
{"id": "1284184", "revid": "599013", "url": "https://it.wikipedia.org/wiki?curid=1284184", "title": "Philippe Christanval", "text": "Carriera.\nClub.\nDi origini guadalupensi, cominci\u00f2 la sua carriera professionistica con il nel 1998, totalizzando 81 presenze e 1 gol. Con la squadra del Principato vinse il campionato francese nell'edizione 1999-2000, prendendo poi parte a diverse gare nella UEFA Champions League 2000-2001.\nVenne quindi ceduto al per 10 milioni di euro nel giugno 2001. Da allora cominci\u00f2 un periodo negativo per lui: dovette fare i conti con diversi infortuni, soprattutto dopo il trasferimento nel 2003 all'.\nNel 2005 trascorse due settimane in prova all', ma l'allenatore Ars\u00e8ne Wenger scelse di non metterlo sotto contratto. Christanval firm\u00f2 quindi per un'altra squadra di Londra, il , visto l'apprezzamento da parte dell'allenatore Chris Coleman.\nNelle prime apparizioni al Fulham gioc\u00f2 come centrocampista difensivo, andando a formare un'ottima coppia con il senegalese Papa Bouba Diop; malgrado il ruolo inconsueto per lui, mostr\u00f2 visione di gioco e abilit\u00e0 nei passaggi. In seguito venne arretrato nella posizione di difensore centrale. Il suo primo gol in Premier League lo realizz\u00f2 il 13 gennaio 2006, nella partita pareggiata per 3-3 con il . Vittima di numerosi infortuni, gioc\u00f2 poco fino a collezionare, nel 2007-2008, una sola presenza in campionato, per giunta entrando dalla panchina.\nNazionale.\nTra il 2000 e il 2003 totalizz\u00f2 6 presenze con la maglia della nazionale francese. Fece parte della lista dei 23 \"Bleus\" convocati per il , in quella che si rivel\u00f2 un'esperienza fallimentare per i francesi iridati uscenti, clamorosamente eliminati al primo turno.\nIn precedenza, con l'Under-20 transalpina aveva preso parte ai mondiali di categoria nel 1997."}
{"id": "1284186", "revid": "125172310", "url": "https://it.wikipedia.org/wiki?curid=1284186", "title": "Auspicia Quaedam", "text": "Auspicia Quaedam \u00e8 la quattordicesima enciclica pubblicata da papa Pio XII il 1\u00ba maggio 1948.\nContenuto.\nIl papa chiede preghiere nel mese di maggio per ottenere la fine delle tragiche conseguenze della guerra e dei motivi di discordia. Al mondo cristiano e ai reggitori dei popoli offre delle direttive fondamentali per una pace nella giustizia e nella carit\u00e0. Siccome il conflitto armato continua in Palestina, il papa chiede preghiere perch\u00e9 anche l\u00e0 torni la pace. Invita inoltre i cristiani a rinnovare la consacrazione al Cuore immacolato di Maria."}
{"id": "1284189", "revid": "2048388", "url": "https://it.wikipedia.org/wiki?curid=1284189", "title": "Juan Antonio Pizzi", "text": "Segn\u00f2 molti gol in squadre argentine, messicane e portoghesi, ma fu in Spagna che ottenne le maggiori soddisfazioni della sua carriera, vestendo le maglie di Valencia, Tenerife, Barcellona e Villarreal. Fu anche nazionale spagnolo.\nCarriera.\nCalciatore.\nClub.\nCominci\u00f2 la carriera nel Rosario Central, nella Primera Divisi\u00f3n argentina, nel 1988. In due stagioni realizz\u00f2 27 gol in campionato prima di trasferirsi al Toluca, nella Primera Divisi\u00f3n messicana.\nPrelevato dal Tenerife nella stagione 1991-1992, vi milit\u00f2 per cinque anni, con una parentesi di una stagione (1993-1994) giocata con il Valencia. L'ultima stagione con il Tenerife, quella 1995-1996, fu per lui particolarmente felice: con 31 reti in 41 partite si laure\u00f2 \"Pichichi\" della Primera Divisi\u00f3n spagnola.\nFu acquistato dal Barcellona per la stagione 1996-1997. In Catalogna rest\u00f2 due anni, segnando solo 12 gol in campionato, ma vincendo una Coppa delle Coppe, una Supercoppa di Spagna, una Supercoppa Europea, una Coppa del Re e la Liga 1997-1998. Nella memoria dei tifosi rimane il suo gol decisivo (a pochi minuti dalla fine) nella sfida vinta per 5-4 contro l'Atl\u00e9tico Madrid, quarto di finale della Coppa del Re 1996-1997, partita che l'Atl\u00e9tico conduceva con un parziale di 3-0 alla fine del primo tempo.\nTornato in Argentina nel 1998, gioc\u00f2 con River Plate e di nuovo con il Rosario Central fino al 2001, vivendo una fugace esperienza nel campionato portoghese 2000-2001 (11 presenze e 3 gol con il Porto). Chiuse la carriera con la maglia del Villarreal nella stagione 2001-2002.\nNazionale.\nNaturalizzato spagnolo, con le nazionale iberica disput\u00f2 una partita del contro il . Conta 22 presenze e 8 gol con la Spagna.\nAllenatore.\nIl 10 gennaio 2005 \u00e8 nominato allenatore del Col\u00f3n insieme all'ex giocatore peruviano Jos\u00e9 Del Solar. Il 27 febbraio, dopo tre sconfitte nelle prime tre partite del campionato di Clausura, i due sono esonerati.\nIl 13 aprile 2006 \u00e8 ingaggiato dall'Universidad San Mart\u00edn. Si classifica quinto nel campionato di Apertura con 33 punti. La sua squadra \u00e8 eliminata ai preliminari della Coppa Sudamericana dal Coronel Bolognesi. Il 28 novembre. dopo la sconfitta per 3-0 contro l'Universitario, rassegna le dimissioni. Lascia la squadra a quota 25 punti nel campionato di Clausura, dopo aver totalizzato 7 vittorie, 4 pareggi e 8 sconfitte.\nIl 14 luglio 2009 \u00e8 nominato allenatore del Santiago Morning, squadra della prima divisione cilena, in sostituzione di Jos\u00e9 Basualdo passato alla guida dell'Universidad de Chile. Dopo quattro giorni esordisce nella sconfitta casalinga contro l'Audax Italiano per 1 a 0 nel Campionato Clausura. Viene eliminato in semifinale nella Coppa del Cile dal Club Deportes Iquique. Si classifica al sesto posto nel Campionato Clausura ottenendo l'ammissione ai playoff per il titolo, viene eliminato in semifinale dall'Universidad Cat\u00f3lica. Nella stagione seguente viene eliminato al primo turno nella Coppa del Cile dal Palestino. Il 23 giugno 2010 scaduto il contratto non viene rinnovato, lascia la squadra al quattordicesimo posto con 11 punti in campionato dopo aver ottenuto 3 vittorie, 5 pareggi e 7 sconfitte.\nIl 9 luglio \u00e8 ufficializzato il suo ingaggio come tecnico dell'Universidad Cat\u00f3lica in sostituzione dell'esonerato Marco Figueroa. Prende la squadra al terzo posto in campionato. Viene eliminato al terzo turno della Coppa del Cile dal Deportes Puerto Montt per 4 a 2. Il 5 dicembre dopo aver ottenuto 15 vittorie in 20 partite e vincendone le ultime sette di fila, vince il campionato. Con la conquista del titolo viene ammessa alla Coppa Libertadores conquista il primo posto nel proprio girone, ai ottavi di finale batte il Gr\u00eamio e ai quarti di finale viene eliminato dal Pe\u00f1arol. Si classifica al primo posto nel Campionato Apertura ottenendo l'ammissione alla Coppa Sudamericana e ai playoff per il titolo, elimina ai quarti di finale il Colo-Colo, in semifinale l'Uni\u00f3n La Calera e in finale cade contro l'Universidad de Chile.\nIl 29 giugno 2011 passa alla guida tecnica del Rosario Central, squadra della seconda divisione argentina. In campionato \u00e8 stato per un periodo in testa alla classifica dopo aver ottenuto sette vittorie consecutive, ma a fine campionato arriva al quarto posto con ammissione ai playoff. Non riuscendo a portare la squadra nella prima divisione il 5 luglio 2012 viene esonerato.\nIl 12 ottobre \u00e8 stato nominato nuovo allenatore del San Lorenzo in sostituzione di Ricardo Caruso Lombardi, prendendo la squadra al sedicesimo posto. In campionato si piazza undicesimo posto al Torneo Inicial e quarto posto al Torneo Final. L'anno seguente alla guida dei \"Cicl\u00f3n\" viene eliminato al secondo turno della Coppa Sudamerica dal River Plate, nella Coppa d'Argentina viene sconfitto in finale dall'Arsenal de Sarand\u00ed per 3 a 0 e in campionato si classifica primo posto vincendo il Torneo Inicial.\nIl 26 dicembre 2013 lascia la squadra argentina per diventare nuovo tecnico del Valencia, in sostituzione dell'esonerato Miroslav \u0110uki\u0107, prendendo la squadra al nono posto in campionato. Viene eliminato ai quarti di finale nella Coppa di Spagna dall'Atl\u00e9tico Madrid, riesce a portare fino in semifinale di Europa League dove viene eliminato dal Siviglia e chiude il campionato all'ottavo posto. Il 2 luglio 2014 viene esonerato.\nIl 4 dicembre viene nominato tecnico del Club Le\u00f3n in prima divisione messicana.\nIl 30 gennaio 2016 viene nominato nuovo ct della Nazionale cilena al posto del dimissionario Jorge Sampaoli. Il 25 marzo esordisce nella sconfitta per 2 a 1 contro l\u2019Argentina valevole per la qualificazione ai Mondiali 2018. Nella Copa Am\u00e9rica Centenario si piazza secondo posto nel suo girone accedendo ai quarti, in cui vince per 7 a 0 contro il Messico e in semifinale batte per 2 a 0 la Colombia. Il 26 giugno vince il torneo battendo in finale ai rigori l\u2019Argentina. Nella Confederations Cup arriva secondo nel proprio girone e si qualifica alla fase successiva dove batte in semifinale il Portogallo ai rigori, ma perde la finale contro la Germania. L\u201911 ottobre 2017 all\u2019indomani della mancata qualificazione al Mondiale 2018, si dimette dall'incarico.\nIl 28 novembre 2017 \u00e8 assunto dalla Nazionale saudita, sostituendo l'esonerato Edgardo Bauza. Nonostante l'eliminazione al primo turno al , \u00e8 confermato per la Coppa d'Asia 2019, dove la nazionale saudita esce agli ottavi di finale e Pizzi si dimette qualche giorno pi\u00f9 tardi.\nNel giugno 2019 torna alla guida del . Viene esonerato il 31 ottobre dello stesso anno, a causa degli scarsi risultati ottenuti.\nIl 21 gennaio 2021 viene nominato allenatore del ."}
{"id": "1284199", "revid": "125961278", "url": "https://it.wikipedia.org/wiki?curid=1284199", "title": "Ordinanze del 27 febbraio 1821", "text": "Le Ordinanze del 27 febbraio 1821 redatte dal Corbi\u00e8re, allora ministro della educazione del secondo governo Richelieu, rappresentano una tappa decisiva nell'affermazione, nella Francia della Restaurazione, del programma del \u2018partito\u2019 \"ultra\" e una tappa fondamentale nella travagliata storia dei rapporti fra lo Stato francese e la Chiesa cattolica, nell'epoca successiva alla Grande Rivoluzione.\nAntefatti.\nIl restaurato Regno di Francia.\nLa caduta dell'Impero segn\u00f2 la restaurazione al trono della dinastia Borbone, nella persona di Luigi XVIII, fratello minore del decapitato Luigi XVI il 21 gennaio 1793 e zio del disgraziato Delfino, morto in un carcere parigino l'8 giugno 1795.\nQuesti concesse una \"Carta dei diritti\", in base alla quale venne eletta, a suffragio ristretto, una Camera dei deputati, grossomodo divisa in due principali fazioni:\nIl succedersi delle maggioranze \"ultra\" e liberali.\nDopo una prima fase di preminenza \"ultra\" alla Camera dei deputati eletta nel 1815 detta \"Chambre introuvable\", segu\u00ec un ritorno liberale concretizzatosi, a partire dal 29 dicembre 1818, nei due governi Dessolles e Decazes.\nLa breve stagione liberale, peraltro sostenuta dal Luigi XVIII, si concluse con l'assassinio, il 13 febbraio 1820, del duca di Berry, figlio del fratello sovrano, il futuro Carlo X.\nSegu\u00ec un periodo di \u2018regressione\u2019, condotta dal secondo governo Richelieu, che profitt\u00f2 della assai debole reazione della maggioranza liberale alla Camera, condizionata com'era dalla generale indignazione seguita all'assassinio del Berry e dalla coscienza che la Francia era ancora una nazione \u2018a sovranit\u00e0 limitata\u2019, sotto il vigile sguardo delle potenze della Quadruplice vincitrici di Napoleone.\nLa maggioranza \"ultra\" del 1821.\nIl duca di Richelieu cominci\u00f2 imponendo, gi\u00e0 a marzo 1820, alla Camera il ristabilimento della censura preventiva, e l'approvazione della \"legge del doppio voto\".\nQuest'ultima produsse un trionfo degli \"ultra\" alle elezioni del novembre 1820 della Camera dei Deputati: ci\u00f2 che indusse Luigi XVIII ad \u2018accomodare\u2019 la composizione del ministero alla maggioranza della Camera. Per l'occasione, il 21 dicembre 1820 vennero ammessi al ministero i due capi della maggioranza \"ultra\" alla Camera: il conte di Corbi\u00e8re ed il conte di Vill\u00e8le, nominati \"ministri di Stato\" senza portafoglio (nei termini dell'epoca \"avec entr\u00e9e au Conseil\").\nL'ordinanza.\nCorbi\u00e8re responsabile della Pubblica Istruzione.\nNon solo: lo stesso giorno al Corbi\u00e8re venne attribuita la carica di presidente del \"Consiglio Reale dell'Istruzione Pubblica\". Il \"Consiglio\", derivava dalla trasformazione, con decreto del 1\u00ba novembre 1820, dalla precedente \"Commissione della pubblica istruzione\" con, in aggiunta, parte delle prerogative gi\u00e0 attribuite al \"Gran maestro dell'Universit\u00e0\": cos\u00ec definita, la carica corrispondeva, in pratica, ad un moderno ministro della pubblica istruzione e dell'universit\u00e0. Nel far ci\u00f2 egli prese il posto del Lain\u00e9, un magistrato con fama di liberale, che venne ricompensato con il posto di terzo \"ministro di Stato\" senza portafoglio, accanto ai due capi \"ultra\".\nIl precedente mandato del Lain\u00e9.\nPer comprendere l'importanza del posto, nel quadro della pi\u00f9 generale politica interna, basti ricordare le istruzioni comprese in un decreto emesso dal Lain\u00e9, il precedente 31 ottobre:\nSin qui si trattava di un uso, non certo spregiudicato alla luce dei moltissimi esempi precedenti e successivi, della educazione pubblica per diffondere il rispetto per la Carta e le istituzioni del Regno. Che, tuttavia, non metteva in discussione i fondamenti della educazione \"laica\" di Stato. Corbi\u00e8re, al contrario, doveva raggiungere uno degli obiettivi fondamentali del \u2018partito\u2019 \"ultra\": restituire alla Chiesa cattolica un ruolo privilegiato a tutti i livelli scolastici.\nL'emissione della ordinanza.\nBastarono poche settimane perch\u00e9 cominciasse l'inserimento nei ruoli dell'insegnamento pubblico di un certo numero di religiosi (notevole l'esempio di un abate Nicolle, che divenne rettore dell'accademia di Parigi) e giungesse l'ordinanza del 27 febbraio 1821 della quale vale la pena di citare alcuni articoli relativi ai \"collegi\", come venivano definite le istituzioni ecclesiastiche di livello universitario:\nLa rottura rispetto alla tradizione laica ereditata dalla Rivoluzione.\nLo scarto rispetto alla tradizione rappresentata dal Lain\u00e9 era rappresentato: \nLa materia del contendere (salvo forse il primo punto) \u00e8, ancor oggi, attuale. Ma, per l'epoca, rilevava la circostanza che si metteva in discussione una delle principali azioni della Grande Rivoluzione, la quale si era distinta, sin dal principio, per un attacco frontale alle libert\u00e0 della Chiesa, arrivando addirittura alla Costituzione civile del clero. \nSi trattava, in effetti, di una di quelle acquisizioni cui i liberali dottrinari, pur monarchici e ben ostili alla tradizione giacobina, non intendevano affatto rinunciare. Ci\u00f2 che creava un insanabile contrasto con la fazione \"ultra\" e rappresent\u00f2, attraverso la separazione della Chiesa dallo Stato nel 1905 , uno dei pi\u00f9 classici temi forti della politica interna francese."}
{"id": "1284208", "revid": "1494169", "url": "https://it.wikipedia.org/wiki?curid=1284208", "title": "Bruce Irvin", "text": ""}
{"id": "1284211", "revid": "1123126", "url": "https://it.wikipedia.org/wiki?curid=1284211", "title": "Lista di motu proprio", "text": "Il seguente elenco, ordinato cronologicamente per la data di stesura, riporta alcuni motu proprio dei papi della Chiesa cattolica. Il numero romano accanto al \"motu proprio\" indica l'ordine cronologico dei motu proprio all'interno del pontificato."}
{"id": "1284216", "revid": "158286", "url": "https://it.wikipedia.org/wiki?curid=1284216", "title": "Cattedrale di Santa Maria Assunta (Pienza)", "text": ""}
{"id": "1284219", "revid": "339392", "url": "https://it.wikipedia.org/wiki?curid=1284219", "title": "Banants Yerevan", "text": ""}
{"id": "1284224", "revid": "767487", "url": "https://it.wikipedia.org/wiki?curid=1284224", "title": "Justin Hayward and Friends Sing The Moody Blues Classic Hits", "text": "Justin Hayward and Friends Sing The Moody Blues Classic Hits \u00e8 un disco di Justin Hayward, chitarrista e voce del gruppo rock inglese dei Moody Blues, pubblicato nel 1996. Alcuni classici dei Moody Blues vengono interpretati da Hayward, Michael Sadler e Shaun Williamsen, con gli arrangiamenti orchestrali della \"Frankfurt Rock Orchestra\". Negli anni successivi il disco \u00e8 stato riproposto da diverse etichette, con titoli differenti."}
{"id": "1284231", "revid": "126257", "url": "https://it.wikipedia.org/wiki?curid=1284231", "title": "Brigate Fiamme Verdi", "text": "Le Brigate Fiamme Verdi furono delle formazioni partigiane a prevalente orientamento cattolico, attive durante la seconda guerra mondiale, nella Resistenza italiana. Nate dagli intellettuali cattolici, si trasformarono in formazioni prevalentemente militari, operarono soprattutto in Lombardia, in Emilia furono direttamente guidate dalla Democrazia Cristiana. Il loro nome derivava dal 3\u00ba Reparto d'Assalto \"Fiamme Verdi\", parte del 3\u00ba Corpo d'Armata Italiano durante la prima guerra mondiale, operante sul fronte del gruppo dell'Adamello.\nStoria.\nSi configurarono, nella Resistenza italiana, organizzate come gli alpini, dai quali avevano mutuato le mostrine: operavano prevalentemente in montagna a livello locale, con radici popolari, con nessuna ideologia: \nIniziarono ad operare nelle valli bresciane, nel novembre 1943, raggiungendo circa le 2.800 unit\u00e0 suddivise in tre battaglioni; fondatore fu il trentino Gastone Franchetti, nome di battaglia \"Fieramosca\", tenente degli Alpini partito da Riva del Garda con una piccola brigata di giovani. Gi\u00e0 il 19 novembre per la citt\u00e0 di Brescia veniva distribuito il giornale \"Brescia Libera\", che diventer\u00e0 nel marzo successivo Il Ribelle.\nIl comando generale delle brigate venne assegnato al generale degli Alpini Luigi Masini. Il 28 giugno 1944 \"Fieramosca\" venne catturato per l'ennesima volta per una delazione da parte dell'amico Fiore Lutterotti, e fucilato. Era prigioniero nel carcere di massima sicurezza di Bolzano assieme a Gino Lubich, fratello di Chiara Lubich, che era stato condannato a sei anni di carcere, torturato pi\u00f9 volte e pi\u00f9 volte minacciato di essere fucilato perch\u00e9 parlasse. Ma Gino Lubich non si pieg\u00f2 mai; fu deportato in un campo di concentramento dove riusc\u00ec a sopravvivere.\nNei primi giorni di novembre del 1943 era giunto nel frattempo a Brescia, fuggito dal lager di Markt Pongau Teresio Olivelli che, attraverso un amico, prese i primi contatti con gli esponenti del movimento ribellistico. Quindi trasferitosi a Milano si mise a disposizione del Comitato di Liberazione Nazionale (CLN) che gli affid\u00f2 l'incarico di mantenere i contatti tra il Comando generale delle Fiamme Verdi e le formazioni dipendenti delle province di Cremona e Brescia. Dopo la fucilazione di Astolfo Lunardi e di Ermanno Margheriti\nfond\u00f2 il giornale clandestino \"il Ribelle\".\nFurono spesso tacciati come \"clericali\", perch\u00e9 dimostrarono che si poteva imbracciare le armi pur non essendo comunisti; tuttavia Giorgio Bocca, nella sua \"Storia dell'Italia\", non mancher\u00e0 di riconoscere che: \nLe componenti.\nBrigata Fiamme Verdi (RE).\nLa Brigata Fiamme Verdi (RE) fu una formazione partigiana di ispirazione cattolica, attiva nelle province di Reggio Emilia e Modena.\nVenne fondata da Don Domenico Orlandini, noto con il nome di battaglia \"Carlo\", a causa dei dissidi con la componente comunista della Resistenza in quelle aree. Nelle parole del fondatore, la formazione era nata per queste ragioni:\nLa brigata oper\u00f2 in accordo con il CLN provinciale.\nFra i maggiori esponenti sono da annoverare Giuseppe Dossetti, in seguito esponente di spicco della Democrazia Cristiana e poi divenuto sacerdote; il comandante Azor, (Mario Simonazzi), popolare partigiano ucciso nel 1945 da altri partigiani di orientamento comunista, e Giorgio Morelli, partigiano e giornalista anch'egli ucciso per le sue denunce degli omicidi politici nel clima violento e omertoso del dopoguerra in Emilia.\nDivisione Fiamme Verdi Tito Speri.\nLa \"Divisione Fiamme Verdi Tito Speri\" oper\u00f2 nella zona di Brescia.\nEbbe nel suo organico molti ufficiali ex-militari, tra i suoi comandanti \u00e8 annoverato anche Luigi Ercoli\nFu comandata dal capitano degli alpini Romolo Ragnoli.\nEbbe inoltre tra i suoi ufficiali il generale degli alpini Luigi Masini, Giulio Mazzon anche lui alpino e Lionello Levi Sandri.\nEssa si scontr\u00f2 con la Legione Tagliamento della Repubblica Sociale Italiana.\nDivisione Fiamme Verdi Lunardi.\nLa \"Divisione Fiamme Verdi Lunardi\" oper\u00f2 nella zona di Brescia.\nQuesta Divisione prese il nome da Astolfo Lunardi, partigiano, nato il 1\u00ba dicembre 1891 a Livorno, attivo a Brescia, fucilato il 6 febbraio 1944 a Mompiano (Brescia).\nDivisione Fiamme Verdi (BG).\nLa \"Divisione Fiamme Verdi (BG)\" oper\u00f2 nella zona di Bergamo, in Val Brembana.\n, fondata da Alfredo Di Dio, nella quale troviamo anche Elsa Oliva, Aristide Marchetti\nBrigata \u201cFerruccio Lorenzini\u201d della Divisione Fiamme Verdi.\nOperante in Valle Camonica.\nIl tenente colonnello Ferruccio Lorenzini, dopo l'8 settembre 1943 si stabil\u00ec nei pressi di Polaveno e inizi\u00f2 l'attivit\u00e0 resistenziale. L'8 dicembre 1943 il suo gruppo di 25 uomini si trov\u00f2 in bassa Val di Scalve nella zona di Terzano, vicino alle cascine di Pratolungo, dove venne accerchiato da 150 militi delle Brigate Nere guidati da alcune spie locali; dopo due ore di combattimento si contarono tra i partigiani 5 morti e quattordici catturati, ed altri 5 partigiani vennero catturati nei giorni successivi a Darfo. Lorenzini a Darfo venne picchiato e trascinato nudo dietro una camionetta in pubblico, e quindi trasferito assieme agli altri prigionieri nel carcere di Brescia, dove a seguito del processo venne fucilato il 31 dicembre 1943, assieme a Giuseppe Marino Bonassoli, Ren\u00e8 Renault, Costantinos Jourgiu. Ferruccio Lorenzini \u00e8 stato insignito della medaglia d'argento al valor militare.\nDivisione Alpina Monte Ortigara.\nIn Veneto, nel vicentino, era attiva la Divisione Alpina Monte Ortigara, comandata da Giacomo Chilesotti, medaglia d'oro al valor militare assieme a Luigi Cappello, Giovanni Carli e altri.\nFiamme Verdi Brigata Tarzan.\nNata a Pontoglio,tra le province di Brescia e Bergamo, nella met\u00e0 ovest del lago di Iseo e la bassa valle dell'Oglio; Rovato, Castelcovati e Pumenengo a sud, fino ad Adrara e Lovere a nord. Capitanate da Bertoli Tomaso, classe 1922, detto \"Tarzan\". \u00c8 forse stato uno dei gruppi completamente autonomi, per quanto riguarda la sussistenza, anche se in continuo collegamento con la brigata 10 Giornate del ten. V. Tenchini di Chiari e le altre FF VV e distaccamenti garibaldini.\nNumerose sono le imprese dei 35 Patrioti pontogliesi nel vasto territorio sopra citato, e dozzine sono i collegamenti che avevano con gli insurrezionali dei paesi limitrofi. Sette di questi giovani Pontogliesi e altri 4 partigiani (2 di Coccaglio e 2 di Erbusco) trovarono la morte durante uno scontro con la famigerata colonna \"Farinacci\" in ritirata, a Coccaglio, il 26 aprile 1945. In totale, nelle diverse azioni contro i nazifascisti, questo gruppo perse 15 partigiani, compreso un capitano russo che si era unito a loro.\nArchivio Storico.\nL'Archivio delle Divisioni Fiamme Verdi fu costituito a partire dall'estate del 1945 a Cividate Camuno, da don Carlo Comensoli.\nDa esso nacque, nel 1967, l'\"Istituto storico della Resistenza bresciana\".\nEsso fu arricchito dalle ricerche del prof. Dario Morelli, noto nella resistenza col nome di \"Daniele\".\nIl fondo si \u00e8 progressivamente arricchito di documentazioni offerte da privati.\nAttualmente vi sono catalogati 13.711 documenti, oltre 4.000 riguardanti la RSI.\nL'Istituto \u00e8 stato acquisito nel 2002 dall'Universit\u00e0 Cattolica del Sacro Cuore, allo scopo di garantirne la catalogazione e la conservazione.\nVi \u00e8 inoltre un Archivio storico delle Brigate Fiamme Verdi in completamento dell'ISTREVI di Vicenza.\nOnorificenze.\nMedaglia di bronzo al valore militare a Federico Zappa (G.U.Repubblica Italiana N.105 del 19/4/1963) detto Frico, nato a Brescia il 16 settembre 1924, partigiano combattente, vice comandante di distaccamento sulle montagne del Mortirolo (Valcamonica) tra i fondatori de \"il Ribelle\" foglio clandestino delle Fiamme Verdi, formazione partigiane combattenti in lombardia dall'8 settembre 1943 al 1\u00ba maggio 1945 ; amico fraterno di Alvero Valetti"}
{"id": "1284232", "revid": "423521", "url": "https://it.wikipedia.org/wiki?curid=1284232", "title": "\u017deljezni\u010dar Sarajevo", "text": ""}
{"id": "1284245", "revid": "110157", "url": "https://it.wikipedia.org/wiki?curid=1284245", "title": "Natural Avenue", "text": "Natural Avenue \u00e8 un disco di John Lodge, bassista e voce del gruppo rock inglese dei Moody Blues, pubblicato nel 1977."}
{"id": "1284254", "revid": "110157", "url": "https://it.wikipedia.org/wiki?curid=1284254", "title": "The Promise (Michael Pinder)", "text": "The Promise \u00e8 un disco di Michael Pinder, tastierista e voce del gruppo rock inglese dei Moody Blues, pubblicato nel 1976."}
{"id": "1284257", "revid": "2008079", "url": "https://it.wikipedia.org/wiki?curid=1284257", "title": "Lorelai Gilmore", "text": "Lorelai Victoria Gilmore (nata il 25 aprile 1968) \u00e8 una delle protagoniste della serie televisiva \"Una mamma per amica\" (\"Gilmore Girls\"), interpretata da Lauren Graham. Lorelai prende il nome dalla nonna paterna Lorelai \"Trix\" Gilmore (Marion Ross) ed \u00e8 la madre di Rory (Alexis Bledel).\nCresciuta ad Hartford (Connecticut), Lorelai \u00e8 uno spirito libero, determinata ed estroversa, una ragazza degli anni ottanta e della generazione di MTV.\nI suoi ricchi genitori, Richard (Edward Herrmann) e Emily (Kelly Bishop), le hanno impartito l'educazione tipica dell'alta borghesia americana ma Lorelai si \u00e8 sempre mostrata insofferente alle convenzioni e al rigido conformismo del suo ambiente. All'et\u00e0 di 16 anni avrebbe dovuto fare il suo debutto nell'alta societ\u00e0, ma poco prima del ballo scopre di essere incinta sconvolgendo i piani e le aspettative dei genitori.\nCaratteristiche di Lorelai.\nLe abitudini alimentari di Lorelai sono a dir poco malsane; si autoproclama una caffeina-dipendente (considera addirittura il caff\u00e8 il suo ossigeno) e mangia quasi esclusivamente Pop-Tarts e take away; l'unico periodo in cui desider\u00f2 mangiare frutta fu quando era incinta di Rory. Lei e Rory hanno una regolare serata cibo-e-cinema, durante le quali viene ordinato abbastanza cibo per poterci pranzare e cenare per tutta la settimana successiva. Lorelai odia il cibo fresco e la frutta e preferisce cibi con dentro pi\u00f9 \"schifezze\" possibili.\nLorelai \u00e8 un'umorista nata e ha una battuta pronta per ogni situazione, battute che spesso fanno riferimento alla cultura della musica pop, all'attualit\u00e0, ma anche alla storia e alla politica. Spesso, comunque, fa dei commenti che possono confondere le persone che non la conoscono molto bene. Tali tipi di interazione confondono molto spesso anche coloro che le sono pi\u00f9 vicini come Luke Danes, i suoi genitori e Christopher Hayden, il padre di Rory. Solo con la figlia che condivide questo particolarissimo senso dell'umorismo, c'\u00e8 una totale e completa comprensione; tra le due infatti nascono dialoghi del tutto esilaranti che lasciano al di fuori gli altri personaggi e che costituiscono un pilastro fondamentale su cui si basa l'intero telefilm.\nLorelai tende a isolarsi dagli amici e dalla famiglia dopo discussioni particolarmente accese, tuttavia la sua modalit\u00e0 di reazione alle liti appare diversa in base al tipo di rapporto che ha con la persona con cui ha litigato. Nelle liti con Rory, ad esempio, Lorelai tende in genere a cercarla per parlare, ma qualora ottiene un rifiuto da quest'ultima, la sua tendenza \u00e8 quella di evitarla fino a che non sia la stessa Rory a cercarla. Ci\u00f2 \u00e8 avvenuto in pi\u00f9 di un'occasione nel corso delle stagioni di Una mamma per amica. Se, invece, la lite \u00e8 con uno dei suoi genitori, in particolare con la madre, Lorelai tende ad evitare il confronto a causa del complesso rapporto che lega quest'ultima alla sua famiglia.\nL'inizio.\nDurante la scuola superiore, Lorelai \u00e8 fidanzata con Christopher Hayden (David Sutcliffe), figlio di Straub (Peter Michael Goetz) e Francine (Cristine Rose), e rimane incinta a sedici anni poco tempo prima del suo debutto in societ\u00e0, creando nei suoi genitori imbarazzo e delusione. I genitori di Christopher e Lorelai cercano di convincere i due ragazzi a sposarsi, ma mentre Christopher acconsente, Lorelai si rifiuta. Quando si rende conto di essere in travaglio, Lorelai guida da sola fino all'ospedale, non volendo in alcun modo che i suoi genitori si intromettano nella sua vita.\nDopo la nascita di sua figlia, Lorelai \"Rory\" Leigh Gilmore, Lorelai vive con i suoi genitori per circa un anno prima di abbandonarli lasciando loro un biglietto e trasferendosi nel paesino del Connecticut Stars Hollow. Qui trova lavoro come cameriera presso l'hotel \"Indipendence Inn\". La proprietaria della locanda, Mia (interpretata prima da Elizabeth Franz, poi da Kathy Baker), accoglie Lorelai come se fosse sua figlia e d\u00e0 a lei e a Rory un posto dove poter vivere, sul retro della locanda. Lorelai lavora per molti anni alla locanda come cameriera ma in seguito viene promossa direttrice. All'hotel, Lorelai incontra la sua migliore amica, Sookie St. James (Melissa McCarthy), una chef talentuosa.\nMentre dirige l'Indipendence Inn, Lorelai frequenta ad Hartford il Community College conseguendo una laurea triennale in economia aziendale. In seguito ad un corto circuito che provoca l'incendio e la successiva chiusura dell'hotel , Lorelai e Sookie decidono di impegnarsi in una compagnia di catering nell'attesa di realizzare il loro pi\u00f9 grande sogno, aprire una locanda. Il Dragonfly Inn viene aperto il 6 maggio durante la quarta stagione.\nLa famiglia.\nPer diversi anni Lorelai non ha avuto contatti con i genitori, se non durante le maggiori festivit\u00e0 come il Natale. La sua avversione verso i genitori cominciata quando era ancora un'adolescente \u00e8 durata infatti fino all'et\u00e0 adulta. La relazione tra Lorelai e Rory si \u00e8 invece sviluppata come se le due fossero migliori amiche o sorelle anzich\u00e9 madre e figlia. Lorelai stessa dice che la sua relazione con Rory \u00e8 prima di tutto da migliore amica, e solo in un secondo momento da madre. Lorelai usa la \"carta da mamma\" solo come ultima risorsa, quando \u00e8 davvero indispensabile. Ma le strade di Lorelai e dei suoi genitori sono costrette ad incontrarsi quando Rory viene accettata all'esclusiva scuola superiore Chilton. Richard e Emily pagheranno la retta di Rory in cambio delle \"cene del venerd\u00ec sera\", ogni venerd\u00ec sera Rory e Lorelai dovranno cenare dai nonni.\nLorelai salda il debito coi suoi genitori quando Richard le d\u00e0 i soldi di un'assicurazione che lui stesso aveva fatto alla nascita della figlia, non \u00e8 cos\u00ec pi\u00f9 costretta alla cena del venerd\u00ec. Ma Rory chiede ai nonni di pagarle la retta di Yale, in cambio lei parteciper\u00e0 nuovamente alle cene del venerd\u00ec. Lorelai, nonostante non sia pi\u00f9 obbligata, frequenta occasionalmente ancora le cene del venerd\u00ec, poich\u00e9 le permettono anche di vedere Rory durante la sua permanenza a Yale.\nProprio grazie a Rory, Lorelai riaprir\u00e0 i contatti con i suoi genitori, nonostante a volte senta che loro preferiscono Rory a lei. Pensa infatti che i suoi genitori vedano in Rory quella figlia che avrebbero voluto avere. Questo diventa evidente quando Rory si trasferisce dai nonni, ben contenti di ospitarla dopo che la ragazza ha litigato con Lorelai per la decisione di lasciare Yale. Lorelai e Rory si riconciliano quando Emily comincia a voler controllare un po' troppo la vita di Rory.\nRelazioni amorose.\nOltre ad un tira e molla con Christopher, le conquiste di Lorelai includono Alex Lesman (Billy Burke), un imprenditore che progetta di aprire una catena di caffetterie (per lui Lorelai impara a pescare), Max Medina (Scott Cohen), un insegnante della Chilton con il quale si \u00e8 quasi sposata, Jason Stiles e Luke Danes, il proprietario del fast food di Stars Hollow.\nMax Medina.\nMax \u00e8 un'insegnante di letteratura inglese alla Chilton dal quale Lorelai \u00e8 attratta. Malgrado la natura proibita del rapporto (Max \u00e8 l'insegnante di Rory), Lorelai accetta di uscire con Max. La loro relazione si fa seria nel corso di tutta la prima stagione, e Max decide di chiedere a Lorelai di sposarlo. La prima volta Max si propone in modo poco romantico cos\u00ec lei rifiuta ma la seconda volta, accettando il suggerimento di Lorelai, si propone mandandole mille margherite gialle. Lorelai e Max rompono una settimana prima del matrimonio, all'inizio della seconda stagione, quando la donna si rende conto di non provare sentimenti talmente forti per Max da poterlo sposare. Max ritorna alla fine della terza stagione, e i due si scambiano anche un fugace bacio, ma non si rimettono insieme e il personaggio scompare definitivamente.\nAlex Lesman.\nLorelai conosce Alex durante un seminario nel quale Sookie incontra un amico di vecchia data. Alex chiede a Lorelai un appuntamento che consiste nell'accompagnarlo ad assaggiare delle miscele di caff\u00e8. Per il loro secondo appuntamento Lorelai accetta di andare a pescare, nonostante non sappia affatto farlo. Luke interviene in aiuto di Lorelai e le insegna a pescare. La relazione, fra alti e bassi, si interromper\u00e0 a causa dell'inizio della frequentazione di Lorelai con Jason Stiles.\nJason Stiles.\nJason e Lorelai si conoscono dall'infanzia poich\u00e9 frequentarono insieme un campeggio. Il padre di Jason \u00e8 il proprietario della compagnia assicurativa in cui lavora Richard. Quando quest'ultimo si licenzia, decide di rimettersi in affari fondando una nuova compagnia assicurativa e qualche anno dopo prende come nuovo socio proprio Jason, da sempre in conflitto con suo padre e intenzionato a danneggiarlo. A causa di questa societ\u00e0 nascono dei conflitti con Emily, la cui visione di gestione delle relazioni negli affari \u00e8 osteggiata da Jason, che considera ormai antichi e superati i canap\u00e8 party di Emily. A causa di questi dissidi viene annullato il party della societ\u00e0 che stava organizzando proprio Lorelai e tali eventi fanno incontrare i due. Jason tenta di avvicinarsi a Lorelai e i due cominciano una relazione segreta, parzialmente alimentata dalla natura ribelle di tale rapporto. Una volta scoperti da Richard e Emily, Lorelai e Jason continuano a frequentarsi fino a quando sorgono gravi conflitti tra Jason e la famiglia di Lorelai che portano Richard a tornare alla sua vecchia compagnia, rompendo di fatto la societ\u00e0 con Jason e portandogli via tutti i suoi clienti. Jason decide quindi di fare causa alla famiglia di Lorelai e quest'ultima, rifiutandosi di schierarsi contro la sua famiglia, rompe la relazione con Jason. Questi tenter\u00e0 in seguito una riconciliazione, ma invano. La loro relazione copre tutta la quarta stagione.\nChristopher Hayden.\nI genitori di Lorelai approvano Christopher, poich\u00e9 \u00e8 il padre di Rory, e cercano in tutti i modi di riavvicinare i due ragazzi. Nonostante diverse proposte di matrimonio, Lorelai mantiene un'amicizia con Christopher attraverso gli anni. Comunque, quando Lorelai scopre che Christopher ha trovato un lavoro fisso e ha un'automobile (al posto della moto che per tanti anni ha usato), comincia a capire che forse Christopher stia veramente cambiando e gli d\u00e0 cos\u00ec una chance. La loro storia sembra concretizzarsi nelle ultime puntate della seconda stagione, ma viene bruscamente cancellata quando Christopher scopre di aspettare una bambina, Georgia, soprannominata Gigi, dalla sua ex-fidanzata Sherry Tinsdale (M\u00e4dchen Amick). Il personaggio far\u00e0 poi solo fugaci apparizioni, fino alla quinta stagione.\nLorelai capisce di aver definitivamente chiuso con Christopher fino a quando l'uomo e Gigi vengono lasciati da Sherry che ha accettato un lavoro a Parigi. Christopher e Lorelai ricominciano a frequentarsi quando la relazione tra Luke e Lorelai entra in crisi. Christopher dice a Lorelai di amarla ancora, di averla sempre amata e che non smetter\u00e0 mai di amarla e non pu\u00f2 passare il resto della vita senza di lei. Egli \u00e8 convinto che Lorelai sia l'unica donna per lui. Christopher la convince a sposarla a Parigi in un matrimonio lampo senza nessun coinvolgimento delle famiglie e degli amici di entrambi. Cos\u00ec il personaggio ritorna in pianta stabile tra la sesta e la settima stagione.\nLa sua relazione con Christopher finisce, nel corso della settima stagione, perch\u00e9 Lorelai capisce che \u00e8 ancora innamorata di Luke e Christopher non riesce ad accettare di essere la sua seconda scelta.\nLuke Danes.\nLuke Danes \u00e8 il proprietario della tavola calda dove Lorelai e Rory vanno tutti i giorni. \u00c8 l'uomo pi\u00f9 importante della vita di Lorelai, colui che \u00e8 la principale causa di tutte le relazioni finite male di entrambi. I due hanno il loro primo appuntamento dopo otto anni dal loro primo incontro, e dopo quattro stagioni di lievissimo corteggiamento, mai concretizzatosi. La loro storia, iniziata nell'ultima puntata della quarta serie, proseguir\u00e0, a parte una breve separazione, per tutta la quinta serie. Nell'ultima puntata della quinta serie Lorelai chiede a Luke di sposarla e lui accetta. Tuttavia, a causa di vari problemi che affliggeranno la coppia (il litigio con Rory prima, ma soprattutto la scoperta di avere una figlia da parte di lui) il matrimonio sar\u00e0 rimandato. Lorelai, tuttavia, incapace di aspettare e di essere messa in secondo piano rispetto alla figlia di Luke, decide di dare a lui un ultimatum: o si sposeranno o \u00e8 finita. Nasce un litigio che porter\u00e0 alla rottura fra i due e la totale mancanza di lucidit\u00e0 da parte di Lorelai che, disperata, passa la notte stessa del litigio con Christopher. Nonostante Luke cambi idea la mattina dopo presentandosi a casa di Lorelai con il suo furgone pieno di cose e proponendole un matrimonio immediato, lei confessa di avere passato la notte con Christopher divorata dai sensi di colpa e ci\u00f2 provocher\u00e0 la rottura fra i due e a una relazione con Christopher culminata poi nel matrimonio a Parigi.\nAvvenuta la separazione con Christopher, Lorelai torner\u00e0 con Luke solo nell'ultima puntata della settima stagione, a causa dell'orgoglio/timidezza di entrambi nel riallacciare un rapporto, e il telefilm si conclude con il loro bacio e un radioso futuro all'orizzonte.\nSi sposeranno poi nell'episodio Autunno del revival, con una cerimonia intima a cui partecipano solo Rory, Lane e Michel, lasciando intendere che ripeteranno la cerimonia il giorno dopo per festeggiare con tutta Stars Hollow."}
{"id": "1284259", "revid": "767487", "url": "https://it.wikipedia.org/wiki?curid=1284259", "title": "Among the Stars", "text": "Among the Stars \u00e8 un disco di Michael Pinder, tastierista e voce del gruppo rock inglese dei The Moody Blues, pubblicato nel 1994."}
{"id": "1284260", "revid": "486946", "url": "https://it.wikipedia.org/wiki?curid=1284260", "title": "Regio conservatorio musicale di Palermo", "text": ""}
{"id": "1284262", "revid": "30149", "url": "https://it.wikipedia.org/wiki?curid=1284262", "title": "Opere e documenti di papa Giovanni Paolo II", "text": "Il seguente elenco raccoglie opere e documenti di papa Giovanni Paolo II."}
{"id": "1284265", "revid": "1800218", "url": "https://it.wikipedia.org/wiki?curid=1284265", "title": "Fudbalski Klub Sarajevo", "text": "Il Fudbalski klub Sarajevo, noto semplicemente come Sarajevo, \u00e8 una societ\u00e0 calcistica bosniaca con sede nella citt\u00e0 di Sarajevo.\nSquadra bosniaca pi\u00f9 titolata nell'epoca della Jugoslavia, con 2 campionati jugoslavi in bacheca, due secondi posti nella competizione e il sesto posto nella classifica perpetua della Prva Liga jugoslava, dopo l'indipendenza della Bosnia ed Erzegovina si \u00e8 aggiudicata 5 campionati bosniaci, 6 Coppe di Bosnia e una Supercoppa di Bosnia.\nLa squadra gioca allo Stadio Asim Ferhatovi\u0107 Hase, impianto da 34 500 posti, in tenuta bianco-bordeaux.\nStoria.\nFondata il 24 ottobre 1946, il Sarajevo \u00e8 stata la squadra bosniaca di maggior successo dell'ex Jugoslavia, vincendo due titoli della First League, classificandosi seconda in altre due occasioni e finendo sesta nella classifica di tutti i tempi della competizione. Il club entr\u00f2 nella First League jugoslava nella stagione 1948-49 e alla fine partecip\u00f2 a tutte le stagioni tranne due. Dopo che la Bosnia ed Erzegovina ottenne l'indipendenza dalla Jugoslavia, il Sarajevo divenne uno dei pi\u00f9 grandi ambasciatori del paese. Partendo, durante la guerra bosniaca, per un grande tour mondiale con l'obiettivo di ottenere il sostegno internazionale per la causa del paese.\nOggi il Sarajevo \u00e8 uno delle squadre pi\u00f9 importanti della Premier League della Bosnia, dove ha vinto cinque campionati, sette coppe bosniache e una supercoppa bosniaca. Il Sarajevo \u00e8 la squadra di calcio pi\u00f9 popolare del paese, insieme all\u2019'FK \u017deljezni\u010dar, con cui condivide una forte rivalit\u00e0 che si manifesta nel derby di Sarajevo.\nIl club gioca le partite casalinghe allo stadio Asim Ferhatovi\u0107 Hase, dal nome dell'attaccante del club Asim Ferhatovi\u0107. Lo stadio ha una capacit\u00e0 di . La societ\u00e0 si posiziona al 6\u00ba posto nella classifica perpetua della Prva Liga Jugoslava. Da dicembre 2013, il Sarajevo \u00e8 gestito da un uomo d'affari malese, investitore ed ex presidente del gruppo Berjaya, Vincent Tan.\nNella Champions League 2007-08 il Sarajevo \u00e8 riuscito ad arrivare fino al terzo ed ultimo turno preliminare. Infatti, dopo essere partito ed aver superato i primi due turni, \u00e8 stato eliminato all'ultimo, con un punteggio totale di 4-0, dalla Dinamo di Kiev. Se avesse superato anche quest'ultimo turno, sarebbe entrata, per la prima volta nella storia, nella fase a gironi.\nOrganico.\nRosa 2020-2021.\n\"Aggiornata all'8 settembre 2020.\""}
{"id": "1284267", "revid": "182396", "url": "https://it.wikipedia.org/wiki?curid=1284267", "title": "Marco Plautio Silvano", "text": ""}
{"id": "1284272", "revid": "767487", "url": "https://it.wikipedia.org/wiki?curid=1284272", "title": "Harsh Times - I giorni dell'odio", "text": "Harsh Times - I giorni dell'odio (\"Harsh Times\") \u00e8 un film drammatico indipendente del 2005 diretto da David Ayer ed interpretato da Christian Bale e Freddy Rodr\u00edguez.\nTrama.\nJim Davies \u00e8 un ex-Ranger dell'Esercito veterano della guerra in Afghanistan affetto da stress post-traumatico, congedato con onore. Il suo stato mentale \u00e8 traumatizzato dagli orrori che ha vissuto durante i combattimenti. Ha una ragazza in Messico, Marta, che ama e dalla quale \u00e8 ricambiato. Il suo sogno \u00e8 sposarla e portarla con lui in America. Dopo averle fatto visita, torna a Los Angeles e si reca dal suo migliore amico Mike. La ragazza di Mike, Sylvia, non vede di buon occhio questa loro amicizia che considera deleteria e pericolosa. Per costringere Mike a trovarsi un lavoro gli d\u00e0 un ultimatum e il ragazzo si mette in cerca di un impiego assieme all'amico. Jim infatti, ha il desiderio di entrare in polizia ma non passa alcuni test attitudinali a causa del suo stato psicologico. Depresso da questo rifiuto, comincia a girare per la citt\u00e0 in cerca di svago e convince Mike ad unirsi a lui, considerando il suo cercare un lavoro un inutile spreco di tempo ed energie.\nI due hanno diversi scontri con piccole bande della citt\u00e0 e con una in particolare. Jim mette in fuga i delinquenti e si appropria di una pistola e della loro marijuana. Decidono di vendere l'arma ma durante la trattativa assistono ad un omicidio. Mike rimane scioccato dalla scena mentre Jim invece sembra affascinato da quanto ha appena visto.\nQuando Mike torna a casa ubriaco, Sylvia decide di buttarlo fuori dato che le ha mentito dicendole di aver trovato un lavoro lasciandole un falso messaggio sulla segreteria telefonica. Intanto Jim bara ad un esame delle urine per poter tentare di entrare presso il Dipartimento di Sicurezza, ma anche stavolta viene rifiutato, dato che non passa il test della macchina della verit\u00e0 che lo mette in crisi alla domanda se faccia uso o meno di droga. Viene comunque contattato per il suo carattere duro e per i suoi trascorsi nell'Esercito per diventare agente esterno in Colombia, lavoro che gli viene affidato anche per la sua capacit\u00e0 di parlare spagnolo. Jim accetta ma viene avvertito che per questo incarico non potr\u00e0 sposarsi, soprattutto con una straniera, cosa che invece lui aveva gi\u00e0 progettato con Marta.\nMike intanto riesce a trovare lavoro grazie all'incontro con un suo vecchio amico, ma Sylvia gli dice che ha fatto solo il suo dovere. Il ragazzo, infuriato, decide di seguire Jim in Messico, per festeggiare comunque. Una volta arrivati, i due partecipano ad una festa dove Marta confida a Jim di aspettare un figlio da lui e il ragazzo reagisce in malo modo a questa notizia, puntandole la pistola alla testa. Il suo stato d'animo \u00e8 da considerarsi una conseguenza della sua malattia, ma la ragazza, spaventata, mette fine alla loro relazione.\nTornando a casa, Jim confida a Mike di aver riempito il portabagagli dell'auto con 20 kg di marijuana e lui si rifiuta di assecondarlo in questa sua ennesima pazzia. Jim costringe con una pistola alla testa l'amico e lui, consapevole che Jim non sta bene, decide di aiutarlo comunque. Arrivati a Los Angeles, decidono di vendere il carico ad un gruppo di malviventi ma uno degli acquirenti \u00e8 uno della banda che in precedenza i due avevano derubato. Da quell'incontro ne nasce una sparatoria che lascer\u00e0 a terra alcuni dei compratori. Uno di loro accorre in aiuto degli amici e spara alla macchina dei due ragazzi in fuga colpendo Jim alla schiena e alla testa. Mike \u00e8 sconvolto da quanto \u00e8 appena successo e si ferma per soccorrere l'amico che intanto, ferito gravemente, gli chiede di ucciderlo per mettere fine alle sue sofferenze. Mike decide di accontentare l'amico, ormai in fin di vita e dopo averlo finito, scappa dalla sua ragazza, pentito del suo comportamento degli ultimi giorni.\nProduzione.\nChristian Bale oltre ad interpretare il ruolo principale, con questa pellicola \u00e8 alla sua prima esperienza come produttore.\nRegia e sceneggiatura.\nDavid Ayer ha attinto alle sue esperienze nella Marina degli Stati Uniti nello scrivere la sceneggiatura di questa pellicola.\nDistribuzione.\nIl film \u00e8 stato distribuito negli Stati Uniti nel novembre 2006, ed \u00e8 arrivato nelle sale cinematografiche italiane nel giugno 2007.\nIncassi.\nIl film non riscuote molto successo ai botteghini incassando in tutto il mondo la cifra di circa 5,967,038 milioni di dollari, superando di poco il budget di due milioni..\nLa pellicola viene presentata al Toronto International Film Festival nel 2005 ed esce nelle sale il 10 novembre del 2006. Nonostante lo scarso risultato nelle sale cinematografiche, l'interpretazione di Christian Bale viene elogiata dalla stampa che definisce il suo personaggio \"ipnotico\"."}
{"id": "1284273", "revid": "599013", "url": "https://it.wikipedia.org/wiki?curid=1284273", "title": "Basile Boli", "text": "Biografia.\nAnche suo fratello Roger \u00e8 stato calciatore e attualmente anche suo nipote (il figlio di quest'ultimo) K\u00e9vin svolge lo stesso mestiere.\nCarriera.\nNato in Costa d'Avorio, Boli si trasfer\u00ec fin da bambino in Francia, dove inizi\u00f2 la carriera di calciatore nelle squadre giovanili di Parigi prima di firmare per l' nel 1982. Difensore molto potente, Boli approd\u00f2 presto in prima squadra e fece il suo debutto nella Nazionale francese in 1986.\nNel 1990 Boli si trasfer\u00ec all'Olympique Marsiglia che, sotto la presidenza di Bernard Tapie, stava diventando la squadra dominante in Francia. Boli fu uno dei protagonisti della vittoria della Ligue 1 nel 1991 e nel 1992 e fu sempre presente nella Champions League 1992-1993, vinta in finale dai marsigliesi 1-0 contro il Milan proprio grazie a un suo gol. Nonostante questi successi, Boli fu costretto a lasciare il Marsiglia nel 1994 a seguito della retrocessione del club a causa di uno scandalo di corruzione.\nDisputa nell'estate di quell'anno una tourn\u00e9e estiva con la Lazio, ma l'allora tecnico biancoceleste Zeman lo scart\u00f2, sicch\u00e9 Boli firm\u00f2 per i Rangers, con cui mise a referto 28 presenze e due gol nella stagione 1994-1995, vincendo il campionato. A fine stagione lascia i Rangers per tornare in Francia nelle file del prima di concludere la sua carriera in Giappone nel 1997 con gli Urawa Red Diamonds.\nControversie.\nIl 17 novembre 2009 Boli \u00e8 stato arrestato per abuso d'ufficio e appropriazione indebita nell'ambito dell'attivit\u00e0 dell'associazione \"Entreprendre et diriger en Afrique\" (ERA), di cui \u00e8 presidente."}
{"id": "1284274", "revid": "56620", "url": "https://it.wikipedia.org/wiki?curid=1284274", "title": "Giorgio Morelli", "text": "Biografia.\nCominci\u00f2 la sua attivit\u00e0 nel 1943, quando frequentava la scuola di avviamento commerciale, scrivendo su ciclostilati clandestini, i \"Fogli Tricolori\". Nella primavera del 1944, diciottenne, entr\u00f2 in una formazione partigiana, la Brigata Garibaldi, dalla quale usc\u00ec all'inizio del 1945 per passare alle Fiamme Verdi. Si arruol\u00f2 nella 284\u00aa Brigata \"Italo\", fondata da don Domenico Orlandini operante nelle province di Reggio Emilia e Modena.\nNella sede della formazione partigiana cattolica Morelli, assieme a Eugenio Corezzola, suo coetaneo, fond\u00f2 il giornale clandestino \"La Penna\": ne uscirono quattro numeri tra marzo e aprile. Il 23 aprile 1945 Morelli fu il primo partigiano ad entrare nella Reggio Emilia liberata dai nazifascisti. Fu amico di Mario Simonazzi, popolare comandante partigiano ucciso nella Pasqua del 1945 da partigiani legati al PCI. Inoltre era nipote del professore Alfonso Rossi e di Matilde Rossi Scipioni, sequestrati insieme ad altri il 1\u00ba gennaio 1945 dai partigiani e poi uccisi. I corpi non furono mai pi\u00f9 rinvenuti e Morelli ipotizz\u00f2 che nel dopoguerra fossero stati \u00abbruciati nelle fornaci di Ca' de Caroli\u00bb\nDopo la Liberazione, sconvolto dall'uccisione dell'amico e dal clima di violenza e omert\u00e0 in cui era precipitata la provincia di Reggio Emilia, diede vita assieme a Eugenio Corezzola ad un settimanale indipendente, \"La nuova Penna\". Morelli si prefisse l'obiettivo di scoprire la verit\u00e0 sui numerosi delitti politici, insabbiamenti e depistaggi commessi dai comunisti reggiani nella provincia. Dopo solo sette giorni dall'uscita del primo numero (datato 23 settembre) il giornale attir\u00f2 gli strali del Partito comunista reggiano. Didimo Ferrari, capo partigiano col nome di \"Eros\" e presidente locale dell'ANPI, defin\u00ec \"La nuova Penna\" \"l'organo dei nemici del popolo\". Ma Morelli e Corezzola non si fecero intimidire e continuarono nelle loro inchieste. \"Eros\" li espulse dall'ANPI e Morelli gli replic\u00f2 con un articolo che rimase uno dei suoi editoriali pi\u00f9 famosi, intitolato: \"Eros, per chi suoner\u00e0 la campana?\". Si legge:\nL'articolo, come tutti i suoi editoriali, era firmato con lo pseudonimo \"Il Solitario\". Il giornale ebbe vita assai difficile. La tipografia che lo stampava fu minacciata e danneggiata, e per continuare ad uscire dovette essere stampata presso i Padri Benedettini di Parma.\nL'attentato.\nIl 27 gennaio 1946 Morelli venne ferito in un agguato ad opera di ignoti che, nottetempo, gli spararono sei colpi di pistola, mentre rientrava nella sua abitazione di Borzano. Riusc\u00ec a scampare all'attentato, per\u00f2 uno dei proiettili fer\u00ec un polmone. Morelli torn\u00f2 al lavoro, per\u00f2 in poco tempo si ammal\u00f2 di tubercolosi. Trasferito in un sanatorio di Arco, non riusc\u00ec a guarire dalla malattia e mor\u00ec il 9 agosto 1947, accudito dalla sorella.\nNel maggio 1946, sulla \"Nuova Penna\", Pasquale Marconi, gi\u00e0 rappresentante della Democrazia Cristiana nel CLN, descrisse i difficili rapporti al tempo della guerra con la componente comunista.\nSolo dopo la rottura della collaborazione governativa tra cattolici e comunisti (31 maggio 1947), le indagini sulla morte del \"Comandante Azor\", il partigiano cattolico Mario Simonazzi, ripresero e si conclusero con la celebrazione di un processo in cui vennero confermate le denunce del coraggioso giovane."}
{"id": "1284283", "revid": "228587", "url": "https://it.wikipedia.org/wiki?curid=1284283", "title": "Giorgio Cencetti", "text": "Biografia.\nFiglio di Edoardo Cencetti e di Francesca Monti, si laure\u00f2 in giurisprudenza nel 1929 e in seguito in lettere. Per la paleografia e diplomatica fu allievo di Vincenzo Federici e di Pietro Torelli, professore ordinario di storia del diritto a Firenze.\nArchivista.\nNel 1933 entr\u00f2 come archivista all'Archivio di Stato di Bologna, struttura della quale fu direttore negli anni 1935-1936 e 1949-1951.\nNel 1942 fu inviato a Zara per il riordinamento degli archivi dalmati. Nel 1943-1944 cur\u00f2 il trasferimento a Venezia di fondi documentali rilevanti conservati negli archivi di tali province. Nel 1948 fu incaricato dal Governo italiano per l'esecuzione del trattato di pace con la Iugoslavia in materia di archivistica.\nDocente.\nNel 1940 ebbe la libera docenza in paleografia e diplomatica all'Universit\u00e0 di Bologna, nel 1944 ebbe l'incarico e il 1\u00b0 febbraio 1951 entr\u00f2 in ruolo per queste stesse materie.\nNel 1959 venne chiamato per la stessa cattedra presso l'Universit\u00e0 degli studi di Roma, dove a partire dal 1966 fu inoltre preside della Scuola speciale per archivisti e bibliotecari.\nDal 1966 al 1970, su nomina ministeriale, fece parte del Consiglio superiore delle accademie e biblioteche.\nStudi.\nCondusse significativi studi sul contratto di enfiteusi nel territorio bolognese.\nSi occup\u00f2 di paleografia latina, in particolare con le opere \"Lineamenti di storia della scrittura latina\" e \"Vecchi e nuovi orientamenti nello studio di paleografia\", nelle quali propose il concetto di \"canonizzazione\", precursore del concetto di \"addensamento calligrafico\" di Bernhard Bischoff, che cambi\u00f2 la comprensione dello sviluppo della scrittura latina tardo antica e altomedievale."}
{"id": "1284293", "revid": "466539", "url": "https://it.wikipedia.org/wiki?curid=1284293", "title": "Arena (tauromachia)", "text": "L'arena per la tauromachia (in spagnolo \"plaza de toros\", in portoghese \"pra\u00e7a de touros\"), conosciuta anche come circo taurino o piazza dei tori, ha origine nell'Europa antica. \u00c8 una struttura architettonica dalla funzionalit\u00e0 simile all'arena classica sebbene di stile differente a seconda della maggiore o minore antichit\u00e0 della costruzione.\nPrincipalmente \u00e8 un anfiteatro chiuso dalla forma approssimativamente circolare con gradinate e servizi che circondano uno spazio centrale dove si realizza lo spettacolo taurino. In questo spazio si trova il \"ruedo\" o arena propriamente detta, che \u00e8 un terreno di terra battuta preparato al fine di servire appropriatamente allo spettacolo ed \u00e8 circondato da un ritiro dove si rifugiano i toreri e i loro subalterni chiamato vicolo.\nIl vicolo \u00e8 separato dall'arena da una parete, generalmente di legno e di circa 140 centimetri di altezza, che possiede delle piccole entrate verso l'arena per facilitare l'ingresso in caso d'emergenza. Dispone di portoni per l'entrata e l'uscita dei partecipanti e dei tori, sebbene la quantit\u00e0 e disposizione di questi varia da recinto a recinto.\nStoria.\nLo sviluppo di recinti con caratteristiche specifiche per la realizzazione di corride di tori viene relazionato con lo sviluppo dello spettacolo come tale.\nNella antichit\u00e0 i circhi romani avevano caratteristiche simili a quelle delle odierne arene per tauromachia (di fatto l'arena di N\u00eemes, in Francia, \u00e8 un anfiteatro romano), e l'origine delle corride \u00e8 relazionata alle antiche tradizioni romane, sebbene questi recenti in principio non erano molto utilizzanti per questi eventi. Quando le feste taurine erano principalmente realizzate a cavallo, gli spettacoli erano pubblici e si realizzavano nelle piazze delle citt\u00e0.\nSolo pi\u00f9 tardi, con l'affermarsi dello spettacolo con il torero in piedi come espressione pi\u00f9 rappresentativa della tauromachia, durante il sorgere di grandi toreri locali e di fronte al disordine regnante durante queste feste, si fece imperante la creazione di spazi che ospitassero adeguatamente il pubblico. Di fatto prima di essere autorizzata nel 1730 la costruzione della \"Plaza de Toros de la Real Maestranza de Caballer\u00eda de Sevilla\" per realizzare corride, lo spazio originale aveva una forma rettangolare, e non si cominci\u00f2 la costruzione di spazi di forma circolare fino a tre anni dopo. Un'altra arena circolare si comincia a costruire a Ronda nel 1754, in cui si realizzarono i primi spettacoli nel 1782.\nCategorie.\nIn Spagna il Decreto reale num. 145/1996 organizza queste arene in tre categorie. Secondo l'et\u00e0, tradizione, grandezza e numero di feste annuali, le arene si dividono in prima, seconda e terza categoria. Sono di prima categoria quelle di Bilbao, San Sebasti\u00e1n, Saragozza, Barcellona, Madrid, Valencia, Cordova, Siviglia e Malaga.\nIl Decreto 145/1996 impone un peso minimo dei tori, e altri dettagli a seconda della categoria cui appartiene l'arena. Le comunit\u00e0 autonome possono aggiungere nuove disposizioni secondo la categoria. Ad esempio, in Andalusia, qualunque cittadino pu\u00f2 essere scelto come Presidente con diritto a graziare il toro in arene di terza categoria.\nLa categoria serve anche da discriminante per il prezzo d'entrata, le assicurazioni e i professionisti che devono essere presenti durante l'atto.\nArene per la tauromachia nel mondo.\nLe principali costruzioni di questo tipo si trovano in Europa, quasi esclusivamente in Spagna, Portogallo e nel sud della Francia. Oltre a queste ve ne sono numerose in America del sud, America Centrale e in Messico."}
{"id": "1284298", "revid": "773636", "url": "https://it.wikipedia.org/wiki?curid=1284298", "title": "Chiesa di San Francesco (Pienza)", "text": "La chiesa di San Francesco \u00e8 un luogo di culto cattolico che si trova nel centro storico di Pienza, in provincia di Siena.\nStoria e descrizione.\nLa chiesa \u00e8 di origine duecentesca. L'impianto \u00e8 quello tipico delle chiese francescane, a navata unica e scarsella terminale voltata a crociera.\nAnche la facciata \u00e8 improntata all'austerit\u00e0 mendicante: solo il portale vi introduce una nota decorativa. All'interno si trovano importanti resti di affreschi trecenteschi, soprattutto nel presbiterio, con \"Annunciazione\", \"Deposizione\", \"Orazione nell'orto\", \"Stimmate di san Francesco e santi\", dovuti a due pittori senesi della seconda met\u00e0 del Trecento, Cristoforo di Bindoccio e Meo di Piero.\nNell'altare sinistro la \"Madonna della Misericordia\" e i \"Santi Sebastiano e Bernardino\", della bottega di Luca Signorelli."}
{"id": "1284300", "revid": "729019", "url": "https://it.wikipedia.org/wiki?curid=1284300", "title": "Critiche a Giovanni Paolo II", "text": "Durante il suo lungo pontificato, l'operato di papa Giovanni Paolo II fu oggetto di diverse critiche.\nSessualit\u00e0 e AIDS.\nLa posizione di questo pontificato nei confronti della contraccezione fu oggetto di critiche e con essa la condanna dell'uso del profilattico. Dal Vaticano venne riaffermata la posizione tradizionale, per la quale l'atto coniugale deve rispettare sempre il suo duplice significato unitivo e procreativo e deve essere praticato solo nell'ambito del matrimonio eterosessuale.\nDi fronte a questa posizione la polemica si accese in ragione della gravissima pandemia di AIDS. La maggior parte dei governi (compreso quello della Polonia) produsse campagne di informazione per sollecitare i cittadini all'uso del preservativo come strumento di difesa dal contagio; la Chiesa critic\u00f2 questo tipo di interventi, ritenendo che promuovano un atteggiamento di tolleranza nei confronti dei rapporti extra-matrimoniali, come pure omosessuali, nella ricerca di un piacere individualistico e irresponsabile in contrapposizione ai valori cristiani che comprendono la prospettiva del matrimonio e di una futura famiglia.\nNonostante le critiche e i pericoli di aumento di contagio sottolineati dal mondo medico, impliciti in questa politica che risulta nei fatti di difficile applicazione, la Chiesa intraprese una solitaria quanto vigorosa campagna contro la promiscuit\u00e0 sessuale e la leggerezza dei costumi, proponendo l'astinenza (prima del matrimonio) e la fedelt\u00e0 al coniuge come la soluzione al contagio dal virus.\nSostegno alle dittature di destra.\nTra le critiche rivolte a Giovanni Paolo II, vi \u00e8 l'accusa di aver sostenuto, col fine di opporsi al comunismo, sistemi politici o vere e proprie dittature di destra. In particolare sono stati criticati i suoi rapporti col dittatore cileno Augusto Pinochet, anche se va comunque ricordato come, nella sua visita pastorale in Cile nel 1987, il papa abbia esplicitamente invitato i cattolici cileni a \"muoversi verso la democrazia\"; egli ha pubblicamente abbracciato il dittatore (cos\u00ec come, del resto, alcuni oppositori del regime). Tuttavia, alcune fonti vaticane sostengono che in occasione del viaggio in Cile il papa avrebbe anche sollecitato il tiranno al ripristino della democrazia; inoltre, altre fonti della Santa Sede affermano che Giovanni Paolo II sarebbe stato fatto affacciare sul balcone insieme al dittatore con un espediente contro la sua volont\u00e0. Gian Franco Svidercoschi, solo nel 2015, citando padre Roberto Tucci, organizzatore dei viaggi papali ha affermato che si \u00e8 trattato di un \"inganno\" messo in piedi dal governo cileno spiegandone la dinamica. Lo stesso Tucci aveva, gi\u00e0 nel 2011, espresso direttamente questa opinione senza citare alcun elemento di conferma. Tuttavia, tale ricostruzione verrebbe messa in dubbio da un filmato girato all'interno del palazzo della Moneda, durante il quale \u00e8 possibile vedere la tenda nera della porta del balcone, chiusa secondo padre Tucci, completamente aperta, permettendo quindi a Giovanni Paolo II di vedere la folla al di l\u00e0 dei vetri.\nIn varie occasioni Giovanni Paolo II ha comunque dimostrato solidariet\u00e0 con il dittatore: in particolare un telegramma di auguri del 1993 e una successiva lettera di solidariet\u00e0 quando venne arrestato in Gran Bretagna per essere estradato in Spagna, effettuando pressioni sulle autorit\u00e0 inglesi per bloccarne il processo di estradizione.\nAltro motivo di critiche fu l'occasione in cui l'arcivescovo \u00d3scar Romero, religioso salvadoregno molto impegnato a favore dei poveri del suo Paese e che verr\u00e0 assassinato proprio a causa della sua opposizione al governo golpista e repressivo, and\u00f2 in visita al Vaticano e venne ricevuto da papa Giovanni Paolo II; questi infatti lo esort\u00f2 a \"sforzarsi di avere una relazione migliore con il governo del suo Paese\" e a \"non avvicinarsi troppo a forze dell'opposizione\", ritenute violente.\nSempre riguardo alla politica in America latina, la proclamazione del cardinale Pio Laghi \u00e8 stata aspramente criticata dalle associazioni di sostegno alle vittime della dittatura (come le \"Madri di Plaza de Mayo\", le madri dei desaparecidos), secondo le quali avrebbe appoggiato la cosiddetta \"guerra sporca\" in Argentina.. A contraddire tali accuse, un'inchiesta giornalistica, condotta sull'operato dell'allora nunzio apostolico e pubblicata nel 1999, raccoglie testimonianze orali e lettere con liste indirizzate ai dittatori argentini con richieste di chiarimenti circa la sorte dei \"desaparecidos\" (al 1979 avrebbe chiesto chiarimenti complessivamente su 2.388 cittadini).\nQueste ingerenze del cardinale nelle questioni di natura interna lo fecero dichiarare nel 1980 \"persona non grata\" da parte del governo argentino costringendolo a lasciare il Paese.\nLe critiche all'operato di Giovanni Paolo II nei confronti dei dittatori dell'America Latina sono state recentemente rilanciate da Wikileaks. Sulla base di alcuni documenti diplomatici segreti del governo statunitense, sembra che il Vaticano si sia impegnato a minimizzare e tenere nascosti i rapporti relativi a centinaia di omicidi politici e migliaia di casi di tortura.\nSostegno all'Opus Dei.\n spesso indicata come \"setta\" ultraconservatrice e accusata anch'essa di aver sostenuto le dittature di destra latinoamericane.\nRuolo della donna.\nAltre critiche vennero dalle posizioni in materia di sessualit\u00e0. Non solo esponenti del femminismo, ma anche cattolici progressisti trovarono inaccettabile il ruolo della donna proposto da questo pontificato, cos\u00ec come la definitiva conferma dell'impossibilit\u00e0 di ordinare le donne. Va detto che dall'altra parte si richiama una lettera apostolica dal papa sulla dignit\u00e0 e vocazione della donna, nella quale esprime un ringraziamento per l'opera che svolgono.\nOmosessualit\u00e0.\nI militanti omosessuali hanno trovato inevitabilmente indisponente la reiterata sottolineatura dell'inaccettabilit\u00e0 (perch\u00e9 \u00abcontro natura\u00bb) del rapporto affettivo omosessuale e il conseguente rifiuto della formalizzazione del matrimonio omosessuale (definito come \u00abminaccia della societ\u00e0\u00bb). Venne inoltre giudicata offensiva la sfumatura dottrinale che non considera un peccato in s\u00e9 la condizione di omosessuale mentre condanna l'espressione in atti di tale condizione, imponendo l'astinenza sessuale e il celibato.\nPedofilia nel clero.\nIn argomento di governo del clero, il papa fu oggetto di critiche, soprattutto nell'America del Nord, a causa dei ripetuti casi di pedofilia che vedevano coinvolti vescovi e sacerdoti, per i quali fu accusato di non aver fornito una valida risposta n\u00e9 \u00abriportando all'ordine\u00bb i suoi rappresentanti, n\u00e9 tanto meno commentando i fatti accaduti, come forse taluno si sarebbe atteso; a tal proposito va ricordato che Wojtyla solo intorno al 2002 condann\u00f2 i casi avvenuti negli Stati Uniti.\nElementi controversi sono il fatto che Giovanni Paolo II si sia avvalso del segretariato di mons. John Magee, vescovo di Cloyne (Irlanda), coinvolto in un'inchiesta sulla pedofilia e l'accusa di aver ricevuto denaro dal cardinale Theodore McCarrick in cambio del silenzio sugli abusi sessuali sui minori.\nMafia, finanziamenti a Solidarno\u015b\u0107, il crack dell'Ambrosiano e lo IOR.\nIl giornalista Ferruccio Pinotti nel libro \"Poteri forti\" (BUR, 2005) ha indagato sulla morte di Roberto Calvi, dopo avere ripetutamente ascoltato il figlio di Calvi, che per anni ha ricostruito le vicende legate alla carriera e alla misteriosa morte del padre. Pinotti descrive le operazioni finanziarie con le quali Calvi riusc\u00ec a rendere il Banco Ambrosiano padrone di se stesso, cos\u00ec da poterlo gestire in piena autonomia. Operazioni, tuttavia, che rendono Calvi ricattabile e lo costringono a erogare cospicui finanziamenti a societ\u00e0 dipendenti dallo IOR guidato dal vescovo Paul Marcinkus.\nQuando si manifestano difficolt\u00e0 finanziarie, l'Ambrosiano cerca, senza riuscirvi, di recuperare il denaro prestato all'Istituto vaticano, che presumibilmente usa il denaro ricevuto per aiutare in tutto il mondo e in particolare in Polonia gruppi religiosi e politici vicini alla Santa Sede. Calvi allora proverebbe a rivolgersi ad ambienti religiosi vicini all'Opus Dei, che sarebbero stati disponibili a coprire i debiti dello IOR per ottenere maggior peso in Vaticano. Tentativo senza successo, perch\u00e9 ostacolato da quanti, in Vaticano, temono che il potere dell'Opus Dei possa crescere e per impedirlo sono disposti a lasciare fallire il Banco Ambrosiano.\nIn una lettera del 5 giugno 1982 rilasciata dal figlio diversi anni dopo e pubblicata nel libro di Pinotti, Calvi scrive anche a papa Giovanni Paolo II cercando aiuto: \nI segreti e gli interessi economici legati alla mancata restituzione da parte dello IOR del denaro ricevuto dal Banco Ambrosiano a sua volta provenienti da Cosa Nostra per via del suo \"banchiere\" Pippo Cal\u00f2 e connessi alle operazioni finanziarie che lo IOR realizzava per conto di propri clienti italiani desiderosi di esportare valuta aggirando le norme bancarie sarebbero quindi all'origine della decisione di uccidere Roberto Calvi, che, disperato e temendo di finire in carcere, avrebbe potuto rivelare quanto sapeva ai magistrati. Roberto Calvi fu trovato impiccato in un ponte di Londra, per la sua morte rimane ancora imputato il mafioso Pippo Cal\u00f2.\nIl Vaticano si oppose all'estradizione di Marcinkus e secondo quanto riportato nel libro \"Wojtyla segreto\" il motivo risiedeva nel fatto che Marcinkus aveva in pugno il papa, in quanto da lui dipendevano i finanziamenti a Solidarno\u015b\u0107.\nSecondo la moglie di Calvi: \nLicio Gelli disse: \nProcessi di beatificazione.\nCriticata fu la beatificazione, a opera di Woity\u0142a nel 2000, di Papa Pio IX, accusato dagli storici di varie controversie, quali aver difeso lo schiavismo (nelle sue \"Instruzioni\" del 20.6.1866 dice che: \u00abla schiavit\u00f9 in quanto tale, considerata nella sua natura fondamentale, non \u00e8 del tutto contraria alla legge naturale e divina; Possono esserci molti giusti diritti alla schiavit\u00f9 e sia i teologi che i commentatori dei canoni sacri vi hanno fatto riferimento. Non \u00e8 contrario alla legge naturale e divina che uno schiavo possa essere venduto, acquistato, scambiato o regalato\u00bb), antisemitismo (a Pio IX si fa ad esempio risalire la responsabilit\u00e0 del caso Edgardo Mortara) e di atteggiamenti considerati tirannici (come la repressione e l'esecuzione di patrioti italiani che lottarono per l'unit\u00e0 d'Italia o vari episodi come la decapitazione del cappellaio romano Antonio De Felici, sorpreso con uno scalpello da intagliatore su un pianerottolo delle scale del Palazzo Apostolico e a causa di ci\u00f2 condannato a morte).\nAltra fonte di controversie \u00e8 il significato della beatificazione del cardinale Alojzije Stepinac, vescovo di Zagabria imprigionato e lasciato morire in prigionia dopo la fine della seconda guerra mondiale dal regime comunista di Tito con l'accusa di aver collaborato con gli occupanti nazifascisti e di aver appoggiato le conversioni imposte con la forza ai Serbi ortodossi a opera degli Usta\u0161a nel complesso di Jasenovac, un lager in cui avvennero numerose stragi e il cui comandante fu per due mesi il frate Miroslav Filipovi\u0107-Majstorovi\u0107, espulso dall'ordine nel 1942. Tuttavia, \u00e8 accertato il fatto che il vescovo di Zagabria, durante la Seconda Guerra Mondiale, salv\u00f2 serbi ed ebrei. Per contro, il fatto che il processo di beatificazione di alcuni vescovi e sacerdoti vittime delle dittature di destra latinoamericane, in particolare del Cile, proceda a rilento o non sia stato avviato, \u00e8 stato da alcuni criticato come un'ulteriore prova di mancata presa di distanze da questi regimi.\nCritiche da ambienti tradizionalisti.\nSe molte critiche venivano da ambienti culturali \u00abprogressisti\u00bb, altre, non meno profonde, venivano invece da certi ambienti tradizionalisti riguardo agli incontri interreligiosi di Assisi nel 1986 e nel 2002, che hanno sempre rifiutato le innovazioni del Concilio Vaticano II e premevano per un ritorno alla tradizione tridentina.\nInterventismo politico, ateismo e laicit\u00e0.\nAlcuni esponenti dei Radicali Italiani hanno contestato il rivendicare privilegi ritenuti secolari, attraverso un interventismo politico di cui l'Italia \u00e8 stata il principale destinatario. Spesso questo interventismo \u00e8 stato visto come una forma d'ingerenza nella vita dello Stato che \u00e8 riuscita a trovare nelle istituzioni repubblicane un interlocutore disposto ad assecondare il clero.\nAlcuni atei accusano inoltre Giovanni Paolo II di aver considerato l'ateismo un banale sinonimo di comunismo e di aver equiparato l'apostasia al degrado morale, sostenendo questa critica a partire dall'affermazione contenuta nell'enciclica \"Centesimus Annus\": \u00abLa negazione di Dio priva la persona del suo fondamento\u00bb o dal discorso dell'omelia di \"Confessione dei peccati\" quando inser\u00ec l'ateismo tra \u00abi mali di oggi\u00bb.\nInfine \u00e8 stata anche contestata la centralizzazione delle decisioni in materia di politica estera e nomine e la sua condanna della teologia della liberazione."}
{"id": "1284303", "revid": "889336", "url": "https://it.wikipedia.org/wiki?curid=1284303", "title": "Mummelsee", "text": "Il Mummelsee \u00e8 un piccolo lago della Foresta Nera. Si trova nel comune di Seebach, nei pressi di Achern. Il lago \u00e8 uno dei pi\u00f9 visitati del Baden-W\u00fcrttemberg, anche in virt\u00f9 della Schwarzwaldhochstra\u00dfe (strada alta della foresta nera in it.) che gli passa accanto.\nIl lago si trova ad una altezza di 1036\u00a0m sul livello del mare, una profondit\u00e0 massima di 17\u00a0m, ed ha una circonferenza di 800\u00a0m.\nPer tre quarti \u00e8 circondato da boscaglia che subito si erge ripida verso alcune cime: A Ovest la \"Katzenkopf\" (1123\u00a0m), a Nord la \"Hornisgrinde\" (1164), la pi\u00f9 alta montagna nel Nord della Foresta Nera. A Sud del lago invece l'argine \u00e8 piuttosto piatto. Vi si trovano un albergo con ristorante, negozietti di souvenir e un noleggio di pedal\u00f2. Si possono anche acquistare le tipiche specialit\u00e0 alimentari della Foresta Nera, come il prosciutto e i formaggi locali. Un forno a legna all'aperto sforna diverse volte al giorno il pane tradizionale. Inoltre ci sono due ampi parcheggi per auto e pullman."}
{"id": "1284304", "revid": "85147", "url": "https://it.wikipedia.org/wiki?curid=1284304", "title": "Aulo Cecina Severo", "text": "Biografia.\nNacque attorno al 43 a.C.; appartenente alla \"gens Caecina\", era originario di Volterra nell'Etruria, figlio di un certo Aulo Cecina e fratello di Gaio Cecina Largo, console suffetto nel 13. Ebbe sei figli.\nDivenne console \"suffectus\" nell'1 a.C. all'et\u00e0 di 42 anni, poich\u00e9 quale \"homus novus\", non avendo una discendenza consolare, dovette aspettare per tradizione dopo i 40 anni. Era stato in precedenza tribuno militare, attorno al 25 a.C., poi Questore nel 19 a.C.\nCarriera militare.\nIn Mesia e Pannonia.\nFu uno dei migliori generali sotto Augusto e Tiberio, diventando, in seguito alle operazioni militari che si svilupparono nell'area illirico-balcanica, il primo governatore della neo-costituita provincia di Mesia (o forse come dice Syme \u00e8 un anacronismo di Cassio Dione Cocceiano, e pertanto Cecina Severo era proconsole di Macedonia), dove fu duramente impegnato durante la grande rivolta contro Pannoni e Dalmati dal 6-9.\nNel 6 riusciva ad espugnare \"Sirmio\", che era stata occupata dagli insorti, e riusc\u00ec a difendere la neo-provincia da attacchi e razzie di Sarmati Iazigi e Daci, avvalendosi anche dell'aiuto del re trace, \"Rhoimetalkes\". L'anno seguente, insieme a Marco Plauzio Silvano, sotto l'alto comando del futuro imperatore Tiberio, guid\u00f2 cinque legioni a Siscia, ed evit\u00f2 una possibile distruzione dell'intera armata romana. Negli anni successivi, dell'8 e 9, rimase impegnato lungo il fronte macedonico, sia a difendere la provincia affidatagli, dai continui attacchi di Daci e Iazigi, sia penetrando da est nell'Illirico meridionale, per reprimere gli ultimi focolai della rivolta dei Dalmati.\nIn Germania (14-16).\nNel 14 divenne legato di Germanico nella Germania inferior, e dopo tre anni di campagne in Germania (dal 14 al 16), otteneva gli \"Ornamenta triumphalia\" e la parziale sconfitta di Arminio. L'onore di Roma era salvo. La disfatta subita a Teutoburgo era stata riscattata. Di lui si ricorda nel corso della campagna del 15, un episodio in cui, sorpreso con le sue legioni, durante l'attraversamento dei cosiddetti \"pontes longi\" nelle zone acquitrinose tra il fiume Ems ed il Weser, rischi\u00f2 di venire annientato da un attacco improvviso dei Germani. Prudentemente per\u00f2 egli, a differenza di Varo, aveva fatto costruire un accampamento trincerato durante la sosta delle truppe, per cui pot\u00e9 respingere con successo l'attacco e successivamente allontanarsi.\n\u00c8, infine, sua la proposta nel 21 di vietare la presenza delle mogli presso i comandanti provinciali, da buon militare qual era, forse per evitare distrazioni nel corso di dure campagne militari."}
{"id": "1284307", "revid": "31092", "url": "https://it.wikipedia.org/wiki?curid=1284307", "title": "Uzbeg Khan", "text": ""}
{"id": "1284308", "revid": "15756", "url": "https://it.wikipedia.org/wiki?curid=1284308", "title": "Episodi di Grey's Anatomy (quarta stagione)", "text": "La quarta stagione della serie televisiva Grey's Anatomy \u00e8 stata trasmessa negli Stati Uniti dal 27 settembre 2007 al 22 maggio 2008 sul canale ABC.\nA causa dello sciopero degli sceneggiatori (\"WGA Strike\") la quarta stagione conta solamente 17 episodi.\nCon 15.920.000 telespettatori \u00e8 il decimo programma pi\u00f9 seguito della stagione televisiva USA 2007-2008.\nIn Italia la stagione \u00e8 stata trasmessa in prima visione dal 10 dicembre 2007 al 28 luglio 2008 su Fox Life di Sky. In chiaro \u00e8 andata in onda dall'8 settembre al 3 novembre 2008 su Italia 1.\nChyler Leigh viene aggiunta al cast fisso della serie sempre con il ruolo della specializzanda Lexie Grey.\nBrooke Smith entra nel cast fisso della serie sempre con il ruolo della dott.ssa Erica Hahn a partire dal quinto episodio della stagione.\nCambiamenti.\nTrama.\nSon passati 17 giorni dal giorno del fallito matrimonio di Cristina e Burke. Cristina e Meredith sono andate in luna di miele alle Hawaii, senza pi\u00f9 avere contatti con Derek e Burke.\nDopo aver fallito il suo esame, George affronta riluttante il suo \"secondo\" primo giorno di tirocinio, rivivendo il suo internato tra un mare di facce nuove. George rivela a Lexie che sta ripetendo l'anno da tirocinante.\nNel frattempo a Cristina, Meredith, Izzie e Alex vengono assegnati i nuovi tirocinanti: George viene affidato a Meredith, Lexie viene affidata a Cristina.\nIzzie invece ha contato ogni giorno dall'ultima volta in cui ha parlato con George.\nAl Seattle Grace arrivano 3 vittime di un incidente stradale a catena: saranno la prima vera responsabilit\u00e0 per Callie come Specializzando Capo. Gli altri specializzandi che Callie ha chiamato tardano a rispondere alla chiamata e Miranda obietta che con lei, al contrario, correvano subito.\nCristina e Derek si occupano di Harry, un uomo che ha il cranio completamente staccato dalla prima vertebra cervicale: non si sono mai verificati dei casi del genere in cui il paziente non sia morto subito. L'uomo viene operato.\nMark e Meredith si occupano di Nancy Walter, una donna incinta trentaquattrenne che ha perso il braccio destro. Il braccio viene ritrovato e Mark la opera per riattaccarglielo. Durante l'operazione, George che sta assistendo Mark fa nascere il bambino della donna.\nCallie e Alex si occupano di Joey, un uomo tanto affamato da mettersi a mangiare dei batuffoli di cotone, delle pinze e addirittura delle forbici. L'uomo si ritrova cos\u00ec con l'addome perforato e Alex l'opera d'urgenza con l'aiuto della Bailey.\nLexie si presenta a Meredith, che resta piuttosto sorpresa. Derek incontra Meredith proprio nel momento in cui Lexie sta per scusarsi con lei per come si era presentata poco prima, e Derek l'apostrofa come \"la ragazza del bar\". Meredith gli lancia un'occhiataccia, risponde \"Sono io la ragazza del bar\" e se ne va.\nDerek informa Cristina che Burke ha rassegnato le sue dimissioni due settimane prima.\nNel frattempo Izzie si trova senza nulla da fare, cos\u00ec quando alla porta si presenta un bambino dicendo che nell'auto di suo padre c'\u00e8 qualcuno che sta morendo, corre senza esitazione col suo gruppo di tirocinanti fino al parcheggio, dove scopre incredula che il suo nuovo paziente \u00e8 il cervo che ha causato l'incidente stradale. Quando il cervo apre gli occhi e la guarda, Izzie riesce a salvare \"Bambi\", sorprendendo i tirocinanti che la credono pazza.\nMiranda \u00e8 arrabbiata con Richard che non l'ha nominata specializzando capo, ma Richard le spiega che la ragione per la quale non l'ha nominata Specializzando Capo \u00e8 perch\u00e9 pensa che sia pi\u00f9 brava come chirurgo e fare il capo la distrarrebbe dall'impegno in questo senso.\nMark vorrebbe uscire a bere qualcosa insieme a Derek come ai vecchi tempi, confessandogli di non essere venuto a Seattle per Addison ma per sistemare le cose con lui.\nAlex confida a Cristina di sentire la mancanza di Rebecca e Cristina confessa ad Alex che le manca Burke, anche se non vuole darlo a vedere.\nMeredith dice a Derek che tra loro \u00e8 finita, per\u00f2 acconsente a un bacio d'addio e a fare l'amore con lui per l'ultima volta.\nGeorge va a casa di Izzie per rivelarle finalmente che anche lui l'ama.\nA proposito di dipendenza.\nTrama.\nIzzie \u00e8 elettrizzata quando George le promette che dir\u00e0 a Callie che il loro matrimonio \u00e8 finito.\nDerek trascorre la notte con Meredith, ma lei esige che lui se ne vada perch\u00e9 il loro rapporto si basa solo su \"sesso e prese in giro\", per cui non \u00e8 contemplato restare a dormire nello stesso letto o uscire a cena assieme.\nCristina intanto \u00e8 alle prese con i suoi regali di nozze, e invece di restituirli come nella tradizione decide di scambiarli con favori professionali.\nIn ospedale arriva la madre di Burke e Cristina si nasconde. Alla fine della giornata per\u00f2 Cristina \u00e8 costretta ad affrontare la signora Burke, che vuole soltanto le chiavi di casa per riprendere degli oggetti personali di Preston. Cristina allora le chiede di portarsi via i regali di nozze.\n\u00c8 scoppiata la conduttura del gas in un palazzo e arrivano molti feriti.\nMark, Callie e Izzie si occupano di un uomo sessantenne, rimasto ustionato. Dopo una giornata di lavoro accanto a Callie, Izzie prega George di non dirle nulla fino a quando Callie continuer\u00e0 a essere di pessimo umore, altrimenti Callie le renderebbe il lavoro un inferno.\nGeorge si occupa di Clark, un ragazzo che ha improvvisamente un arresto cardiaco.\nDerek opera immediatamente Marla Kristler, una donna di 34 anni ferita all'addome. Viene fuori che la donna e suo marito David producevano cristalli di metadone e le sostanze sono esplose. Il bambino dei 2, Brian, ancora neonato, \u00e8 gi\u00e0 tossicodipendente a causa del lavoro dei genitori e ora \u00e8 in astinenza da metadone.\nRichard, che sta provando a delegare il proprio lavoro per passare pi\u00f9 tempo con la moglie, si rammarica ben presto di aver affidato la custodia del bambino Brian a Callie, che, delegando a sua volta, ha permesso al padre di portarselo via prima dell'arrivo dei servizi sociali.\nMentre Callie sempre pi\u00f9 confusa cerca per l'ospedale il bambino scomparso, incontra Mark che le chiede se stia bene; lei confessa di temere che George abbia una relazione con Izzie e Mark le consiglia di parlarne col marito prima che questo possa rovinarle la carriera.\nDerek ritrova il bambino, che ha appena avuto un ictus.\nMeredith, dopo esser stata inseguita tutto il giorno da sua sorella Lexie, alla fine le chiede di lasciarla stare, perch\u00e9 non ci tiene proprio a conoscerla. Lexie le fa notare che avendo lo stesso padre sarebbe normale parlarsi, ma Meredith le risponde che il loro padre non \u00e8 lo stesso, il suo l'ha abbandonata a 5 anni per scegliere lei e la nuova famiglia.\nAlla fine della giornata George incontra la moglie che sta finendo il turno, lei sa che lui le vorrebbe parlare cos\u00ec, prima ancora che lui apra bocca, lo supplica \"Non stasera\".\nDerek chiede a Mark di inventare una scusa e di dire a Meredith che \u00e8 bloccato in ospedale con un paziente e non pu\u00f2 raggiungerla, ma poi osservandola da lontano cambia idea, la raggiunge all'entrata dell'ospedale e se ne vanno via insieme.\nLascia che la verit\u00e0 venga a galla.\nTrama.\nAlex \u00e8 sorpreso di sentir parlare delle stellari performance di George come tirocinante e Lexie gli confida che nessuno dei nuovi tirocinanti sa che in realt\u00e0 \u00e8 un ripetente, tranne lei.\nRichard e Mark si occupano di Joanne, una donna cui \u00e8 stata tolta una cisti sulla lingua che \u00e8 in realt\u00e0 un cancro molto esteso. Richard propone a Mark di effettuare un'emiglossectomia, una rischiosa anastomosi nervosa, un intervento che non \u00e8 stato quasi mai eseguito. Pur non essendo molto convinto, alla fine Mark decide di effettuare l'intervento.\nCristina scopre che Meredith e Derek portano avanti una relazione di solo sesso, ed \u00e8 sconvolta dal fatto che l'amica la reputi emotivamente tanto fragile da non poter sapere la verit\u00e0, cos\u00ec decide di sfruttare la piet\u00e0 di Meredith per ottenere importanti interventi chirurgici dando a Meredith noiosi lavori di routine.\nIn questo modo Meredith si ritrova a lavorare con Lexie e dopo aver fatto provare alla sorella a intubare un uomo litigano perch\u00e9, secondo Lexie, Meredith non ha fatto tutto il possibile per salvare la vita del paziente dopo aver visto che lei non riusciva effettivamente a intubarlo. Meredith dice che l'uomo era gi\u00e0 morto, e che quella voleva essere una lezione, ma vista la scontrosit\u00e0 della sorella la manda a lavorare in clinica con la dottoressa Bailey; quest'ultima per\u00f2 rimprovera proprio Meredith perch\u00e9 dimentica che Lexie non \u00e8 solo una specializzanda a cui \u00e8 tenuta ad insegnare, ma \u00e8 anche la figlia di una sua paziente morta, quindi Meredith \u00e8 tenuta ad essere meno ostile se vuole essere una buona insegnante.\nPi\u00f9 tardi Meredith scopre che in realt\u00e0 Cristina sta mentendo sulla sua tristezza e le gioca un contro-scherzo proponendole di passare tutta la notte a parlare di Burke e dei suoi sentimenti, finch\u00e9 Cristina non le confessa la verit\u00e0.\nNel frattempo ad Alex viene assegnato un nuovo tirocinante, il Dr. Norman Shales, un anziano ex farmacista con il vizio di parlare sempre a sproposito, sbagliando anche la diagnosi di Hunter, un ragazzo accusato di far uso di droga quando in realt\u00e0 ha sintomi di problemi neurologici. Il ragazzo ha un'idrocefalia, perci\u00f2 Derek deve inserire degli shunt.\nIzzie \u00e8 invece alle prese con Charlie Yost, \"il grande vecchio\", un uomo di 82 anni che si sveglia dopo pi\u00f9 di un anno di coma ricordando esattamente tutto quello che i ragazzi hanno detto quando andavano a mangiare e discutere in quella stanza, approfittando della calma dell'ambiente. L'uomo annuncia caparbiamente di avere intenzione di morire entro la giornata, perch\u00e9 gli si prospetta una vita di solitudine; una prima volta Izzie riesce a salvarlo da un attacco cardiaco, ma l'anziano muore poco dopo per cause naturali.\nNello stesso momento il capo e Mark sono alle prese con l'emiglossectomia ma, a un certo punto, non sanno pi\u00f9 come andare avanti cos\u00ec chiamano Derek che, dopo aver portato a termine l'operazione, gli rinfaccia di aver quasi rovinato la vita a una donna solo per il brivido di sperimentazione.\nMeredith va da Lexie e, dicendole di aver voluto bene a Susan, le propone di esaminare la cartella della donna scritta il giorno della sua morte.\nAlla fine della giornata, Alex in ascensore sente ancora una volta i tirocinanti del primo anno che parlano bene di George e rivela a tutti loro che in realt\u00e0 George sta ripetendo l'anno.\nTornato in hotel, George confessa finalmente a Callie di averla tradita con Izzie.\nIl cuore del problema.\nTrama.\nGeorge ha detto a Callie di essere andato a letto con Izzie sperando cos\u00ec che Callie lo avrebbe lasciato, invece lei rievocando le parole \"finch\u00e9 morte non ci separi\" a sorpresa dice di averlo perdonato.\nNel frattempo Izzie si confida con Alex, ma lui reagisce in maniera quasi disgustata all'idea di lei e George assieme.\nAppena arrivato all'ospedale George incomincia a cercare Izzie, per raccontarle quello che \u00e8 successo prima che sia Callie a trovarla, tuttavia \u00e8 Callie a trovare per prima Izzie e le chiede di incontrarsi a mezzogiorno al bar. Izzie fraintende le intenzioni di Callie e si prepara a un combattimento. Quando Callie arriva al bar, vede che tutti i colleghi la osservano sorridendo e capisce che Izzie credeva ci sarebbe stato un vero e proprio duello, se ne va via umiliata.\nAdele, la moglie del capo, arriva in ospedale con la nipote, Camille Travis, che ha smesso di respirare. Il cancro che pi\u00f9 volte le era stato operato \u00e8 tornato, pi\u00f9 aggressivo di prima, e dopo una tracheotomia d'urgenza Camille confida allo zio Richard che tutto quello che desidera \u00e8 tornare a casa, perch\u00e9 \u00e8 stanca di combattere contro la malattia. Il capo prima cerca per amore della moglie di convincerla a curarsi, poi capisce le motivazioni della nipote e le lascia libert\u00e0 di scelta.\nDerek chiede a Meredith di andare via con lei per tutto il week-end per dedicarsi a 48 ore ininterrotte di sesso. Lei ha solo bisogno di trovare qualcuno che le copra il turno sabato, e Alex \u00e8 d'accordo solo se per l'intera giornata lei si occuper\u00e0 di Norman. La Bailey e Callie si occupano di una ragazza di 28 anni che si \u00e8 rotta una caviglia perch\u00e9 ha un'osteoporosi dovuta all'aver appena perso 20\u00a0kg, per piacere di pi\u00f9 al proprio fidanzato. La ragazza ha un'ulcera duodenale perforata e muore in sala operatoria. Izzie poi tenta di scusarsi con Callie, ma questa rifiuta di perdonarla dopo tutto quello che Izzie le ha fatto sia prima che dopo il tradimento.\nAlla fine George riparla con Callie e le dice che \u00e8 palese che lei non lo ha affatto perdonato, quindi non possono fare finta di niente, cos\u00ec lei ammette che \u00e8 vero e che non lo perdoner\u00e0 mai.\nIzzie intanto si demoralizza ancora di pi\u00f9 quando Alex le fa presente che il proprio disgusto \u00e8 dovuto al fatto che lui la stia ancora aspettando, anche se a fine giornata sar\u00e0 proprio lui a consolarla.\nDerek, Cristina e Lexie durante la giornata si sono occupati di Adam, un ragazzo rimasto paralizzato. Cristina, vedendo Derek cos\u00ec felice di parlare con Lexie, accusa quest'ultima di stare cercando di piacere a Derek sfruttando la propria parentela con Meredith quindi, per tutta la giornata, la tratta malissimo fino a che Derek, vedendo il suo comportamento, le ricorda che il suo dovere \u00e8 insegnare, quindi la solleva dall'intervento finch\u00e9 non imparer\u00e0 il gioco di squadra. Dopo una chiacchierata con Mark, che gli spiega come sia evidente che Meredith, per quanto lo ami, non si voglia davvero impegnare con lui, Derek decide di annullare il weekend insieme. Lei incolpa di questo la sorellastra, ma Derek le rivela che in effetti lui ha parlato di lei a Lexie, ma di tutto ci\u00f2 che non pu\u00f2 dire a Meredith, che nega la possibilit\u00e0 che esistano cose di cui lui non pu\u00f2 parlarle, cos\u00ec Derek le confessa non \u00e8 interessato a 48 ore ininterrotte di solo sesso, ma vorrebbe trascorrere con Meredith tutta la vita, sposarla, avere dei figli e morire di vecchiaia assieme a lei. Come previsto, sentendo la cosa Meredith si spaventa e indietreggia, quindi Derek le dice di essere disposto ad aspettare che lei sia pronta, ma l'avverte che non lo far\u00e0 in eterno.\nCi\u00f2 che ci preoccupa.\nTrama.\n\u00c8 Halloween e Meredith, dopo un sogno tormentato, \u00e8 convinta che le ceneri di sua madre dall'armadio la stiano perseguitando, cos\u00ec le mette in un sacchetto e le porta all'ospedale.\nCallie annuncia la relazione di suo marito e Izzie agli altri specializzandi: Meredith \u00e8 felice per loro, mentre Alex e Cristina sembrano contrariati.\nLa Bailey si occupa di un uomo convinto di avere un piede non suo: l'uomo vuole che il piede gli venga amputato, ma quando i medici tardano a prendere una decisione, l'uomo finisce per amputarsi da solo il piede con una motosega.\nLe infermiere hanno creato un club: \"Infermiere unite contro Mark Sloan\", dopo aver scoperto che Mark ha tentato di rimorchiare tutte loro usando sempre la stessa tattica.\nIn ospedale arriva un ragazzino che vuole che Mark esegua su di lui un'operazione pro bono per sistemare le sue orecchie malformate; il medico sarebbe felice di aiutarlo, ma sa benissimo di non poter chiedere favori a nessuno per via del suo comportamento poco corretto. Allora Meredith decide di utilizzare l'ascendente che aveva sua madre per coinvolgere Richard, la Bailey e lo staff necessario all'intervento.\nNorman nel frattempo si sente poco bene e chiede ad Alex di potersi prendere la giornata libera, ma lui gliela nega, spiegandogli che il lavoro di chirurgo \u00e8 molto faticoso e non ci si pu\u00f2 allontanare al primo malessere.\nProprio in quel momento in ospedale arriva Rebecca, che vorrebbe parlargli della loro situazione. Alex e Rebecca finiscono a letto insieme.\nArriva in ospedale gi\u00e0 morta Erin Shalley, una ragazza di 24 anni che \u00e8 stata colpita alla testa da un mattone: il padre della ragazza \u00e8 ricoverato proprio al Seattle Grace in attesa di un cuore. Dato che la ragazza era una donatrice di organi, se il padre acconsente a staccare le macchine potr\u00e0 prendere il suo cuore per s\u00e9. L'uomo non vuole prendere il cuore della figlia per s\u00e9, ma alla fine George riesce a convincerlo. Per effettuare il trapianto di cuore, Richard chiama la dottoressa Erica Hahn. Izzie e Cristina si sfidano per poter lavorare con la Hahn, ma la dottoressa sceglie Izzie convinta che Cristina sia andata a letto con Burke e con Colin Marlow solo per poter fare carriera.\nSidney ci prova con Derek.\nCristina risponde alla Hahn che non \u00e8 mai andata a letto con qualcuno per secondi fini; inoltre definisce la Hahn imbarazzante e non professionale, proprio poco prima che il capo annunci che la Hahn sar\u00e0 la nuova primaria del reparto di chirurgia cardiotoracica.\nAlex viene chiamato per un'emergenza: Norman ha avuto un ictus mentre era ad assistere in sala operatoria. Norman deve essere operato d'urgenza e, al suo risveglio, l'anziano tirocinante confessa che avrebbe voluto fare psicologia ma che qualcosa, forse lo spirito della sua defunta moglie, gli aveva detto che se mai si fosse sentito male l'unico luogo dove avrebbe dovuto trovarsi era quello, circondato da chirurghi di fama mondiale in grado di poter fare qualcosa. Ora si rende per\u00f2 conto di essersi sbagliato perch\u00e9 ha capito che tutti l\u00ec sono dei ragazzini a cui interessa solo copulare nei posti pi\u00f9 inadeguati. Cos\u00ec decide di lasciare il tirocinio di chirurgia e incominciare a studiare psichiatria.\nCristina invita Callie a trasferirsi nel suo appartamento e diventare sua coinquilina, ma vieta a Callie di mettere in ordine la casa.\nProvando a darle consigli su cosa fare con le ceneri, Lexie racconta a Meredith di aver riesumato la gatta di Susan e di averla seppellita vicino alla tomba di quest'ultima nella speranza che questo avrebbe potuto rendere sua madre felice. Il discorso di Lexie porta Meredith a decidere di far scivolare le ceneri di sua madre nel lavandino della sala operatoria, insieme a Richard.\nAbbassare la guardia.\nTrama.\nMeredith non riesce pi\u00f9 a dormire senza avere incubi. Frustrata dalla sua incapacit\u00e0 di portare avanti una sana relazione con Derek, Meredith discute con Cristina sulla sua paura dell'abbandono, rendendosi conto che pi\u00f9 Derek si rende disponibile, pi\u00f9 lei fugge. Tuttavia Meredith continua ad andare a letto con Derek.\nIl capo si trasferisce con una roulotte vicino alla roulotte di Derek e gli propone una serata per gentiluomini per dimenticare i loro problemi sentimentali. Derek, pur non capendo di cosa si tratti questo tipo di serata, invita anche Mark a parteciparvi.\nArrivano al Seattle Grace due giovani donne, prossime alle nozze, Jackie ed Helena, che si sono procurate l'un l'altra varie ferite lottando per tenersi un vestito da sposa. Chi fosse riuscita a strappare il vestito dalle mani dell'altra avrebbe vinto il premio di 100.000 dollari messo in palio da un negozio di abiti da sposa.\nAlex trova Lexie chiusa in uno sgabuzzino, per evitare le angherie di Cristina. Alex la convince a seguirlo e aiutarlo in ortopedia per il caso delle future spose.\nCallie non riesce a convincere le due ragazze a separarsi dal vestito, in modo da dare loro le cure necessarie; interviene allora Mark che, per torturare George, gli ordina di prendere il posto di una delle due ragazze nel reggere l'abito da sposa.\nMentre l'altra sposa, Helena, spiega a George perch\u00e9 vuole vincere il premio, la ragazza sviene e viene operata d'urgenza.\nCallie informa dell'accaduto l'altra donna, la quale \u00e8 interessata esclusivamente a ribadire di aver vinto la gara; arrabbiata per tale mancanza di sensibilit\u00e0, Callie la rimprovera di lottare cos\u00ec duramente per le nozze quando \u00e8 per il senso del matrimonio che bisogna combattere. Quando poi incontra George nel corridoio, gli dice che ha capito che deve lasciarlo andare. Tornato nella stanza di Helena, George le comunica che lei ha vinto il premio, in quanto lui ha dovuto lasciare il vestito per prenderla mentre sveniva.\nAl Pronto Soccorso arriva un paracadutista dopo un volo di 4.000 metri in cui il paracadute non si \u00e8 aperto. I chirurghi si accorgono esterrefatti che il paziente sta benissimo: ha solo bisogno di un'appendicectomia. I tirocinanti si riuniscono di nascosto per guardare la registrazione del casco del paracadutista, nella quale si sente quest'ultimo confessare il suo amore per l'istruttrice di volo Sally. Meredith allora va dall'uomo, consigliandoli di rivelare il suo amore prima che quella sensazione di chiarezza e onnipotenza che ha chi \u00e8 scampato alla morte se ne vada.\nIzzie \u00e8 alle prese col signor Arnold, un appassionato birdwatcher la cui allergia all'anestesia gli impedisce di sottoporsi all'innesto del by-pass. Cristina scopre un metodo sperimentale per operare il paziente senza addormentarlo e lo propone alla dottoressa Hahn, che decide di eseguirlo ma sceglie per\u00f2 Izzie per assisterla. Izzie pensa di non essere preparata per tale intervento, ma George la rassicura e le raccomanda di essere semplicemente \"tosta\". La ragazza prepara la sala operatoria in modo che il paziente possa sentirsi il pi\u00f9 a suo agio possibile, ci\u00f2 nonostante durante l'operazione il sig. Arnold comincia a dare segni di panico, Izzie allora lo tranquillizza facendolo concentrare sulle persone in galleria, chiedendogli a quali uccelli assomigliassero.\nLa Hahn viene a conoscenza della serata tra gentiluomini, rimprovera il capo di essere sessista, costringendolo a invitare anche lei alla serata.\nIzzie vorrebbe avere un rapporto sessuale con George, ma entrambi sono troppo stanchi dopo la lunga giornata di lavoro, e la ragazza non vuole sprecare quel momento magico e memorabile, cos\u00ec i due decidono di rimandare la loro notte perfetta.\nLexie chiede ad Alex i suoi programmi per la serata, ma il ragazzo replica in tutta onest\u00e0 che l'unica cosa che pu\u00f2 avere da lui \u00e8 solo sesso.\nMeredith \u00e8 nel suo letto a parlare con un'assonnata Cristina, quando sente dei rumori dal corridoio; aperta la porta, trova Alex in intimit\u00e0 con Lexie, che rimane a dir poco basita nello scoprire che anche la sorella abiti l\u00ec.\nFisica attrazione...chimica reazione.\nTrama.\nGeorge e Izzie cercano il sesso magico dell'ultima volta, ma dopo vari disastrosi tentativi, si rendono conto che non hanno assolutamente affinit\u00e0 chimica.\nAl contrario, tra Meredith e Derek la chimica non manca, ma Derek insiste nel volere anche qualcosa di pi\u00f9.\nNel frattempo il Capo chiede costantemente a Derek di portargli i vestiti in lavanderia e organizza cene e film per le serate. Venuto a saperlo, Mark scherza su questa particolare \"relazione\", definendo il Capo come il nuovo \"compagno\" di Derek, mentre l'interessato sostiene che si facciano solamente dei favori.\nAlex si occupa di Jerry, un uomo che non riesce a defecare.\nIn pronto soccorso arriva una neonata che ha battuto la testa, dato che la madre, che la teneva in braccio, \u00e8 caduta dalle scale. La donna poco dopo sviene e Meredith con la dottoressa Hahn operano la donna d'urgenza. Il marito della donna \u00e8 molto preoccupato per la salute della moglie: non sa come potrebbe comportarsi con la bimba, che hanno adottato da poco, se la donna morisse. Lexie cerca di convincere l'uomo a tenere la bambina. Meredith gli chiede di dirgli 5 cose che lui sa sulla bambina. La moglie dell'uomo muore, ma l'uomo, seppur devastato, decide di portare a casa con s\u00e9 la bambina.\nCristina assiste Callie durante un intervento.\nGeorge si occupa di Brian, un bambino di otto anni che ha ingoiato 8 calamite, che gli hanno perforato l'intestino; il bambino viene operato dalla Bailey, assistita da George.\nMark e Izzie si occupano di Harriett, una donna che viene sottoposta a un lifting al viso.\nMeredith permette ad Alex di dormire con Lexie purch\u00e9 fuori da casa sua, ma quando Lexie cerca Alex per invitarlo a bere qualcosa, Meredith le suggerisce di farsi degli amici propri e smettere di vivere la sua vita. Questo porta Alex a rompere con Lexie perch\u00e9 non vuole essere coinvolto in questioni familiari e non vuole schierarsi con nessuna delle due parti, sebbene Lexie controbatta che cos\u00ec facendo \u00e8 evidente che la dia vinta a Meredith.\nCallie ha difficolt\u00e0 a svolgere le sue responsabilit\u00e0 amministrative, cos\u00ec chiede alla Bailey di prendere il suo posto per un giorno mentre lei affronta un intervento dietro l'altro.\nLexie va da Meredith e le dice 5 cose su s\u00e9 stessa (che odia le mele, che disegna molto bene con la lavagna magica, che suona il trombone, che le piace la matematica, che fa un gesto strano con le mani), sperando che queste cose rendano a Meredith un po' pi\u00f9 difficile odiarla.\nPi\u00f9 tardi, da Joe, Lexie si ubriaca e si addormenta sul bancone, e Meredith chiede ad Alex di accompagnarla a casa. Fuori da casa di Lexie i due ragazzi incontrano Thatcher Grey, visibilmente ubriaco, intento ad andare al supermercato per comprare dello scotch. Alex aiuta Lexie a riportarlo a casa e Lexie chiede ad Alex di non raccontare a Meredith di ci\u00f2 che ha visto.\nIl Capo pensa a tutto quello che gli \u00e8 stato riferito in giornata sulle decisioni di Callie e capisce che dietro di esse c'\u00e8 la mente della Bailey; quest'ultima nega, ma il capo toglie a Callie l'incarico di specializzando capo e nomina una commossa Bailey come nuovo specializzando capo.\nSempre giovani.\nTrama.\nDerek e Sidney Heron (la tirocinante di chirurgia generale) hanno un appuntamento e bevono insieme da Joe; i due vengono osservati da una parte da Meredith e Cristina e dall'altra da un incredulo Sloan. Cristina cerca di tranquillizzare Meredith, che non capisce come Derek possa uscire con una ragazza goffa come Sidney; Cristina le confessa che Meredith stessa \u00e8 goffa.\nIl giorno seguente, Meredith e George cercano entrambi di evitare i rispettivi partner; George perch\u00e9 non riesce pi\u00f9 a parlare con Izzie, Meredith perch\u00e9 ha visto Derek con Sidney e crede sia stata una finta di Derek per farle credere che stia andando avanti.\nCallie si congratula con la Bailey, che ha ottenuto l'incarico di capo degli specializzandi.\nLa Bailey ordina a tutti gli specializzandi di lasciare la loro vita privata fuori dall'ospedale. Izzie dice a Meredith che tra lei e George il sesso \u00e8 una tragedia.\nCristina assiste la dottoressa Hahn, che le consiglia di prendere esempio da Izzie, la quale oltre a conoscere le patologie dei pazienti condivide anche le sue conoscenze con gli altri specializzandi.\nArrivano in ospedale i feriti di un incidente di uno scuolabus che portava dei ragazzi a visitare delle universit\u00e0.\nTricia, una ragazza di 17 anni, riporta alcune fratture, ma la sua preoccupazione maggiore \u00e8 la sua faccia sanguinante, per la quale esige l'intervento di un chirurgo plastico.\nMarcus King, un uomo di 34 anni, autista del pullman, che era stato compagno di liceo della Bailey. La Baley che a suo tempo, innamorata, le aveva fatto da tutor, continua a essere sfruttata da lui persino per compilare dei moduli che lui stesso avrebbe dovuto compilare.\nDanny \u00e8 un ragazzo al quale \u00e8 rimasta conficcata, a causa dell'incidente, una matita nell'occhio, perch\u00e9 stava disegnando. A sostenerlo c'\u00e8 la sua migliore amica. Derek opera Danny, ma durante l'intervento un'arteria cerebrale scoppia, compromettendo seriamente il cervello del ragazzo, che entra in coma irreversibile. Derek non sa come raccontare all'amica del ragazzo ci\u00f2 che \u00e8 accaduto. Quando Derek trova il coraggio di spiegarle tutto, la ragazza si dispera, ma Izzie la consola dicendole che riuscir\u00e0 a superare questo dolore cos\u00ec come lei ha superato il fatto di essere rimasta incinta al liceo e di aver dovuto sopportare molte traversie per questo.\nAll'ospedale giunge anche il padre di Meredith e Lexie, ubriaco e ferito a una mano, che chiede di essere curato dalla dottoressa Grey; il capo chiede a Karev di lasciare fuori Meredith da questa storia e di chiamare invece Lexie, ma quest'ultima non ne vuole sapere. Alex \u00e8 allora costretto a chiamare Meredith. Suo padre, visibilmente ubriaco, si scusa con la figlia e la ricopre di complimenti.\nIntanto si sparge la voce che Izzie e George si sono lasciati, Izzie sente il pettegolezzo e litiga con George al riguardo.\nUn'infermiera che ha partecipato all'operazione di Danny ferma Derek dicendogli che le dispiace per il ragazzo, perch\u00e9 ha visto Derek molto coinvolto da questo caso; Derek non sembra ricordarsi chi sia quest'infermiera, che ne rimane un po' delusa e se ne va.\nMarcus King ha un attacco di cuore e viene salvato dalla dottoressa Bailey e dalla Hahn, ma non appena si risveglia ringrazia velocemente la Bailey chiedendole subito se avesse finito di compilare i moduli. La Bailey ci rimane male ed esce subito a cercare i documenti, ma George, che ha assistito alla scena, le dice che Marcus meriterebbe uno dei suoi \"discorsetti\", perch\u00e9 non \u00e8 giusto esser trattati cos\u00ec dopo che gli ha salvato la vita, ma lei lo ignora e va via.\nCallie consola la ragazza pon-pon che crede che la sua vita sia finita dato che non sar\u00e0 pi\u00f9 il capitano della squadra; Meredith chiede a Lexie di tener maggiormente d'occhio il padre, ma quest'ultima sbotta dicendo che il padre \u00e8 un alcolizzato. Il capo assiste alla scena, e consola Meredith, dato che ha promesso a sua madre che si sarebbe preso cura di lei. La Bailey si sfoga con Derek per il fatto che i bei ragazzi come lui, al liceo non notino le ragazze come lei, e che Marcus continua a vederla come la ragazzina occhialuta che gli faceva i compiti con la divisa della banda. Derek, intenerito, consola la Bailey raccontandole che anche lui al liceo era come lei: era goffo, aveva l'acne, aveva i capelli stile afro, suonava nella banda, e che sarebbe stato onorato di portare una ragazza come la Bailey al ballo di fine anno. Izzie e George parlano e si dicono che vorrebbero di nuovo essere migliori amici, perch\u00e9 manca a entrambi il fatto di poter parlare con il\\la loro migliore amico\\a.\nDerek rincorre Rose, l'infermiera che lo aveva assistito in sala, per chiederle scusa di non averla riconosciuta nonostante avessero lavorato assieme per quasi tre ore; Rose ribatte che in realt\u00e0 avevano gi\u00e0 lavorato assieme in 36 interventi, e che solo oggi avevano incrociato lo sguardo. Dopodich\u00e9 Derek e Sloan vanno a bere, ma arriva Sidney che dice a Derek che non le interessa e che sarebbero rimasti comunque in buoni rapporti; Derek non ci rimane male, infatti vede Meredith seduta al bancone, le si avvicina e le propone di uscire dal locale. Mentre stanno uscendo, dal tavolo vicino Rose saluta Derek, che ricambia e va via con Meredith.\nScontro interiore - Prima parte.\nTrama.\nMeredith e Cristina ballano scatenate in camera da letto; Izzie le vede e pensa che alle due le cose vadano molto bene, cos\u00ec chiede a George come mai loro due non siano felici.\nMeredith \u00e8 sempre pi\u00f9 gelosa di Derek e vorrebbe dirgli che non vuole che lui frequenti altre donne, ma non lo fa e continua a copulare post-rottura con lui.\nIl marito della Bailey, Tucker, l'accusa di non essere mai a casa e pretende di chiarire la situazione, cos\u00ec Miranda gli d\u00e0 appuntamento in ospedale per il pranzo.\nCristina viene finalmente accettata dalla dottoressa Hahn, che infatti la prende come sua assistente.\nSloan ha operato con successo un ragazzo con un tumore al collo, Nick, asportando per\u00f2 gran parte dei tessuti attorno alla carotide; pertanto Mark convoca tutti gli specializzandi per chiedere loro di agire con prontezza nel caso l'arteria dovesse rompersi. Lexie si trova molto bene col ragazzo e i due parlano dei loro problemi con i rispettivi partner; il ragazzo racconta a Lexie che la sua ragazza lo ha lasciato dopo aver saputo del tumore, Lexie gli dice che frequenta una persona che all'apparenza sembra dura ma che in fondo \u00e8 dolce. La persona che Lexie frequenta \u00e8 Alex.\nMeredith, Izzie e la Bailey stanno prendendo in carico un paziente appena portato dall'ambulanza quando, improvvisamente, un'altra ambulanza in arrivo sbanda e si scontra con la prima facendola capovolgere.\nI due paramedici dell'ambulanza che era ferma restano intrappolati tra le lamiere contorte, a testa in gi\u00f9. Uno dei due, Stan, seppur cosciente, appare subito in condizioni gravissime. Meredith e Richard capiscono ben presto che per Stan non c'\u00e8 molto da fare, tuttavia per rassicurare l'altro ragazzo, Ray, Meredith mente dicendogli che entrambi si salveranno. Stan chiede di poter incontrare la moglie, che lavora in ospedale, prima di morire. Dopo aver parlato con la moglie, Stan muore e Ray perde i sensi. Meredith cerca di salvare Ray da un'emorragia, cos\u00ec si introduce nell'abitacolo della vettura.\nDall'altra autoambulanza esce un giovane paramedico con dei forti dolori all'addome, che non vuole farsi toccare dalla Bailey e chiede di essere visitato da un medico maschio, ma quando arriva Richard il ragazzo chiede di non essere toccato neanche da lui. Richard allora capisce che il ragazzo vuole un medico bianco, cos\u00ec per dispetto la Bailey fa venire Cristina. Cristina scopre che il ragazzo ha una svastica tatuata sull'addome. La Bailey e Cristina, assistiti da George, operano l'uomo, mentre Tucker \u00e8 costretto ad aspettare la Bailey invano per il pranzo. Mary, la guidatrice dell'ambulanza che \u00e8 sbandata, non si \u00e8 fatta molto male: si scopre che l'incidente \u00e8 stato causato dal fatto che la donna soffre di attacchi di convulsioni. Derek la opera e in sala operatoria con lui c'\u00e8 l'infermiera Rose, con cui Derek sta flirtando da qualche tempo.\nIzzie viene riassegnata alla Hahn e promette alla famiglia dell'uomo che sta per essere operato di tenerli costantemente informati. Anche Karev partecipa all'operazione come assistente di Sloan, e permette a Rebecca d'intrufolarsi in galleria per vedere l'operazione; in galleria per\u00f2 Rebecca incontra Lexie, che viene cos\u00ec a sapere che Alex frequenta entrambe. Delusa dal comportamento di Alex, Lexie va dal paziente Nick per parlare un po' con lui, ma dopo una battuta divertente il ragazzo incomincia a ridere e la carotide gli scoppia improvvisamente.\nScontro interiore - Seconda parte.\nTrama.\nLexie riesce a bloccare il flusso di sangue dalla carotide di Nick, ma non pu\u00f2 chiamare aiuto avendo entrambe le mani sulla ferita. Dopo qualche difficolt\u00e0, con l'aiuto del ragazzo riesce a chiamare la postazione delle infermiere, sollecitando un codice blu e chiedendo di allertare Sloan e Cristina.\nDerek sta operando Mary, l'autista dell'ambulanza che ha causato l'incidente, ma il computer dell'apparecchio per il monitoraggio della sonda interna si spegne, impedendogli di portare a termine il delicato intervento al cervello. Rose si offre di provare ad aggiustarlo poich\u00e9 ha fatto qualche semestre d'informatica prima di diventare infermiera, e Derek, sebbene riluttante, accetta. La donna riesce a riparare il guasto e Derek termina con successo l'operazione. Pi\u00f9 tardi, dopo essersi congratulati a vicenda, i due si baciano.\nLa Bailey ha terminato l'intervento su Shane, il paziente con la svastica tatuata, e sta per andare dal marito quando insorgono delle complicazioni che la costringono a tornare in sala operatoria. Miranda chiede a George di riferire a Tucker che dovr\u00e0 aspettare ancora un po', ma dopo qualche scambio di battute tra i due coniugi, sempre riportate da George, l'uomo dice di essere stufo di questa situazione, e se ne va. La Bailey, scossa, ricuce la ferita di Shane in modo che il tatuaggio sia irriconoscibile; dopo l'intervento, incontra Cristina, che l'accusa di averla portata via dalla Hahn solo per usare il colore della sua pelle contro Shane.\nMeredith dentro l'abitacolo controlla le condizioni di Ray con un ecografo. Richard si accorge che il pericardio di Ray \u00e8 pieno di sangue e chiama quindi la Hahn e Izzie che hanno appena terminato la loro operazione con Karev e Sloan. Sloan riconosce Rebecca in galleria e sta per chiedere spiegazioni ad Alex, quando arriva Cristina riferendogli dell'emorragia di Nick. Mark ordina ad Alex di finire l'intervento e liberare la sala operatoria, ma appena si allontana uno dei punti di sutura del cuore del paziente cede.\nMark arriva da Nick e constata che la ferita ha smesso temporaneamente di sanguinare. Poich\u00e9 c'\u00e8 la possibilit\u00e0 che si riapra ordina a Lexie e a Cristina di prepararlo per l'intervento, ma appena le due arrivano in sala operatoria scoprono che la sala \u00e8 ancora occupata dalla Hahn, alle prese col paziente cui era saltata la sutura. Sloan porta quindi Nick in una sala sterile, ma ormai il ragazzo \u00e8 troppo compromesso e non ce la fa.\nIzzie vorrebbe aggiornare i familiari del paziente, ma Erica le replica che deve comportarsi come un chirurgo e non come un'assistente sociale e che deve aspettare il termine dell'intervento prima di dare notizie ai parenti. Nel frattempo le due arrivano all'ambulanza, e la Hahn aiuta Meredith a salvare Ray.\nQuando Izzie rientra in ospedale, la moglie del paziente le chiede speranzosa delle notizie, ma la ragazza replica di non sapere nulla perch\u00e9 ha abbandonato la sala operatoria. La donna allora l'accusa di essere insensibile e di non aver mantenuto la parola data.\nLa moglie di Stan chiede a Meredith di dire a Ray che lei non riesce a stare in ospedale e di scusarla se al suo risveglio non la trover\u00e0 vicino. Meredith la convince per\u00f2 a restare, dicendosi convinta che sia meglio avere qualcuno vicino, anche se questo pu\u00f2 essere doloroso. Poi va da Derek confessandogli che non vuole che lui veda altre donne, e che ha paura di perderlo.\nRebecca vuole parlare con Alex, ma lui ribatte che non c'\u00e8 niente da dire, in quanto lei vuole solo poter indossare la maschera di Ava per dimenticare suo marito e la loro figlia; a questo punto le rivela la sua relazione con Lexie e le chiede di essere onesta e di ammettere che lei non si trova l\u00ec per parlare del loro rapporto, ma solo per l'attrazione fisica.\nLexie \u00e8 distrutta dalla morte di Nick, e Cristina le dice che \u00e8 stata molto coraggiosa; ma Lexie ribatte che ha capito di non avere nessuno. Cristina decide allora di portare la ragazza con s\u00e9 a casa di Meredith, che accoglie stupita l'arrivo della sorellastra. Cristina spiega che Lexie \u00e8 sola, e Meredith suo malgrado invita Lexie a bere qualcosa. Izzie si sfoga con George ammettendo che non potr\u00e0 mai essere dura come Cristina o la Hahn, ma il ragazzo la rincuora sostenendo che questo \u00e8 un bene. I due scendono quindi in sala, dove trovano Meredith, Lexie e Cristina che ballano scatenate. Irritata, Izzie si gira per andarsene, ma Meredith invita lei e George a unirsi alle danze, e tutti si scatenano in un ballo liberatorio.\nAvere fede.\nTrama.\nDerek parla a Mark del bacio con Rose e Mark lo invita a capire che non si \u00e8 trattato di un semplice bacio.\nDerek vuole costruire casa sul suo terreno che domina Seattle dall'alto.\nMeredith prepara la colazione per Lexie, Derek, George, Izzie e Alex, anche se il cibo si rivela un vero disastro e Lexie alla fine si sente male perch\u00e9 \u00e8 allergica alle uova.\nLa Bailey si prepara a uscire di casa per andare al lavoro, ma suo marito \u00e8 seriamente arrabbiato con lei perch\u00e9 non \u00e8 mai a casa, ma sempre in ospedale.\nLa dottoressa Hahn e Callie si incontrano in ascensore e si confidano a vicenda di non amare la gente e di non essere persone molto socievoli.\nDerek dice a Rose che si \u00e8 trattato solo di un bacio, seppur bello, e che lui sta con Meredith ed \u00e8 una storia seria. George per\u00f2 sente i due parlare del bacio e riferisce tutto a Meredith, convinto che lei lo sapesse gi\u00e0. Meredith e Derek cos\u00ec finiscono per litigare, si lasciano e Derek invita a cena fuori Rose e la donna accetta.\nAlex e la Hahn si occupano di Elizabeth Archer, una donna di 49 anni con la dissezione di 2/3 di un'arteria. La donna sostiene di essere una guaritrice, capace di curare con la fede: proprio in quel momento l'attacco di tachicardia di un paziente scompare. La Bailey e Webber si convincono che l'episodio accaduto si possa spiegare scientificamente e vogliono evitare che si sparga la voce della presenza di una guaritrice in ospedale. La signora Archer vuole che l'intervento cui deve essere sottoposta le venga illustrato nei dettagli da Alex, che per\u00f2 si rifiuta, prendendo ancora pi\u00f9 in antipatia la donna quando questa gli rivela di riuscire a intuire con le proprie capacit\u00e0 che al giovane specializzando in passato sono state fatte cose terribili, e allora quest'ultimo accetta di spiegare alla donna la procedura, ma facendolo fare da Izzie.\nIn ospedale arriva la madre di George che incontra Callie e le consegna dei vestitini da neonato, pensando che i due stiano ancora insieme e che stiano cercando di avere un bambino. Poco dopo, Izzie incontra la madre di George e le parla convinta che la donna sappia tutto della loro relazione e del fatto che George non ha passato l'esame del primo anno. Nel momento in cui Izzie capisce che in realt\u00e0 la madre di George non sapeva nulla, arriva George. La donna si arrabbia molto con George, perch\u00e9 non accetta la fine del matrimonio e l'adulterio. Alla fine, George fa capire alla madre che il divorzio era l'unica soluzione possibile.\nIn pronto soccorso arriva il piccolo Tuck, il figlio della Bailey, a cui \u00e8 caduta addosso una libreria. Il bambino viene subito operato dalla dottoressa Hahn e da Cristina, per una lesione dell'aorta toracica, una lacerazione del diaframma e una lacerazione dello stomaco. Il marito della Bailey \u00e8 furioso con lei e i due litigano ancora. La Bailey poi si fa affliggere dai sensi di colpa, continuando a chiedersi se aveva chiuso o meno il cancelletto a causa del quale Tuck \u00e8 andato in quella stanza e gli \u00e8 caduta addosso la libreria. Derek cerca di consolare la Bailey. I medici non sanno se il bambino riuscir\u00e0 di nuovo a respirare da solo, perci\u00f2 la Bailey decide di chiedere aiuto alla guaritrice e alla fine il bambino riesce a respirare.\nGeorge convince Lexie a cercare insieme un appartamento, diventando coinquilini.\nLa Hahn dice a Mark che, se non lavorassero insieme, potrebbero frequentarsi, ma non \u00e8 cos\u00ec. Poi la Hahn va da Joe a bere con Callie.\nCustodi della nostra umanit\u00e0.\nTrama.\nDerek sta uscendo con Rose e Meredith non riesce ad accettare la cosa, cos\u00ec si rivolge a una psichiatra, la dottoressa Wyatt, ma pur essendo gi\u00e0 alla terza seduta non riesce ad aprirsi con lei. La dottoressa sa che Meredith non riesce a dormire da 5 settimane e cerca di spingerla a confidarle quali siano i suoi problemi.\nGeorge e Lexie hanno preso in affitto un appartamento, piuttosto inospitale, ma Lexie cerca di adattarsi e prova a renderlo un po' pi\u00f9 gradevole, rubando oggetti in ospedale per arredarlo.\nGli specializzandi si sfidano in una competizione di chirurgia con un sistema a punti: a causa di questa sfida, Alex, Cristina, Meredith e Izzie hanno passato gli ultimi 14 giorni quasi sempre in ospedale, per ottenere i casi migliori. La Bailey ha promesso al vincitore della gara un premio a sorpresa.\nTra Derek e Rose le cose sembrano andare molto bene e la loro storia \u00e8 ormai nota a tutti in ospedale, ma Derek confida a Mark di non essere ancora andato a letto con Rose.\nIzzie si occupa di un uomo di 61 anni con una caviglia slogata.\nNel frattempo al Seattle Grace arrivano delle persone che sono state attaccate da un orso. Uno dei due uomini \u00e8 in condizioni molto gravi e di lui si occupano Alex e Cristina, ma l'uomo muore. La donna arrivata invece ha una profonda ferita alla testa; di lei si occupano Derek, Mark e Meredith. L'altro uomo arrivato ha uno strano comportamento, cos\u00ec Meredith effettua degli esami approfonditi e scopre che l'uomo ha un tumore al cervello, che sembra inoperabile.\nDerek si comporta in maniera distaccata con Meredith, ma Mark cerca di rassicurarla dicendole che \u00e8 convinto che la storia di Derek con Rose non durer\u00e0. Meredith tuttavia sente Rose dire di essere innamorata di Derek.\nLa Bailey comunica agli specializzandi che \u00e8 Meredith ad aver vinto la gara e il premio \u00e8 un cercapersone luccicoso che le permetter\u00e0 di \"rubare\" i casi pi\u00f9 interessanti agli altri specializzandi.\nErica Hann e Callie diventano sempre pi\u00f9 amiche.\nMeredith pensa di aver trovato un modo per operare il tumore al cervello dell'uomo, cos\u00ec lo rivela a Derek.\nPoi Meredith si decide a sfogarsi con la psichiatra.\nUn pezzo del mio cuore.\nTrama.\nAddison torna in visita al Seattle Grace, per operare una donna in attesa. Addison, assistita da Alex, si occupa del caso insieme a Mark, che ha creato un innesto di pelle per il neonato, e alla dottoressa Bailey. Il cuore del bambino sta crescendo fuori dal suo corpo, cos\u00ec anche la Hahn deve occuparsene, assistita da Cristina. La dottoressa Hahn continua a essere molto dura ed esigente con Cristina; la Hahn confessa ad Addison di comportarsi cos\u00ec con Cristina perch\u00e9 le ricorda lei da giovane.\nAddison sospetta che Callie e la Hahn siano una coppia lesbica, ma Callie la smentisce fermamente e poco dopo va a letto con Mark.\nMeredith ha creato un progetto sperimentale per testare trattamenti innovativi su pazienti malati di tumore, di cui si occupa insieme a Derek. Il primo caso di cui si occupano \u00e8 quello del signor Phillip Robinson, l'uomo che era stato attaccato da un orso, assistito dalla moglie Jennifer. L'uomo, a causa del tumore, cerca di trovare un nuovo marito per la moglie. Poco dopo, Phillip perde totalmente la vista, perch\u00e9 il tumore ha infiltrato il nervo ottico. L'intervento dell'uomo viene quindi anticipato, ma l'uomo muore durante l'operazione.\nIzzie si occupa del poliambulatorio, ma i suoi specializzandi non ne sono entusiasti. Izzie scopre che George e Lexie hanno dato una festa nella loro nuova casa, ma non l'hanno invitata. Izzie si arrabbia con George e poco dopo si autoinvita a una serata dei tirocinanti con un torneo a freccette. I tirocinanti non sono entusiasti che Izzie partecipi alla loro serata, cos\u00ec dicono a George di dirle di non venire.\nAl poliambulatorio, Izzie si occupa di Sarah, una donna che \u00e8 rimasta incinta, ma non vuole tenere il bambino perch\u00e9 \u00e8 sieropositiva. Izzie per\u00f2 riesce a convincerla a tenere il bambino, facendole capire che ha il 98% di possibilit\u00e0 di avere un bambino perfettamente sano.\nRebecca Pope torna al Seattle Grace, per comunicare ad Alex di aspettare un bambino da lui. In realt\u00e0, Izzie scopre che la donna non \u00e8 veramente incinta.\nAddison rimane scioccata quando la Bailey le rivela che Meredith e Derek si sono lasciati. Poco dopo, Addison scopre anche che Callie ha divorziato da George. La Bailey poi rivela ad Addison che suo marito se ne \u00e8 andato di casa e lei sta malissimo.\nAddison dice a Meredith che non deve lasciare Derek a Rose.\nVincere le paure.\nTrama.\nMeredith confessa alla psichiatra di avere delle fantasie su Derek e di voler trovare un modo per dimenticarlo. La dottoressa Wyatt le consiglia di ricordarsi che \u00e8 fidanzato con Rose. Meredith cos\u00ec continua a ripetersi per tutta la giornata che Derek sta con Rose.\nDerek e Meredith si occupano di Darren Covington, un ragazzo che partecipa alla sperimentazione. Il padre del ragazzo, il signor Kevin, scopre proprio in ospedale che il figlio \u00e8 omosessuale e ha una relazione con Todd, un soldato suo compagno nell'esercito. Il ragazzo, dopo l'intervento, muore. Meredith \u00e8 molto triste, cos\u00ec per cercare di risollevarle il morale Derek compra una bottiglia di champagne e le dice che l'apriranno quando la loro sperimentazione finalmente avr\u00e0 successo.\nMark e Callie hanno un rapporto sessuale e la Hahn viene a saperlo. La Hahn dice a Callie di essere arrabbiata con lei per non averle detto di essere andata a letto con Mark. Callie rivela alla Hahn di averla evitata negli ultimi tempi dato che Addison aveva pensato che loro due fossero lesbiche.\nIn ospedale arriva la notizia che Preston Burke ha vinto l'Harper Avery, un prestigioso riconoscimento alla sua carriera. Cristina, avvilita dai successi professionali dell'ex fidanzato e soprattutto dal fatto che lui non l'abbia citata nell'articolo nonostante sia stata lei a eseguire molti dei suoi interventi quando la mano di Burke tremava, si rifugia in obitorio a sezionare cadaveri. Lexie cerca di consolarla e si offre di ascoltarla. Meredith scende in obitorio per parlare con Cristina e le confessa di andare in terapia perch\u00e9 non riesce ad accettare il fatto che Derek stia con Rose.\nAlex dice a Izzie che per ora Rebecca verr\u00e0 a vivere a casa loro, fino a quando non troveranno una casa dove andare ad abitare; Rebecca ha detto ad Alex di essere incinta, ma Izzie non pu\u00f2 dirgli che non \u00e8 la verit\u00e0 perch\u00e9 deve rispettare il segreto professionale.\nLa dottoressa Hahn e Alex si occupano di Kyra Marshall, con una cardiomiopatia all'ultimo stadio, in attesa di un trapianto di cuore. La donna \u00e8 in isolamento, ma quando le collassa un polmone Alex \u00e8 costretto a entrare per intervenire immediatamente.\nAdele, la moglie di Richard, \u00e8 diventata sindacalista delle infermiere del Seattle Grace, che hanno deciso di boicottare il lavoro di Mark Sloan come segno di protesta per il suo comportamento con loro e con le donne in generale. In seguito a questo incidente, entra in vigore una nuova norma che obbliga i medici a dichiarare ogni relazione con colleghi.\nRose, incerta sul dover compilare o meno il modulo sulle relazioni con i colleghi, chiede consiglio a George e Izzie su cosa si intenda per \"relazioni sessuali\" e quando George le spiega che si intende solo il livello pi\u00f9 alto consegna il modulo in bianco.\nRichard dice ad Adele di essere cambiato e di aver incominciato a delegare, inventando di avere un assistente personale. Richard incarica cos\u00ec George di diventare suo assistente. Quando George scopre il motivo per cui il capo l'aveva nominato suo assistente, comunica a Richard di dimettersi da tale incarico.\nMark dice a Rose di detestare le donne come lei, che vedono il sesso come una sorta di premio e dopo averlo dato non hanno nient'altro di interessante. Rose, offesa, va da George, davanti a Meredith, e gli chiede un modulo da compilare: lei e Derek hanno fatto sesso.\nAlex, nel compilare il modulo, dimentica di essere andato a letto con Lexie e lei ci resta male.\nLa dottoressa Bailey viene esonerata eccezionalmente dal dover compilare il modulo sulle relazioni con i colleghi. La Bailey, offesa dalla cosa, compila un modulo in cui scrive di essere andata a letto con molti suoi colleghi.\nMark \u00e8 triste perch\u00e9 a causa del suo comportamento con le infermiere tutti i suoi interventi della giornata sono stati cancellati. La Bailey decide di aiutarlo, cos\u00ec convoca tutte le infermiere e le convince a tornare al lavoro e a partecipare alle operazioni del chirurgo plastico.\nLa Bailey confessa a Izzie che questa sera suo marito uscir\u00e0 con un'altra donna.\nAdele e Richard tornano a letto insieme.\nDerek confessa a Mark di essere andato a letto con Rose e di aver pensato per tutto il tempo a Meredith.\nPerdere la testa.\nTrama.\nMeredith decide inizialmente di lasciare perdere la terapia, ma la dottoressa Wyatt l'accusa di vigliaccheria e di essere una persona che si arrende.\nIn ospedale arriva il dottor Walter Tapley, uno dei padri fondatori della cardiochirurgia, che \u00e8 stato insegnante e mentore del dottor Webber. Il dottor Tapley \u00e8 l\u00ec perch\u00e9 vuole che Richard e la Hahn lo sottopongano a un rischiosissimo intervento al cuore consistente nella sostituzione di una valvola, aggravata dalle critiche condizioni mediche dell'uomo. L'intervento riesce con successo.\nMeredith e Derek si occupano di Greta, una donna che vuole aspettare per rimandare l'intervento dopo l'arrivo del suo fidanzato Andr\u00e8, in volo verso Seattle per raggiungerla. La sorella della donna \u00e8 convinta che non esista nessun fidanzato e che sia un sintomo del tumore al lobo temporale. Meredith si convince che la donna stia veramente inventando quell'uomo, mentre Derek crede alla storia della donna, una storia che sembra somigliare molto a quella di Cenerentola. Derek rimanda l'intervento alle 15, ora in cui Andr\u00e8 dovrebbe arrivare. Alle 15 per\u00f2 non c'\u00e8 nessuna traccia dell'uomo, passano le ore e alla fine la donna decide di sottoporsi all'intervento e si convince anch'essa che l'uomo non sia mai esistito. Mentre Derek e Meredith stanno eseguendo l'intervento, Andr\u00e8 arriva, ma ormai \u00e8 troppo tardi: Greta \u00e8 entrata in coma irreversibile.\nMeredith poi decide di provare alla dottoressa Wyatt che si sbaglia e decide di riprendere le sessioni di terapia.\nRebecca torna in ospedale e Izzie le dice che non \u00e8 incinta, ma la ragazza \u00e8 veramente convinta di esserlo. Quando la donna chiede a Mark di operarla per avere un seno pi\u00f9 grande sia quest'ultimo che Izzie, gi\u00e0 allarmata dalle sue dichiarazioni confusionarie, sospettano che Rebecca soffra di una sindrome da stress post traumatico, dovuta all'intervento di chirurgia plastica subito al volto e al fatto che non riesce pi\u00f9 a riconoscersi. Izzie dice ad Alex che Rebecca non \u00e8 incinta, ma Alex inizialmente non vuole crederle. Allora Izzie effettua su Rebecca una nuova ecografia, da cui risulta chiaro che non esiste nessuno bambino, e quando anche Alex comunica alla fidanzata che gli esami confermano che non \u00e8 mai stata incinta, questa si dispera convinta di aver perso il bambino. Alex cerca di farla ragionare ma la donna non lo ascolta, e quindi lui la porta a casa senza sottoporla ad una visita psichiatrica. Cristina continua a comportarsi in modo strano: ha pulito tutta la casa, non \u00e8 interessata a incontrare il dottor Tapley.\nDerek evita per tutta la giornata Rose, da quando hanno passato la notte insieme. Alla fine, Derek chiede a Rose se \u00e8 possibile rendere il loro rapporto facile e divertente, privo di tanti problemi inutili e se ne vanno via insieme.\nIl bambino della Bailey all'asilo ha dato un pugno a un altro bambino e la donna si arrabbia quando scopre che suo marito sapeva che era gi\u00e0 successo altre volte. George si offre di tenere il piccolo Tuck per lasciare alla Bailey e a suo marito un po' di tempo per tentare di chiarirsi.\nMark vuole trovare una donna con cui comportarsi seriamente.\nMeredith torna in lacrime dalla dottoressa Wyatt e le confessa che sua madre, quando era piccola, tent\u00f2 di suicidarsi davanti a lei, dopo che Richard l'aveva abbandonata.\nLibert\u00e0 - Parte I.\nTrama.\nMeredith e Derek proseguono con il progetto sperimentale, ma non riescono ancora a trovare una cura per i malati di tumore al cervello.\nMeredith racconta alla psicologa dell'episodio in cui sua madre si era tagliata le vene e lei l'aveva salvata, anche se probabilmente questo non era ci\u00f2 che sua madre avrebbe voluto.\nMeredith cerca di risollevare il morale di Cristina, cos\u00ec decide di darle il suo speciale cercapersone.\nAlex sta badando alla sua fidanzata Rebecca, talmente traumatizzata e convinta di aver perso il bambino, che in realt\u00e0 non ha mai avuto, da essere ridotta in uno stato quasi catatonico. La ragazza non sembra affatto stare bene e Izzie cerca di farlo capire ad Alex, che invece non riesce a rendersene conto fino a quando la ragazza non tenta il suicidio.\nCallie e Mark ricominciano ad avere un rapporto sessuale insieme.\nMolti medici si occupano di Andrew, un giovane ragazzo rimasto intrappolato in diverse tonnellate di cemento, a seguito di un crudele scherzo di altri quattro ragazzi che gli hanno chiesto di infilarsi nella vasca di cemento di un cantiere edile. La situazione del ragazzo \u00e8 critica.\nDerek cerca di condividere con Rose l'entusiasmo per il suo progetto sperimentale, ma Rose non riesce a capirlo. Rose rivela a Meredith che Derek sta vendendo il suo terreno a causa sua, il terreno in cui aveva progettato di costruire una casa per lui e Meredith.\nMeredith e Derek si occupano di Beth Monroe e Jeremy West, due ragazzi che si sono conosciuti e innamorati mentre erano insieme in cura alla Mayo. I genitori di Beth sono contrari alla relazione dei ragazzi, per paura che Beth si lascerebbe andare se Jeremy morisse.\nJeremy viene operato, ma muore durante l'intervento.\nNel frattempo George continua a svolgere il suo ruolo di aiutante del primario ma \u00e8 insoddisfatto dell'incarico. Per tirarlo su di morale, Lexie ruba le cartelle di lui, Izzie, Meredith, Cristina e Alex, e informa George che non ha passato l'esame per un solo punto.\nLibert\u00e0 - Parte II.\nTrama.\nAlex porta subito Rebecca in ospedale, dove Izzie decide di chiedere un consulto psichiatrico, facendo inizialmente arrabbiare molto Alex, che dice di potersene occupare da solo, avendolo gi\u00e0 fatto in passato con la propria madre, ma alla fine lo specializzando deve arrendersi e decide, dopo aver scoperto che la donna soffre di un disturbo borderline di personalit\u00e0, di far trasferire Rebecca in un istituto psichiatrico. I medici operano il ragazzo intrappolato nel cemento. Dopo averlo liberato, il ragazzo sviluppa una complicanza cardiaca e quindi Cristina deve intervenire, non essendo presente la Hahn e avendo gi\u00e0 eseguito quella procedura con Burke. Richard le permette di procedere. Quando la Hahn rientra in sala operatoria e grida a Cristina di allontanarsi dal tavolo operatorio, Cristina le dice di stare zitta e, con il sostegno di Richard, continua a operare, riuscendo effettivamente a salvare il paziente. Pi\u00f9 tardi il capo rimprovera la Hahn per il fatto che non \u00e8 disposta a insegnare agli specializzandi, quindi Cristina, sentendo il discorso, decide di insegnare a Lexie a effettuare suture su di una banana. George, dopo avere scoperto di non aver passato l'esame per un solo punto, si sente ancora peggio e si sfoga con Lexie che cerca di consolarlo spiegandogli che lei vorrebbe tanto diventare un medico come lui. Ci\u00f2 spinge George a chiedere a Richard di poter risostenere l'esame, e il primario acconsente.\nBeth, la ragazza che sta per sottoporsi all'intervento della sperimentazione di Meredith e Derek, decide di operarsi comunque, nonostante la morte del suo fidanzato Jeremy.\nDerek, convinto che operando faranno morire anche Beth, si arrabbia con Meredith e le dice che dopo questo intervento non vorr\u00e0 pi\u00f9 vedere n\u00e9 parlare n\u00e9 lavorare con lei, ma in realt\u00e0 \u00e8 arrabbiato solo con s\u00e9 stesso perch\u00e9 \u00e8 convinto di deluderla continuamente.\nBeth sopravvive all'operazione e il progetto sperimentale ha funzionato: il virus funziona, il tumore regredisce. Si tratta di un'enorme scoperta scientifica.\nIl primario scopre che Derek e Meredith hanno effettuato due operazioni sperimentali nello stesso giorno, nonostante avesse concesso loro un solo ultimo paziente, quindi va da Meredith rimproverandola e lei risponde solo chiedendogli se sapeva che sua madre aveva tentato il suicidio quando lui l'aveva lasciata. Richard le risponde di no.\nMeredith allora capisce tutto e va di corsa dalla psicologa a parlarne: Ellis in realt\u00e0 non aveva tentato il suicidio, ma voleva solo attirare l'attenzione di Richard, altrimenti si sarebbe tagliata la carotide anzich\u00e9 i polsi, perch\u00e9 era un bravo chirurgo e avrebbe saputo cosa fare; poi Meredith chiede alla psicologa di spiegarle adesso cosa questo significhi, e la donna le dice che sua madre aveva fatto degli errori cos\u00ec come lei, ma a differenza di sua madre lei avrebbe potuto rimediare e imparare da essi. Meredith capisce quindi che la frase detta dalla madre, \"sii straordinaria\", non si riferiva affatto alla chirurgia.\nPrima di tornarsene a casa, la Bailey consegna a Izzie le chiavi del poliambulatorio, spiegandole che per non dover rinunciare alla chirurgia, a suo figlio e a suo marito deve rinunciare al poliambulatorio. La Bailey ha capito che il poliambulatorio deve essere gestito da Izzie.\nRichard lascia la roulotte e torna a casa dalla moglie, chiedendole di farlo finalmente tornare a casa. La donna accetta felice.\nDopo il successo del progetto sperimentale, Derek e Meredith vogliono entrambi festeggiare l'uno con l'altro, ma ognuno cerca l'altro nel luogo sbagliato. Meredith cerca Derek alla roulotte, Derek cerca Meredith a casa sua.\nMark fa capire a Callie che lei \u00e8 interessata alla Hahn. Cos\u00ec, uscita dal lavoro, Callie bacia la Hahn.\nGeorge torna a casa, racconta a Lexie che il capo gli ha concesso la possibilit\u00e0 di risostenere l'esame e, preso dall'entusiasmo, la bacia.\nAlex, in lacrime per Rebecca, bacia Izzie.\nAlla fine Derek torna alla roulotte a cercare Meredith e la trova: lei ha disegnato con delle candele il perimetro della loro futura casa, o almeno come lei se la immaginava. Alla fine Derek la bacia, ma poi le dice di dover andare a parlare con Rose, cos\u00ec da poterla baciare come vuole e darle qualcosa di pi\u00f9."}
{"id": "1284312", "revid": "827882", "url": "https://it.wikipedia.org/wiki?curid=1284312", "title": "Pardulas", "text": "Le p\u00e0rdulas, cos\u00ec chiamate in lingua sarda in zone quali il Sulcis, i Campidani di Cagliari e Oristano, Ogliastra etc., cos\u00ec come le casadinas, altra variante delle Barbagie, del Logudoro, etc., sono un tipico dolce pasquale della tradizione sarda. La p\u00e0rdula e la casadina vengono spesso italianizzate col nome di \"formaggella\", bench\u00e9 l'utilizzo del formaggio non sia necessario in ogni loro versione. In Corsica sono presenti con nome di \"imbrucciati\".\nLa p\u00e0rdula e la casadina sono piccole tortine con ripieno di ricotta o di formaggio. A seconda della zona si possono trovare in una versione dolce o salata, all'aroma di arancia o limone e, pi\u00f9 rara, una versione con l'uvetta.\nNonostante la preparazione identica, il gusto tra la p\u00e0rdula (con ripieno di ricotta, pi\u00f9 delicata), e la casadina (con ripieno di formaggio fresco, dal sapore pi\u00f9 deciso) \u00e8 molto diverso."}
{"id": "1284316", "revid": "709565", "url": "https://it.wikipedia.org/wiki?curid=1284316", "title": "Interviste mai viste", "text": "Interviste mai viste (\"Creature Comforts\") \u00e8 una serie televisiva di animazione britannica prodotta da Aardman Animations e trasmessa da ITV dal 2003 al 2006.\nTrama.\nLa serie presenta una serie di interviste improbabili ad animali vari. Nella versione originale inglese tutte le voci dei personaggi sono registrate, senza copione, da gente di strada.\nProduzione.\nOriginariamente fu prodotto un cortometraggio d'animazione nel 1989 intitolato \"Lip Synch: Creature Comforts\", ideato e diretto da Nick Park e prodotto dalla Aardman Animations. Il film mostra vari animali in uno zoo che vengono intervistati sulle loro condizioni di vita. Questi sono tartarughe, una femmina di gorilla, una famiglia d'orsi polari e un malinconico puma che si lamenta del poco spazio e del polline a cui \u00e8 allergico.\nSuccessivamente venne prodotta una serie commerciale per conto della Heat Electric. Nel 2003 \u00e8 stata infine prodotta per il network televisivo britannico ITV la serie televisiva, sempre dalla Aardman, con episodi diretti da Richard Goleszowski.\nTrasmissione e distribuzione.\nLa serie animata \u00e8 stata trasmessa nel Regno Unito da ITV, la prima stagione dal 1\u00ba ottobre al 25 dicembre 2003, la seconda stagione dal 30 ottobre 2005 al 29 gennaio 2006. Dal 2005 la serie \u00e8 stata trasmessa in Australia dalla ABC, Nei Paesi Bassi \u00e8 stata mandata in onda dalla rete Veronica. \u00c8 stata inoltre trasmessa dalla pay-TV britannica UK.TV e dalla TV online peer-to-peer Joost Aardman Animations Channel.\nLa prima stagione della serie \u00e8 stata trasmessa in Gran Bretagna da ITV dal 1\u00ba ottobre 2003 al 25 dicembre 2003, mentre in Italia da Paramount Comedy (Comedy Central) dal 3 novembre 2005 al 15 dicembre 2005 e in chiaro su Canale 5 dal 26 dicembre 2005 al 6 gennaio 2006."}
{"id": "1284325", "revid": "125199468", "url": "https://it.wikipedia.org/wiki?curid=1284325", "title": "Esporte Clube Bahia", "text": "L'Esporte Clube Bahia, chiamato comunemente Bahia, \u00e8 una societ\u00e0 calcistica con sede a Salvador, in Brasile. Gioca in \"S\u00e9rie A\", la massima serie del campionato di calcio brasiliano.\nStoria.\nFondazione, i primi anni e il primo titolo nazionale.\nLo Esporte Clube Bahia fu fondato nel 1931, quando i giocatori di due club preesistenti decisero di formare una nuova squadra, dopo che le due societ\u00e0 di provenienza, l\"'Associa\u00e7\u00e3o Atl\u00e9tica da Bahia\" e il \"Clube Bahiano de T\u00eanis\", avevano deciso di chiudere le proprie sezioni calcio.\nI giocatori fondatori si riunirono in una casa in Princesa Isabel Avenue, dove discussero su finanza, struttura del nuovo club e allenamenti. Nel suo primo anno di attivit\u00e0, il Bahia vinse il Torneio Inicio e il campionato statale di Bahia. Il primo presidente fu Waldemar Costa, un noto medico di Salvador. Lo stemma del Bahia si ispira a quello del Corinthians, con una differenza: lo stemma del Bahia utilizza la bandiera dello Stato di Bahia, creata da Raimundo Magalh\u00e3es, al posto di quella dello Stato di S\u00e3o Paulo.\nLa squadra venne fondata con il motto \"Nasceu para Vencer\" (\"Nati per vincere\"). Il Bahia ha vinto nel corso della sua storia 43 campionati statali, ben 17 in pi\u00f9 dei rivali del Vit\u00f3ria ed \u00e8 stato il primo club brasiliano a partecipare alla Coppa Libertadores nel 1960.\nTra il 1959 e il 1963, e nel 1968, il Bahia rappresent\u00f2 lo Stato di Bahia nella Ta\u00e7a Brasil (precursore del campionato brasiliano), vincendo il titolo nel 1959 e chiudendo al secondo posto nel 1961 e nel 1963.\nRicordiamo anche che dal principio la squadra rivale per eccellenza del Bahia \u00e8 sicuramente il criciuma.\nGli anni ottanta e il secondo titolo nazionale.\nGli anni ottanta furono i migliori per il Bahia: la squadra vinse il suo secondo titolo nazionale nel 1988, si classific\u00f2 quinto nel 1986, e quarto nel 1990. I giocatori pi\u00f9 rappresentativi del Bahia in quel periodo erano Bobo, Charles, Ronaldo, e altri.\nNel 1989, il Bahia vinse il suo primo Campeonato Brasileiro S\u00e9rie A contro l'Internacional di Porto Alegre. Il Bahia vinse all'andata a Salvador per 2\u20131. Al ritorno, fin\u00ec 0-0 a Porto Alegre, allo Beira Rio Stadium. Grazie a questi risultati, il Bahia vinse il \"Brasileir\u00e3o\", il loro secondo titolo nazionale. La vittoria del titolo consent\u00ec al Bahia di disputare la Coppa Libertadores per la terza volta.\nDeclino.\nNel 1996, il Bahia necessitava di una vittoria all'ultima giornata per conquistare la salvezza, ma la partita contro l'Juventude al Fonte Nova stadium 0\u20130, decretando la retrocessione del club per la prima volta nella sua storia in S\u00e9rie B. Nel 1999, il Bahia sfior\u00f2 il ritorno in S\u00e9rie A, ma la promozione sfum\u00f2 all'ultima giornata a causa della mancata vittoria nella partita decisiva contro il Brasiliense: il Bahia chiuse terzo, restando ancora in B.\nNel 2000, a causa di scandali di corruzione coinvolgenti squadre del calibro di S\u00e3o Paulo e Internacional, la squadra ritorn\u00f2 nel Campeonato Brasileiro S\u00e9rie A, invitata dal Clube dos Treze, insieme al Fluminense, che fu resa un capro espiatorio per la controversia (cfr. Copa Jo\u00e3o Havelange).\nNel 2002, la banca che sponsorizzava il club and\u00f2 in bancarotta, conseguentemente il Bahia declin\u00f2. Dopo aver vinto la Coppa del Nordest nel 2001 e 2002, nel 2003 il Bahia fu retrocesso di nuovo in S\u00e9rie B, per la seconda volta nella sua storia. Nel 2004, il club sfior\u00f2 di nuovo la promozione in S\u00e9rie A, chiudendo quarto. Nel 2005, invece, il club disput\u00f2 un campionato di S\u00e9rie B disastroso, chiuso al 18\u00ba posto, che signific\u00f2 un ignominiosa retrocessione in S\u00e9rie C, campionato che il club non aveva mai disputato.\nF\u00eanix tricolor (fenice tricolore).\nIl Bahia termin\u00f2 il campionato di terzo livello 2007 tra le prime quattro, ritornando quindi in cadetteria, ma stentando: il Bahia era partito subito forte, ma all'ultima giornata del III turno della S\u00e9rie C contro i gi\u00e0 eliminati Fast Club il Bahia, a cui necessitava una vittoria per accedere alla fase successiva, segn\u00f2 il gol della vittoria (siglato da Charles) solo all'ultimo minuto dell'incontro. Nella fase finale, il club si classific\u00f2 secondo, perdendo il titolo di campione solo nella partita conclusiva. Il Bahia ritorn\u00f2 poi anche in massima serie nel 2011, riuscendo persino a qualificarsi alla Copa Sudamericana 2012.\nLa risalita del Bahia dalle serie minori fu definita la \"F\u00eanix Tricolor\" dai tifosi del Bahia. La fenice rappresenta il Bahia risorgente dalle sue ceneri. Il Bahia, anche in terza serie, era seguita da un enorme seguito di tifosi, e la media spettatori era superiore a quella di molte squadre di massima serie."}
{"id": "1284327", "revid": "121604", "url": "https://it.wikipedia.org/wiki?curid=1284327", "title": "Birra Theresianer", "text": ""}
{"id": "1284331", "revid": "38120", "url": "https://it.wikipedia.org/wiki?curid=1284331", "title": "Loto (personaggio)", "text": ""}
{"id": "1284333", "revid": "38120", "url": "https://it.wikipedia.org/wiki?curid=1284333", "title": "Pavone (personaggio)", "text": ""}
{"id": "1284336", "revid": "38120", "url": "https://it.wikipedia.org/wiki?curid=1284336", "title": "Aracne (I Cavalieri dello zodiaco)", "text": ""}
{"id": "1284338", "revid": "773636", "url": "https://it.wikipedia.org/wiki?curid=1284338", "title": "Monastero di Sant'Anna in Camprena", "text": "Il monastero di Sant'Anna in Camprena \u00e8 un ex complesso monastico olivetano situato nell'omonima localit\u00e0, all'interno del territorio del comune di Pienza, in provincia di Siena.\nAttualmente il monastero \u00e8 adibito ad agriturismo gestito dalla diocesi di Montepulciano-Chiusi-Pienza, mentre l'annessa chiesa, consacrata, \u00e8 sede della parrocchia di Sant'Anna in Camprena.\nStoria.\nNel 1324, San Bernardo Tolomei, fondatore dell'abbazia di Monte Oliveto Maggiore e dell'omonima Congregazione benedettina, fond\u00f2 nei pressi di Castelmuzio un romitorio nei terreni donati dalla nobile senese Uguccia de Ragnoni che l\u00ec possedeva un palazzo fortificato. Nel 1334 un gruppo di monaci provenienti dall'abbazia di Monte Oliveto instaur\u00f2 nel romitorio un vero e proprio monastero.\nLa costruzione del nuovo monastero, dipendente da Monte Oliveto, venne avviata soltanto agli inizi del XV secolo e si protrasse fino al 1517; nello stesso anno, si ebbe la consacrazione della chiesa, dedicata a Sant'Anna. Il complesso fu oggetto di restauri anche nei secoli XVII e XVIII.\nNel 1784 il monastero venne soppresso e divenne sede di una parrocchia della diocesi di Pienza dipendente dalla pieve di Santo Stefano a Cennano, presso Castelmuzio, e l'edificio un tempo abitato dai monaci divenne la canonica. Nel 1833, la parrocchia contava 108 abitanti.\nDopo esser stata residenza estiva del seminario di Pienza, alla fine del XX secolo il monastero \u00e8 divenuto un agriturismo gestito dalla diocesi di Montepulciano-Chiusi-Pienza.\nNel 1996 sono state girate all'interno del monastero alcune scene del film \"Il paziente inglese\", diretto da Anthony Minghella.\nDescrizione.\nIl complesso monastico di Sant'Anna in Camprena \u00e8 formato dalla chiesa abbaziale, dal monastero ad essa adiacente e dal piccolo cimitero, posto alle spalle della chiesa.\nChiesa.\nLa chiesa, dedicata a Sant'Anna, madre di Maria (madre di Ges\u00f9), venne terminata e consacrata nel 1517, mantenendo nei secoli successivi le sue caratteristiche originarie.\nEsterno.\nLa facciata della chiesa, stretta fra due lesene in laterizio e rivestita d'intonaco chiaro, \u00e8 a capanna ed \u00e8 preceduta da un sagrato rettangolare, sul quale si affaccia anche il monastero. Il portale d'ingresso, unico e privo di lunetta o cornice, \u00e8 a due battenti lignei con semplici rilievi. Dinnanzi ad esso si trova un protiro in laterizio, a pianta quadrangolare, coperto con volta a crociera sorretta da quattro pilastri. Nella parte superiore della facciata si apre un rosone circolare leggermente strombato; termina in alto con un frontone triangolare ed un doppio cornicione.\nLe fiancate della chiesa e il transetto sono privi di elementi decorativi e presentano, come la facciata, un paramento murario d'intonaco chiaro alternato a lesene in laterizio. Al centro di ciascuna delle due facciate del transetto, prive di frontone, si apre un rosone circolare strombato.\nLungo il fianco sinistro della chiesa, si eleva la torre campanaria quattrocentesca. Essa, a pianta quadrata, presenta nella parte inferiore delle finestre a feritoia e, in quella superiore, la cella campanaria. Essa si apre su ciascuno dei quattro lati con una bifora a tutto sesto sorretta, al centro, da un pilastrino. La copertura del campanile \u00e8 in cotto.\nInterno.\nL'interno della chiesa \u00e8 a pianta a croce latina, con unica navata, transetto sporgente e coro quadrangolare con piccola abside semicircolare.\nIl piedicroce \u00e8 formato dall'unica navata; essa \u00e8 priva di cappelle laterali e si articola in tre campate rettangolari coperte con volta a crociera e intervallate da archi a tutto sesto alla base dei quali si trovano due lesene composite dipinte a finto marmo. A ridosso della controfacciata, vi \u00e8 un'elaborata bussola barocca in legno dipinto.\nIl capocroce \u00e8 composto dalla crociera, coperta con volta a vela, dal coro e dai due bracci del transetto, ognuno dei quali ospita, a ridosso della parete fondale, un altare barocco in stucco dipinto a finto marmo. L'altare di destra \u00e8 sormontato da un quadro raffigurante \"Santa Scolastica e l'Angelo\", mentre quello di sinistra da un quadro raffigurante la \"Madonna in trono col Bambino e Sant'Anna fra due monaci olivetani genuflessi\", copia di uno degli affreschi del Monastero di Sant'Anna in Camprena#Refettorio#refettorio. Nel braccio sinistro del transetto, incassato nella parete, vi \u00e8 il fonte battesimale. Il presbiterio accoglie l'altare maggiore in stucco dipinto a finto marmo. Al di sopra di esso vi \u00e8 un \"Crocifisso\" ligneo barocco. Lungo le pareti del coro, a pianta quadrata e con volta a crociera, e della piccola abside semicircolare, si trovano gli stalli lignei del XVI secolo. Nel catino absidale \u00e8 raffigurata la \"Colomba dello Spirito Santo fra una gloria di angeli\".\nLungo le pareti della chiesa vi sono tredici tele seicentesche raffiguranti \"Scene della vita di San Bernardo Tolomei\".\nOrgano a canne.\nAl centro del coro, a pavimento, si trova l'organo a canne, costruito nel 1788 da Filippo Tronci per la chiesa di San Francesco di Fiesole ed acquistato nel 1914 dal vescovo di Chiusi e Pienza Giacomo Bellucci e in tale occasione restaurato da Onofrio Bruschi.\nLo strumento \u00e8 racchiuso entro una cassa lignea verniciata di bianco con modanature e specchiature; la mostra, composta da canne di principale, \u00e8 chiusa da due portelle recanti quella di sinistra lo stemma del vescovo Bellucci, quella di destra il cartiglio con l'anno dell'acquisto da parte del vescovo e il nome del donatore.\nLa consolle, a finestra, ha un'unica tastiera di 47 note con prima ottava scavezza ed una pedaliera a leggio scavezza di 9 note (la decima aziona il \"Timpano\" a tre canne, ma solo a \"Contrabassi\" inseriti), costantemente unita al manuale; alla destra della pedaliera si trovano i pedaletti per la \"Terza mano\" e del \"Tiratutti del Ripieno\". I registri sono azionati da manette a scorrimento verticale che si trovano alla destra della tastiera.\nIl sistema di trasmissione \u00e8 integralmente meccanico sospeso, con alimentazione manuale dell'aria.\nMonastero.\nIl monastero sorge alla destra della chiesa, ad esso adiacente.\nLa sua facciata principale d\u00e0 sul lato lungo del sagrato ed \u00e8 priva di particolari decorazioni. Essa \u00e8 caratterizzata da finestre rettangolari di varie dimensioni disposte asimmetricamente. Nella parte inferiore, si apre il portone d'accesso con arco a tutto sesto, con doppio battente ligneo. Nella parte superiore, in corrispondenza del portone, vi \u00e8 un corpo sporgente poggiante su due archi pensili ogivali sorretti da mensole.\nIl monastero si articola intorno al chiostro, terminato nel 1501 e rimaneggiato nel XVIII secolo. Esso \u00e8 a pianta rettangolare e le quattro gallerie, coperte con volta a botte, si affacciano sulla corte centrale con finestre chiuse da elaborate inferriate. Nell'angolo meridionale, vi \u00e8 la vera da pozzo rinascimentale.\nAlle spalle del monastero, si trova un ampio giardino, delimitato da un muro, al centro del quale si trova una fontana circolare.\nRefettorio.\nLungo la galleria sud-orientale del chiostro, si apre un ambiente che d\u00e0 sul refettorio. La sala, a pianta rettangolare, \u00e8 coperta con volta a botte lunettata con tre lunette su ciascun lato corto e sette sui lati lunghi. Le due pareti d'ingresso e fondale sono decorate con affreschi di Giovanni Antonio Bazzi detto \"Il Sodoma\", autore anche della decorazione a grisaille delle pareti laterali con \"Busti di Santi\" e \"Storie della vita di Sant'Anna\" e grottesche.\nGli affreschi del refettorio vennero realizzati a partire dal 10 luglio 1503 e terminati verso la met\u00e0 dell'anno successivo. Un restauro conservativo \u00e8 stato condotto nel 1970 come recita una lapide all'interno del refettorio stesso.\nGli affreschi della parete d'ingresso sono separati da lesene corinzie dipinte con capitelli in rilievo, ed hanno i seguenti soggetti: a sinistra \"San Benedetto in trono in abiti pontificali tra monaci olivetani\"; al centro il \"Compianto sul Cristo morto\"; a destra la \"Madonna in trono col Bambino e Sant'Anna fra due monaci olivetani genuflessi\". Il sottarco della porta d'ingresso \u00e8 affrescato con il \"Volto del Redentore\" clipeato fra grottesche. La parete di fondo, invece, presenta l'unico affresco con la \"Moltiplicazione dei pani e dei pesci\" tripartito da lesene.\nCimitero.\nIl cimitero del monastero \u00e8 situato a sud-est della chiesa, da essa distaccato. Il camposanto, con sepolture a terra e a pianta rettangolare, \u00e8 circondato da un alto muro in pietra, con un unico ingresso sulla parte anteriore chiuso da un cancello in ferro battuto. Sul lato opposto, vi \u00e8 la cappella, in stile neogotico, con semplice facciata a capanna."}
{"id": "1284341", "revid": "2201297", "url": "https://it.wikipedia.org/wiki?curid=1284341", "title": "Antonio Onorato", "text": "Biografia.\nIl chitarrista e compositore napoletano Antonio Onorato, ha una carriera artistica trentennale nel mondo della musica. \u00c8 uno dei pochi italiani ad aver tenuto un proprio concerto al Blue Note di New York, tempio storico del jazz internazionale .\nLa sua esperienza lo vede affacciarsi anche nell\u2019ambito della world music con la pubblicazione di diversi album contaminati da varie culture mondiali e in ambito sinfonico-orchestrale con diversi lavori scritti per orchestra sinfonica.\nMusicista eclettico, spazia dal jazz-rock, alla world music, fino alla composizione per orchestra. Studioso di etnomusicologia, la sua ricerca si basa sulla fusione degli stilemi armonico-melodici del linguaggio della musica napoletana con la musica afro-americana, medio-orientale e brasiliana che lo hanno portato ad individuare un linguaggio del tutto personale. Ambasciatore della cultura italiana all\u2019 estero, ha portato la propria musica \u201citaliana\u201d in tutto il mondo, suonando in Cile, Brasile, Stati Uniti, Messico, Angola, Uganda, Marocco, Tunisia, Iraq, Turchia, Inghilterra, Danimarca, Svizzera, Albania, Slovenia.\nTra le tappe che hanno contribuito in maniera sostanziale alla sua crescita artistica e umana sono da annoverare i concerti in America dove ha stabilito contatti artistici con alcune popolazioni di Nativi Americani (Lakota), per i quali nutre una grande passione da sempre, seguendone i principi e la visione del mondo. Nel 2002 si reca a Bagdad insieme a una delegazione di artisti italiani per protestare contro la seconda guerra del Golfo, tenendo due concerti per la pace a Bagdad e a Baqubah.\nFrequenta giovanissimo alcune lezioni con il grande chitarrista jazz Eddy Palermo e numerosi workshops tenuti da chitarristi di fama mondiale come Jim Hall, Mick Goodrick, Pat Metheny, John Abercrombie e John Scofield che gli dir\u00e0 \"\u201cMi sarebbe piaciuto suonare la chitarra a vent\u2019anni come la suoni tu\u201d\". Oggi tiene lui stesso seminari di tecniche dell\u2019improvvisazione.\nNell'ambito della sua attivit\u00e0 artistica, sperimenta nuovi modi di suonare la chitarra con l'uso di un modulatore a fiato (Yamaha G10) , un modello di chitarra synth ribattezzata da lui stesso chitarra a fiato o breath guitar caratterizzato dal fatto che la forza, l\u2019intensit\u00e0 e le dinamiche sono gestite attraverso l\u2019emissione del fiato del musicista grazie ad un breath controller (imboccatura simile a quella di uno strumento a fiato) e non dalla pennata o dall\u2019arpeggio come di consueto.\nCirca 30 sono gli album pubblicati con varie etichette discografiche . Nel 2005 \u00e8 stato direttore della collana editoriale \u201c\"Noteinedite\"\u201d per la casa editrice Sigma. Tra i suoi album, ve ne sono alcuni di contaminazione con la cultura africana: \u201c\"The soul breath\"\u201d e \u201c\"Quatro linguas uma alma\"\u201d con la partecipazione del cantante angolano Dodo Miranda; con la cultura dei Nativi Americani: \u201c\"South winds\"\u201c, \u201c\"Emmanuel\"\u201d con la partecipazione del poeta cheyenne Lance Henson e il musicista apache Danny Many Horses, \u201c\"Native Angels\"\u201d con la partecipazione del cantante- percussionista hopi Bo Koinva; con la cultura brasiliana con due album, \u201c\"Un grande abbraccio\"\u201d e \u201c\"From Napoli to Belo Horizonte\"\u201c, realizzati con il grande chitarrista-compositore brasiliano Toninho Horta.\nNel 2010 festeggia 20 anni di carriera discografica e per l\u2019occasione la sua etichetta discografica gli rende omaggio con un \"Greatest hits\".\nNel corso della sua carriera, Antonio Onorato ha collaborato con numerosi artisti: Pino Daniele, Franco Cerri, James Senese, Tullio De Piscopo, Gerald Cannon, Toninho Horta, Enrico Rava, Joe Amoruso, Paco Sery, Tony Esposito, Enzo Gragnaniello, Rino Zurzolo, Roberto Murolo solo per citarne alcuni. Dal 2012 al 2014 \u00e8 stato special guest in diversi concerti di Pino Daniele.\nNel 2018 fonda il progetto \u201c\"Italian Jazz Guitars\"\u201d con Fabio Mariani e Gigi Cifarelli. Numerose le partecipazioni come solista a prestigiosi festival internazionali che vedevano la presenza di artisti del calibro di John Scofield, Jan Garbarek, Charlie Haden, Steve Grossman, John Mc Laughlin, Pat Metheny, Tito Puente, Toots Thielemans, Tuck &amp; Patty, Gary Burton, Bob Geldolf, Rita Marley, George Benson ecc."}
{"id": "1284342", "revid": "78273", "url": "https://it.wikipedia.org/wiki?curid=1284342", "title": "Battaglia di Otumba", "text": ""}
{"id": "1284347", "revid": "2210384", "url": "https://it.wikipedia.org/wiki?curid=1284347", "title": "Coritiba Foot Ball Club", "text": "Il Coritiba Foot Ball Club (portoghese: /k\u028a\u02c8\u027e\u0129t\u0283'ba/), chiamato comunemente Coritiba o, pi\u00f9 brevemente, Coxa, \u00e8 una societ\u00e0 calcistica brasiliana con sede nella citt\u00e0 di Curitiba.\nFondata nel 1909 come \"Teuto-Brasileiro\" da un gruppo di discendente di tedeschi, \u00e8 la prima squadra di calcio paranaense. Disputa la stagione 2011 nel Campeonato Brasileiro S\u00e9rie A, la massima divisione del campionato brasiliano.\nCoritiba \u00e8 la societ\u00e0 calcistica pi\u00f9 titolata del Paran\u00e1, nonch\u00e9 una delle pi\u00f9 vittoriose e importanti del Paese. Detiene il record mondiale di club di vittorie consecutive ufficiali (24).\nColori e simbolo.\nDivise.\nI colori sociali sono il bianco e il verde. La divisa per le gare casalinghe presenta una maglia bianca con una doppia striscia orizzontale verde all'altezza del petto. Il logo del club \u00e8 sovrapposto alle due bande, nel centro del petto. Tuttavia, fino agli anni sessanta, questa era la terza divisa, usata per i tornei interstatali: l'allora prima tenuta di gioco era completamente bianca, con il solo logo sul petto.\nLa seconda maglia presenta delle strisce verticali alternate, bianche e verdi. Era questa la maglia con cui la squadra, il 31 luglio 1985 al Maracan\u00e3, batt\u00e9 il Bangu aggiudicandosi il suo primo e unico campionato brasiliano.\nLa terza divisa, secondo una tradizione avviata nel 1999, \u00e8 diversa da anno ad anno. Per la stagione 2008-2009, la maglia \u00e8 nera con una doppia striscia orizzontale sul petto, la superiore verde, l'inferiore bianca.\nStemma.\nLo stemma ufficiale del club \u00e8 di forma circolare. Al centro presenta un cerchio, a simboleggiare il globo terrestre, con cinque righe che si dipartono dai due \"poli\", a simboleggiare i meridiani, e la sigla bianca su fondo verde nella parte centrale. Intorno a questo cerchio, si trova uno spesso bordo, sempre verde, recante al suo interno, nella parte superiore, la scritta bianca , mentre nella parte inferiore, sempre in bianco, . Il logo \u00e8 sormontato da una stella gialla a cinque punte, a ricordare il titolo nazionale vinto nel 1985.\nMascotte.\nLa mascotte ufficiale del club rappresenta un vecchietto, detto \"Vov\u00f4 Coxa\" (\"Nonno Coscia\"), vestito con la divisa della squadra. Il personaggio presenta tratti germanici, scelti dal momento che la societ\u00e0 venne fondata nel 1909 da un gruppo di immigrati tedeschi.\nGiocatori celebri.\nL'elenco dei \"Grandes \u00cddolos\" dal sito ufficiale del club in ordine per periodo di militanza (fra parentesi).\nStadio.\nStadio Couto Pereira \u00e8 la patria di Coritiba.\nAll'inaugurazione il suo nome era Est\u00e1dio Belfort Duarte; nel 1977 il nome fu variato da Belfort Duarte a Major Ant\u00f4nio Couto Pereira, in omaggio a colui che rese possibile l'edificazione della struttura."}
{"id": "1284349", "revid": "773636", "url": "https://it.wikipedia.org/wiki?curid=1284349", "title": "Chiesa di San Bernardino a Castelluccio di Pienza", "text": "La chiesa di San Bernardino a Castelluccio di Pienza \u00e8 un edificio sacro che si trova in localit\u00e0 Castelluccio a Pienza.\nHa subito notevoli lavori di restauro nel 1935, ad opera dell'architetto inglese Cecil Pinsent, che esegu\u00ec gli altari laterali in travertino, l'altare maggiore con la balaustra, la nicchia absidale a lacunari e il fonte battesimale.\nLa chiesa ad unica navata presenta sopra la porta d'ingresso lo stemma della Scala. Sono stati recentemente scoperti e restaurati nella volta affreschi della fine del XV-inizio del XVI secolo, raffiguranti gli \"Evangelisti\" e \"Dio Padre benedicente\"."}
{"id": "1284350", "revid": "6923", "url": "https://it.wikipedia.org/wiki?curid=1284350", "title": "Sistema di trasporto", "text": ""}
{"id": "1284358", "revid": "889336", "url": "https://it.wikipedia.org/wiki?curid=1284358", "title": "Schwarzwaldhochstra\u00dfe", "text": "La Schwarzwaldhochstra\u00dfe (in it. strada alta della Foresta Nera) \u00e8 una delle pi\u00f9 antiche strade turistiche in Germania, e una delle pi\u00f9 conosciute. Venne aperta nel 1930, per scopi militari, ma grazie al panorama divenne presto meta di turisti. La strada fa parte oggi della B 500.\nLa Schwarzwaldhochstra\u00dfe inizia a Baden-Baden e termina a Freudenstadt. \nLungo il percorso ci sono diversi punti di sosta dotati di tavoli da pic-nic, alberghi e luoghi molto pittoreschi, come il Mummelsee."}
{"id": "1284360", "revid": "1573940", "url": "https://it.wikipedia.org/wiki?curid=1284360", "title": "Pieve dei Santi Leonardo e Cristoforo (Monticchiello)", "text": "La pieve dei Santi Leonardo e Cristoforo \u00e8 un luogo di culto cattolico che si trova a Monticchiello, nel comune di Pienza, in provincia di Siena, diocesi di Montepulciano-Chiusi-Pienza.\nStoria e descrizione.\nVenne rinnovata in forme gotiche nella seconda met\u00e0 del XIII secolo. Ha un'ampia navata che si apre in un transetto e si conclude con una scarsella. La facciata \u00e8 spartita in due parti da una cornice orizzontale dentellata. Nella parte inferiore si apre un portale gotico con l'architrave sorretto da mensolette; in alto un rosone.\nAll'interno, importanti sono gli \"Episodi della vita di santa Caterina d'Alessandria\", affreschi di un pittore senese trecentesco, autore probabilmente anche delle storie della \"vita del beato Gherardo da Villamagna\". Da segnalare anche un piccolo ciborio scolpito, a forma di elegante portale gotico, con una grata di ferro battuto di Pietruccio di Betto (1340), e un \"Crocifisso\" della seconda met\u00e0 del Quattrocento."}
{"id": "1284362", "revid": "289247", "url": "https://it.wikipedia.org/wiki?curid=1284362", "title": "The Sims 2 University", "text": ""}
{"id": "1284364", "revid": "654403", "url": "https://it.wikipedia.org/wiki?curid=1284364", "title": "Guarani Futebol Clube", "text": "Il Guarani Futebol Clube, meglio noto come Guarani, \u00e8 una societ\u00e0 calcistica brasiliana con sede nella citt\u00e0 di Campinas. Milita nel Campeonato Brasileiro S\u00e9rie B, la seconda divisione del campionato brasiliano.\nIl Guarani ha una grossa rivalit\u00e0 con il Ponte Preta, anch'essi di Campinas. Le partite tra Guarani e Ponte Preta sono note come derby campineiro.\nStoria.\nIl Guarani Futebol Clube fu fondato il 1\u00ba aprile 1911, nella citt\u00e0 di Campinas, San Paolo, con la denominazione di Guarany Foot-Ball Club, per iniziativa di 12 studenti del Gymnasio do Estado ( noto come Culto \u00e0 Ci\u00eancia), tra cui spiccavano Pompeo de Vito, Hernani Felippo Matallo e Vicente Matallo. Questi studenti praticavano di solito il calcio a Pra\u00e7a Carlos Gomes. Vicente Matallo divenne il primo presidente del Guarani. Il Guarani fu ufficialmente fondato il 1\u00ba aprile 1911, ma per evitare possibili scherzi da parte di squadre rivali a causa dell'associazione con il giorno del pesce d'aprile, i dirigenti del Guarani cambiarono la data della fondazione ufficiale in 2 aprile 1911. Il Guarani fu chiamato cos\u00ec in onore dell'opera del maestro Ant\u00f4nio Carlos Gomes \"Il Guarany\". Ant\u00f4nio Carlos Gomes era nato a Campinas ed \u00e8 uno dei compositori di musica classica pi\u00f9 celebri del XIX secolo.\nNel 1949, il Guarani vinse il Campeonato Paulista S\u00e9rie A2, venendo promosso nella massima serie del campionato statale paulista.\nFino ad oggi (2012), il Guarani \u00e8 l'unica squadra brasiliana della zona interna ad aver vinto il campionato nazionale (non contando il Santos, perch\u00e9 nonostante Santos non sia capitale di stato, si trova sulla costa). Il club vinse il Campeonato Brasileiro S\u00e9rie A nel 1978, sconfiggendo il Palmeiras nella partita decisiva.\nStadio.\nLo stadio del Guarani \u00e8 lo Est\u00e1dio Brinco de Ouro da Princesa, costruito il 31 maggio 1953, con una capienza massima di 30.988 spettatori.\nOrganico.\nRosa.\nAggiornata al 16 febbraio 2021.\nCollegamenti esterni.\n Sito ufficiale"}
{"id": "1284365", "revid": "773636", "url": "https://it.wikipedia.org/wiki?curid=1284365", "title": "Pieve di Santa Maria dello Spino", "text": "La pieve di Santa Maria dello Spino \u00e8 un luogo di culto cattolico che si trova nei pressi di Monticchiello, nel comune di Pienza, in provincia di Siena, diocesi di Montepulciano-Chiusi-Pienza.\nAppartenne alla diocesi di Chiusi fino alla creazione di quella di Pienza nel 1462.\nNel 1500 era cadente, e fu ricostruita, come attesta una lapide nella facciata, dalla famiglia Saracini nel 1570.\nAttualmente viene officiata una volta all'anno in occasione della festa del \"Corpus Domini\". Si presenta con la facciata in pietra arenaria e piccolo campanile a vela.\nAd unica navata, ha subito probabilmente restauri nel XVIII secolo, come dimostra l'unico altare di forme barocche."}
{"id": "1284367", "revid": "287204", "url": "https://it.wikipedia.org/wiki?curid=1284367", "title": "Diocesi di Chiusi", "text": ""}
{"id": "1284369", "revid": "287204", "url": "https://it.wikipedia.org/wiki?curid=1284369", "title": "Diocesi di Pienza", "text": ""}
{"id": "1284370", "revid": "158286", "url": "https://it.wikipedia.org/wiki?curid=1284370", "title": "Diocesi di Montepulciano", "text": ""}
{"id": "1284378", "revid": "1875050", "url": "https://it.wikipedia.org/wiki?curid=1284378", "title": "L'enigma del gallo nero", "text": "L'enigma del gallo nero (\"Dissolution\") \u00e8 un romanzo giallo di C.J. Sansom ambientato nell'Inghilterra del XVI secolo, pubblicato in Italia nel 2003 dalla casa editrice Sperling &amp; Kupfer.\nTrama.\nNell'autunno del 1537, l'avvocato Matthew Shardlake, dopo essere stato costretto a lasciare la movimentata e pittoresca Londra di Enrico VIII, viene inviato da Thomas Cromwell, consigliere del re, nella remota abbazia di Scarnsea per far luce su due crimini davvero inquietanti. Nella stessa notte, infatti, qualcuno ha brutalmente assassinato il commissario Singleton, in missione segreta al monastero, e ha messo il cadavere insanguinato di un gallo nero sull'altare. Dopo una serie di indagini, Mastro Shardlake apprende che gli interessi dei monaci sono tutt'altro che spirituali: lussi sospetti, un atteggiamento nei confronti dei novizi che si avvicina molto al sadismo, approcci pesanti alla bella aiutante dell'infermeria e il gelido acquitrino che circonda e isola il monastero nasconde crimini ancora pi\u00f9 spaventosi... Mastro Shardlake osserva e ascolta, consapevole che nelle mura della costruzione benedettina la minaccia mortale incombe, ma alla fine, grazie al suo fidato aiutante Mark, riuscir\u00e0 a risolvere questa intricata vicenda.\nPersonaggi principali.\nMatthew Shardlake: commissario incaricato di indagare sui crimini compiuti nel monastero;\nMark Poer: assistente di Shardlake;\nAbate Fabian: abate del monastero;\nPriore Mortimus: priore, braccio destro dell'abate Fabian;\nFratello Edwig: economo;\nFratello Gabriel: sacrista e maestro del coro;\nFratello Guy: frate infermiere;\nFratello Hugh: tesoriere;\nFratello Jude: elemosiniere;\nAlice: infermiera aiutante di fratello Guy."}
{"id": "1284380", "revid": "773636", "url": "https://it.wikipedia.org/wiki?curid=1284380", "title": "Cappella di San Regolo", "text": "La cappella di San Regolo \u00e8 un edificio sacro che si trova presso palazzo Massaini a Pienza.\nStoria e descrizione.\nIl palazzo \u00e8 un antico castello del XV secolo, ben conservato, probabilmente appartenuto ai Cacciaconti, signori di Montisi. La piccola e semplice cappella dedicata a san Regolo si trova all'ingresso del viale che conduce al castello e conservava la statua di San Regolo attribuita a Domenico di Niccol\u00f2 dei Cori, databile al 1430-40, oggi al Museo diocesano di Pienza."}
{"id": "1284382", "revid": "189072", "url": "https://it.wikipedia.org/wiki?curid=1284382", "title": "Dogma dell'infallibilit\u00e0 del papa", "text": ""}
{"id": "1284383", "revid": "125644081", "url": "https://it.wikipedia.org/wiki?curid=1284383", "title": "La leggenda di un amore - Cinderella", "text": "La leggenda di un amore - Cinderella (\"Ever After\") \u00e8 un film del 1998 rilettura della fiaba di \"Cenerentola\" e documentario immaginario della vera storia di Danielle De Barbarac, ovvero Cenerentola, diretto da Andy Tennant e interpretato da Drew Barrymore.\nTrama.\nAgli inizi del XIX secolo la regina di Francia racconta ai fratelli Grimm la vera storia di Cenerentola. Nel 1500, Danielle de Barbarac cresce, fino all'et\u00e0 di otto anni, con l'adorato padre Auguste, vedovo e ricco proprietario terriero che le ha trasmesso l'amore per la letteratura e la scherma. L'uomo si risposa con l'ambiziosa e avida Baronessa Rodmilla che ha gi\u00e0 due figlie, la bella e arida Marguerite e la grassoccia e pi\u00f9 buona Jacqueline, ma poco tempo dopo muore, colto da un malore improvviso.\nRodmilla priva Danielle del suo titolo e la mette a fare la serva nella sua stessa casa, tuttavia la ragazza sopporta la sua nuova condizione dal momento che la matrigna e le sorellastre sono la sola famiglia che le \u00e8 rimasta, anche se pu\u00f2 comunque contare sull'affetto dei servi di casa Paulette, Louise e Maurice. Trascorrono dieci anni: la tenuta dei Barbarac \u00e8 quasi in rovina a causa dei debiti che la Baronessa ha contratto per soddisfare i capricci suoi e di Marguerite. Un mattino un giovane uomo ruba il cavallo di Auguste: riconosciuto come il principe ereditario Henri, alle proteste di Danielle si scusa, dicendo di voler fuggire dalla sua vita quotidiana e di non aver un altro cavallo a disposizione, e le pass del denaro per non farsi denunciare. Pi\u00f9 tardi Rodmilla, che gi\u00e0 sostiene che qualcuno rubi le masserizie di casa, vende Maurice a un mercante di schiavi diretto in America, e per riscattarlo Danielle si traveste da nobildonna e si reca a palazzo reale con i soldi datili da Henri: qui incontra il principe che, colpito dal carattere energico e generoso della ragazza, libera l'anziano domestico.\nI due giovani cominciano a frequentarsi di nascosto e si innamorano, ma Danielle non rivela al principe la sua vera condizione sociale, presentandosi come contessa con il nome della sua defunta madre, Nicole De Lancret. Nel frattempo, la baronessa trama per combinare il matrimonio tra Marguerite e Henri, e guarda con sufficienza Jacqueline perch\u00e9 meno bella della sorella. Danielle non conta di poter sposare Henri, e unico beneficio che trattenne da questo matrimonio sarebbe l'allontanamento di Rodmilla e delle figlie dalla tenuta, che rimarrebbe a Danielle.\nIl principe, gi\u00e0 promesso all'infanta Isabella di Spagna, rifiuta l'idea di un matrimonio combinato e senza amore, per cui ottiene da suo padre Francis un'ultima chance: trovare lui stesso una moglie durante il prossimo ballo. Henri invita subito Danielle, intenzionato a di presentarla a tutti come sua futura sposa. Tuttavia, due giorni prima del ballo, la ragazza litiga furiosamente con Rodmilla che intende far indossare a Marguerite l'abito della madre di Danielle, e alle proteste della figliastra, la frusta e il giorno dopo la rinchiude in casa. Alla regina Marie, cui Henri ha parlato dell'innamorata, Rodmilla mente dicendo che Danielle \u00e8 una sua cugina, ospite a casa sua, e che \u00e8 prossima alle nozze con un fiammingo. A salvare la ragazza \u00e8 il maestro Leonardo Da Vinci, ospite alla corte di Francia, che ha preso la fanciulla a ben volere, e con il quale vorrebbe lavorare l'amico di Danielle, Gustave. Danielle rivela a Da Vinci la sua vera identit\u00e0 e di non poter perci\u00f2 partecipare al ballo ma l'uomo la dissuade: il vero amore supera anche le differenze sociali. Rinfrancata, la ragazza corre al ballo.\nGiunta a destinazione, Danielle vorrebbe subito confessare tutta la verit\u00e0 ad Henri ma questi non le lascia il tempo di spiegarsi e, contento che lei non sia fidanzata, la presenta ai sovrani. Sfortunatamente, Rodmilla rivela pubblicamente l'identit\u00e0 della figliastra: deluso e adirato, Henri respinge Danielle che torna a casa in lacrime, lasciandosi dietro una scarpetta. Sar\u00e0 Leonardo Da Vinci a far capire al principe che l'appartenenza a ceti sociali diversi perde importanza di fronte all'amore vero: se Henri non riesce ad ascoltare il suo cuore, non merita la corona.\nIl giorno dopo, il principe va alle nozze con Isabella di Spagna, per\u00f2 si accorge che come lui la sua promessa non solo \u00e8 riluttante a un matrimonio combinato ma ama anche gi\u00e0 qualcun altro; immediatamente scioglie Isabella dall'obbligo e diserta la cerimonia, pronto a correre da Danielle. Fuori dalla chiesa, per\u00f2, Jacqueline lo informa che Rodmilla ha venduto la figliastra a un creditore in cambio di tutte le masserizie. La baronessa infatti non aveva sub\u00ecto furti, bens\u00ec lasciato i suoi beni come caparra al creditore: dopo aver rinfacciato a Danielle di non averla amata mai, spera ancora di maritare la primogenita a Henri; quindi, per fare bella figura con lui e liberarsi di Danielle, ha effettuato l'ignobile scambio.\nNel frattempo Danielle, minacciando il suo aguzzino con una spada, riesce a ottenere la libert\u00e0: fuori dal castello, trova Henri che era accorso per liberarla. Il principe le chiede perdono e, restituendole la scarpetta, le chiede di sposarlo. Giorni dopo, Rodmilla e le figlie sono convocate a palazzo: la baronessa crede di avere finalmente raggiunto il proprio scopo, invece viene posta di fronte alle sue bugie per le quali il re vorrebbe deportarla nelle Americhe. Danielle, ora principessa dopo aver sposato Henri, entra improvvisamente in sala e Rodmilla, incredula, \u00e8 costretta a inchinarsi a lei. La ragazza intercede per la sua matrigna, ma chiede anche che a lei e a Marguerite sia usata la medesima \"cortesia\" che loro le hanno riservato per anni: Rodmilla e la sua primogenita vengono dunque private del loro titolo e messe a fare le serve al palazzo reale; Jacqueline, invece, da solidale con la sorellastra e ormai esasperata da madre e sorella, vivr\u00e0 accanto a lei, al capitano delle guardie con il quale si fidanza, e agli affezionati Paulette, Louise e Maurice, ora non pi\u00f9 servi; Gustave diventa apprendista di Leonardo da Vinci.\nLa storia si conclude di nuovo nel XIX secolo, con la regina che svela ai Grimm di essere una discendente di Henri e Danielle e di aver raccontato la loro storia d'amore per riscattarla dalla semplice condizione di favola.\nLa trama romanzata e la realt\u00e0 dell'epoca.\nAnche se nel film la storia di Cenerentola viene raccontata come se fosse vera, collocandola in un luogo e in un tempo specifico, il contesto storico reale \u00e8 comunque modificato a uso della sceneggiatura.\nLa presenza di Leonardo da Vinci in Francia daterebbe la vicenda tra il 1517, anno del suo arrivo in Francia, e il 1519, anno della sua morte; alla fine del film l'uomo dipinge un ritratto di Danielle, \"Testa di donna\" che invece si fa risalire al 1508. A quell'epoca regnava Francesco I di Francia, corrispondente al Re Francis (o Fran\u00e7ois) del film. L'erede di Francesco I si chiamava effettivamente Enrico, noto come Re Enrico II di Francia, proprio come il Principe Henry del film. La Regina consorte storica, moglie di Francesco e madre di Enrico, si chiamava Claudia di Francia, a differenza di quella del film a cui \u00e8 stato dato il nome di Marie (Maria).\nLa storia d'amore al centro della sceneggiatura \u00e8 del tutto romanzata: risulta infatti che il vero Enrico abbia avuto come primo e unico matrimonio quello con Caterina de' Medici, figlia di Lorenzo de' Medici duca di Urbino (Lorenzo II de' Medici).\nInfine la stessa presenza di Leonardo con Henry/Enrico adulto, risulta non fedele alla realt\u00e0 storica. Alla morte di Leonardo infatti, il vero Enrico aveva poco pi\u00f9 di un mese."}
{"id": "1284384", "revid": "339392", "url": "https://it.wikipedia.org/wiki?curid=1284384", "title": "Chiesa cattolica uniate", "text": ""}
{"id": "1284385", "revid": "773636", "url": "https://it.wikipedia.org/wiki?curid=1284385", "title": "Chiesa della Misericordia (Pienza)", "text": "La chiesa della Misericordia \u00e8 un edificio sacro che si trova nel centro storico di Pienza.\nDescrizione.\nLa chiesa, gi\u00e0 esistente nel XVII secolo e dedicata alla Madonna dell'Ulivo, ha subito pesanti ristrutturazioni nel XVIII e XIX secolo quando fu trasformata ed ingrandita. Nel 1861 vi fu fondata la Pia associazione di Misericordia.\nLa facciata si presenta molto semplice di gusto neoclassico, con porta architravata e timpano di chiusura con tetto a capanna. Nel 1879 \u00e8 stato ricostruito anche il piccolo campanile a vela. L'interno si presenta ad unica navata con tre altari di caratteristiche barocche. Negli altari laterali, due dipinti del XVIII secolo: a destra \"San Pasquale Baylon\" e a sinistra \"San Luigi Gonzaga\"."}
{"id": "1284389", "revid": "536103", "url": "https://it.wikipedia.org/wiki?curid=1284389", "title": "Stefano Balassone", "text": "Biografia.\nIl suo operato come consigliere d'amministrazione Rai dal 1998 al 2002 e, precedentemente, come vicedirettore di Raitre al fianco di Angelo Guglielmi (con il quale ha pubblicato numerosi saggi), lo annovera certamente tra i personaggi che hanno ideato un nuovo modello di televisione in Italia.\nNegli anni che vanno dal 1987 al 1994 Raitre diviene infatti una rete innovativa, cinica e coraggiosa; per la prima volta in Italia si parla di \"TV verit\u00e0\" e programmi come \"Milano, Italia\", \"Quelli che il calcio\", \"Avanzi\", \"Samarcanda\", \"Blob\", \"Telefono giallo\", \"Mi manda Lubrano\", \"Chi l'ha visto?\" e \"Un giorno in pretura\" vengono messi in onda per la prima volta innalzando lo \"share\" della terza rete Rai dal 2% ad oltre il 10%.\nNel 2000 diventa docente di \"economia dei media\" presso la SOB Napoli e alla Libera universit\u00e0 internazionale degli studi sociali Guido Carli di Roma.\nOpere.\nLe sue pubblicazioni con Meltemi Editore sono:"}
{"id": "1284394", "revid": "773636", "url": "https://it.wikipedia.org/wiki?curid=1284394", "title": "Chiesa di San Giovanni (Pienza)", "text": "La chiesa di San Giovanni \u00e8 un edificio sacro che si trova a Pienza.\nSi trova sotto l'abside del duomo. Conserva un fonte battesimale con motivi decorativi tipici del periodo rinascimentale. Murati ad una parete, alcuni reperti, rinvenuti durante i lavori di restauro nel 1932, provenienti dall'antica pieve romanica di Santa Maria demolita nel 1459 per far posto alla costruzione della nuova Cattedrale. Si evidenzia tra l'altro l'architrave, probabilmente del XII secolo, del portale con scene a bassorilievo tratte dall'Antico Testamento. Al di sotto si trovano le grandiose opere di sottofondazione della cattedrale."}
{"id": "1284398", "revid": "767487", "url": "https://it.wikipedia.org/wiki?curid=1284398", "title": "Ritorno alla 36\u00aa camera", "text": "Ritorno alla 36\u00aa camera (\u5c11\u6797\u642d\u68da\u5927\u5e2b, \"Shao Lin ta peng hsiao tzu\", noto anche come \"Return of the Master Killer\" o \"Master Killer II\") \u00e8 un film del 1980 diretto da Chia-Liang Liu.\nFilm di kung fu, sequel di \"36\u00aa camera dello Shaolin\".\nIn Italia \u00e8 stato pubblicato dalla AVO Film, restaurato e rimasterizzato, in formato DVD, nel 2007.\nTrama.\nIn una fabbrica dove si tingono i tessuti, il padrone, avendo visto peggiorare la qualit\u00e0 del lavoro, chiama alcuni uomini dalla Manciuria per occuparsi di mescolare i colori. Gli altri operai avranno una diminuzione del 20% della paga.\nAlle rimostranze degli operai, questi ultimi vengono picchiati. Gli operai si organizzano e fanno passare A Chien (Liu), un piccolo imbroglione, per il monaco San Ta proveniente dal tempio Shaolin e tramite dei trucchi (carrucole, combattimenti truccati ...) impressionano gli uomini della Manciuria e fanno credere loro che A Chien sia un esperto di Kung fu.\nLa storia non convince il padrone della fabbrica il Sig. Wong che capisce che \u00e8 stata tutta una messa in scena e dopo averlo sconfessato fa picchiare dai suoi uomini il monaco e gli operai.\nA Chien entra allora nel tempio Shaolin, usando dei trucchi che per\u00f2 non ingannano nessuno.\nDopo aver frequentato il tempio il vero monaco San Ta non lo manda via, ma gli chiede di costruire un'impalcatura tutto intorno al tempio perch\u00e9 dovr\u00e0 essere ridipinto.\nDopo poco pi\u00f9 di un anno il lavoro \u00e8 terminato.\nNel frattempo A Chien osservava i monaci allenarsi e copiava le loro mosse stando sull'impalcatura.\nA lavoro finito l'abate San Ta mette alla prova A Chien, e successivamente lo caccia dal tempio avendo capito che ormai ha imparato il Kung fu.\nAl ritorno gli operai, che sono stati licenziati, lo accolgono in festa credendo che dopo tre anni abbia imparato il Kung fu. Lui nega di aver imparato il Kung fu salvo accorgersene successivamente quando riesce a schivare tutti i colpi.\nTornano alla fabbrica e A Chien d\u00e0 una lezione a tutti. Infine sconfigge anche il Sig. Wong in un cantiere in costruzione.\nProduzione.\nCast.\nGordon Liu interpreta il giovane A Chien mentre nel ruolo dell'abate San Te, che era stato suo nel precedente film \"36\u00aa camera dello Shaolin\", recita l'attore Chu Ching."}
{"id": "1284399", "revid": "773636", "url": "https://it.wikipedia.org/wiki?curid=1284399", "title": "Conservatorio di San Carlo", "text": "Il conservatorio di San Carlo \u00e8 un edificio sacro che si trova a Pienza.\nStoria e descrizione.\nGi\u00e0 monastero delle suore Agostiniane fondato nel 1634 e conservatorio femminile dal 1787. Nella chiesa, sull'altare maggiore si trova una tela del 1620-25 di Francesco Rustici detto il Rustichino, raffigurante la \"Madonna col Bambino e i Santi Carlo Borromeo, Francesco, Chiara, Caterina da Siena e Giovanni Battista\"."}
{"id": "1284406", "revid": "767487", "url": "https://it.wikipedia.org/wiki?curid=1284406", "title": "La scomparsa del fuoco greco", "text": "La scomparsa del fuoco greco \u00e8 un romanzo di C. J. Sansom ambientato nel XVI secolo ed \u00e8 stato pubblicato in Italia nel 2004 dalla casa editrice Sperling &amp; Kupfer.\nTrama.\nNell'estate del 1540 un'agghiacciante notizia si diffonde rapidamente nella Londra di Enrico VIII. Elizabeth, un'orfana adolescente ospitata nella casa di un ricco zio, mercante di stoffe, sir Edwin Wentworth, avrebbe ucciso il cuginetto dodicenne, Ralph, spingendolo in un pozzo. Mettendosi contro la sua stessa famiglia, Joseph Wentworth, fratello di Edwin, riesce a procurarsi l'aiuto del brillante avvocato Matthew Shardlake. Tuttavia Elizabeth si rifiuta di parlare e il tempo incalza, ma proprio quando la ragazza, dopo essere stata condotta nella prigione di Newgate, sta per essere condannata alla pressa, interviene il consigliere del re Thomas Cromwell, concedendole una sospensione della pena di dieci giorni. Questi, in cambio, esige che l'avvocato indaghi su cosa si nasconde dietro l'assassinio di due alchimisti che avevano proposto al Lord la formula di una nuova, devastante arma da guerra: il fuoco greco, una sostanza in grado di bruciare anche sull'acqua e di ridurre in cenere intere flotte. E cos\u00ec mastro Shardlake, con l'aiuto del suo assistente Jack Barak, inizia le sue ricerche tra sfarzosi salotti aristocratici, maleodoranti bassifondi londinesi e inquietanti laboratori alchemici, sempre seguito da due spietati sicari, rivelando a poco a poco la verit\u00e0.\nPersonaggi principali.\nMatthew Shardlake: avvocato incaricato di difendere Elizabeth;\nElizabeth Wentworth: adolescente accusata di aver ucciso suo cugino, spingendolo in un pozzo;\nEdwin Wentworth: zio di Elizabeth, padre del ragazzo che sarebbe stato ucciso dalla giovane;\nJoseph Wentworth: zio di Elizabeth, fratello di Edwin;\nJack Barak: giovane al servizio di Lord Cromwell, incaricato di aiutare mastro Shardlake."}
{"id": "1284408", "revid": "12582", "url": "https://it.wikipedia.org/wiki?curid=1284408", "title": "Vergine Maria madre di Dio", "text": ""}
{"id": "1284416", "revid": "1124164", "url": "https://it.wikipedia.org/wiki?curid=1284416", "title": "Chiesa di San Carlo", "text": ""}
{"id": "1284419", "revid": "773636", "url": "https://it.wikipedia.org/wiki?curid=1284419", "title": "Chiesa di Santa Caterina (Pienza)", "text": "La chiesa di Santa Caterina \u00e8 un luogo di culto cattolico che si trova all'estremit\u00e0 occidentale dell'abitato Pienza, in provincia di Siena e diocesi di Montepulciano-Chiusi-Pienza.\nDescrizione.\nLa costruzione risale alla fine del XVII secolo. Nel 1722 era gi\u00e0 aperta al culto e nel 1731 fu solennemente consacrata. La semplice facciata \u00e8 in laterizio, con il portale affiancato da due piccole finestre mentre una finestra di forma semicircolare chiude in alto la facciata.\nL'interno \u00e8 ad unica navata con due altari laterali in stucco con dipinti del XVII secolo e l'altare maggiore di forme barocche che ospita un affresco di scuola senese del XIV secolo, di cui \u00e8 visibile solo la \"Madonna col Bambino\", racchiuso entro una tela di scuola senese del XVII secolo. L'immagine, forse proveniente da un tabernacolo, \u00e8 molto venerata.\nSulla cantoria in controfacciata si trova l'organo a canne, costruito nel 1961 dalla ditta Verschueren per la Nederlandsche Protestanten Bond Kerk di Velp (in Gheldria, Paesi Bassi) ed installato nel 2018; a trasmissione integralmente meccanica, dispone di 9 registri su unico manuale, con pedaliera priva di registri propri."}
{"id": "1284430", "revid": "36426", "url": "https://it.wikipedia.org/wiki?curid=1284430", "title": "Complesso Museale Santa Maria della Scala", "text": ""}
{"id": "1284432", "revid": "365417", "url": "https://it.wikipedia.org/wiki?curid=1284432", "title": "Birra Morena", "text": "Birra Morena \u00e8 una birra pils italiana prodotta dalla Drive Beer S.r.l. prima, e dalla Birra Lucana S.r.l. Viene prodotta, nell'unico stabilimento dell'azienda, nella zona industriale di Baragiano, in provincia di Potenza.\nLa storia.\nLa birra nacque negli anni '80 in concomitanza con la nascita del marchio Morena. La birra nel corso degli anni \u00e8 stata prodotta in stabilimenti differenti, questo \u00e8 stato soprattutto dovuto ai tanti cambia di propriet\u00e0 che ci sono stati nel corso degli anni, passando prima dalla famigliaFurstenberg al gruppo Prinz Br\u00e4u fino ad arrivare nel 1999 in mano ad una famiglia lucana che ne detiene la propriet\u00e0 tuttora.\nNel corso degli anni la birre Morena \u00e8 stata prodotta in pi\u00f9 varianti, vincendo anche differenti premi tra cui la Medaglia d'oro 2018 al Craft Competition International Awards (USA) e le tre Medaglie d'oro nella categoria birra Italiana raccimulate negli anni 2017, 2018 e 2019 al WBA di Londra. Nel 2017 la \"Morena Celtica Sweet Stout\" \u00e8 stata premiata come miglior \"sweet stout\" a livello internazionale al WBA di Londra, successo bissato due anni pi\u00f9 tardi."}
{"id": "1284435", "revid": "3535", "url": "https://it.wikipedia.org/wiki?curid=1284435", "title": "Villa Bricherasio", "text": ""}
{"id": "1284437", "revid": "125172323", "url": "https://it.wikipedia.org/wiki?curid=1284437", "title": "In Multiplicibus Curis", "text": "In Multiplicibus Curis \u00e8 la quindicesima enciclica pubblicata da Pio XII il 24 ottobre 1948.\nContenuto.\nIl papa chiede nuove pubbliche preghiere per la pacificazione della Palestina."}
{"id": "1284444", "revid": "125172330", "url": "https://it.wikipedia.org/wiki?curid=1284444", "title": "Redemptoris Nostri Cruciatus", "text": "Redemptoris Nostri Cruciatus \u00e8 la sedicesima enciclica pubblicata da Pio XII il 15 aprile 1949, solennit\u00e0 del Venerd\u00ec santo.\nContenuto.\nIl papa parla dei luoghi santi, per la fede cristiana, che si trovano in Palestina.\nL'enciclica, pubblicata durante il conflitto palestinese, rivolgeva un appello alla pace alle parti contendenti, ricordando la terra nella quale il divin Redentore Ges\u00f9 Cristo visse, pat\u00ec e mor\u00ec sulla croce. In alcuni dei passaggi pi\u00f9 significativi, viene menzionata la situazione pluriennale dei cristiani in esilio e dei loro luoghi sacri, profanati e distrutti. La comunit\u00e0 ecclesiale viene invitata alla preghiera di pace e a rivolgersi alle autorit\u00e0 in attesa di un mandato internazionale sulla \"citt\u00e0 santa\":\nLa Resurrezione di Ges\u00f9, Maria Regina della Pace e gli angeli non sono invece esplicitamente menzionati nel testo."}
{"id": "1284447", "revid": "834", "url": "https://it.wikipedia.org/wiki?curid=1284447", "title": "Agnolotto", "text": ""}
{"id": "1284451", "revid": "125172344", "url": "https://it.wikipedia.org/wiki?curid=1284451", "title": "Anni Sacri", "text": "Anni Sacri \u00e8 la diciassettesima enciclica pubblicata da Pio XII il 12 marzo 1950.\nContenuto.\nIn occasione dell'anno santo del 1950 il papa chiede particolari preghiere per il rinnovamento cristiano e la concordia dei popoli."}
{"id": "1284453", "revid": "767487", "url": "https://it.wikipedia.org/wiki?curid=1284453", "title": "A Planet with One Mind", "text": "A Planet With One Mind \u00e8 un disco di Michael Pinder, tastierista e voce del gruppo rock inglese dei Moody Blues, pubblicato nel 1995."}
{"id": "1284454", "revid": "145967", "url": "https://it.wikipedia.org/wiki?curid=1284454", "title": "Geko", "text": ""}
{"id": "1284455", "revid": "125172356", "url": "https://it.wikipedia.org/wiki?curid=1284455", "title": "Summi Maeroris", "text": "Summi Maeroris \u00e8 la diciottesima enciclica pubblicata da Pio XII il 19 luglio 1950.\nContenuto.\nIl papa chiede nuove preghiere per la pace e la concordia dei popoli."}
{"id": "1284461", "revid": "9498", "url": "https://it.wikipedia.org/wiki?curid=1284461", "title": "Teatro romano di Verona", "text": "Il teatro romano di Verona \u00e8 un teatro all'aperto costruito nel I secolo a.C. ai piedi del Colle San Pietro, sulla riva sinistra dell'Adige. Si tratta di uno dei teatri meglio conservati dell'Italia settentrionale, tanto da essere parte del percorso espositivo dell'omonimo museo archeologico cittadino, oltre che spazio teatrale e sede, durante i mesi estivi, dell'estate teatrale veronese, le cui edizioni si svolgono ininterrottamente sin dal 1948.\nStoria.\nCon la fase che vide l'urbanizzazione della Verona romana all'interno dell'ansa dell'Adige si liberarono nuovi spazi su Colle San Pietro, luogo dove sorgeva l'abitato protostorico veneto. Un piano di monumentalizzazione riguard\u00f2 quindi le pendici meridionali del colle di cui fece parte anche la costruzione del teatro, realizzato negli ultimi anni del I secolo a.C. Questo luogo infatti aveva evidenti vantaggi dal punto di vista della conformazione del terreno e del valore di scenograficit\u00e0 che aveva assunto rispetto alla citt\u00e0 di nuova fondazione, diventando quindi luogo ideale per realizzare una grande scena urbana su pi\u00f9 livelli, che partendo dall'edificio teatrale sulla sponda del fiume potesse chiudersi in cima alla collina tramite un tempio romano. \nPrima della sua costruzione fu tuttavia necessario realizzare dei muraglioni d'argine tra i ponti Pietra ed il Postumio paralleli al teatro stesso, in modo da difenderlo da eventuali piene del fiume. La realizzazione degli argini in pietra fu utile anche per ricavarsi valida base alle fondazioni del teatro ed evitare futuri smottamenti, oltre che a farvi passare la strada di raccordo tra i due ponti. Tra i lavori preliminari alla costruzione dell'edificio vi fu anche lo scavo di una profonda intercapedine attorno a quella che sarebbe diventata la \"cavea\" del teatro, in modo da isolarla rispetto alla collina e convogliare in essa l'acqua piovana, che veniva convogliata verso il fiume tramite canalizzazioni sotterranee. \nLa costruzione del teatro romano prosegu\u00ec per alcuni decenni vista la mole e grandiosit\u00e0 dell'edificio, di cui rimangono purtroppo pochi resti archeologici. Alcune ipotesi di come doveva essere sono state tuttavia riportate in alcuni disegni e schizzi da Giovanni Caroto e Andrea Palladio gi\u00e0 nel Cinquecento, anche se con alcune imprecisioni. L'ultima fase di lavori riguard\u00f2 invece la costruzione delle terrazze soprastanti il teatro, facenti parte del progetto unitario di sistemazione monumentale del Colle San Pietro, e dell'edificio monumentale in cima alla collina (molto probabilmente un tempio), di cui si sono trovate diverse tracce durante i lavori di ristrutturazione di Castel San Pietro nell'Ottocento.\nDurante il Medioevo l'edificio and\u00f2 in disuso e quindi in rovina, tanto che sui suoi resti sorse un intero quartiere che sfruttava la struttura del teatro stesso. Le abitazioni infatti sorgevano direttamente sulle sostruzioni romane e alcuni antichi ingressi e scale del teatro venivano ancora utilizzati per l'accesso al quartiere, mentre la \"cavea\" veniva coltivata sfruttando il pendio seminaturale.\nGli scavi archeologici e la sua restituzione avvenne solo nell'Ottocento grazie all'opera di Andrea Monga, un facoltoso commerciante che si dilettava d'archeologia. Egli acquisto tutta l'area su cui insisteva l'antico edificio e tra il 1834 e il 1844 diresse gli scavi archeologici del sito: tra gli interventi eseguiti vi fu la demolizione di una trentina di case che sorgevano sopra i resti del teatro romano, gli scavi delle terrazze con la conseguente scoperta della profonda intercapedine per lo scolo delle acque, il rinvenimento dei resti dell'ambulacro all'interno del convento, riport\u00f2 alla luce i due scaloni laterali e parte della cavea, ritrov\u00f2 le strutture dell'odeon.\nNel 1904 l'area venne infine comprata dall'amministrazione comunale, che prosegu\u00ec i lavori di scavo archeologico fino al 1914 grazie all'apporto di Ricci e Ghirardini, che restituirono l'intera \"cavea\". Una volta restaurata la gradinata vennero ricomposte anche le dieci arcate della loggia di chiusura della \"cavea\", oltre ad un arco di ordine ionico. Sotto la direzione di Antonio Avena vi fu il trasferimento del museo archeologico all'interno del complesso monumentale, mentre negli anni trenta venne scavata la fossa scenica e furono demoliti altri edifici ancora esistenti. Infine, tra il 1970 e il 1971, si svolsero gli ultimi lavori, che coinvolsero la fossa scenica nella sua parte orientale, con la relativa scoperta di una galleria sotto al proscenio.\nDescrizione.\nEsterno.\nIl prospetto esterno, che si mostrava alla citt\u00e0 romana da poco sorta sull'altra sponda del fiume, possedeva un aspetto unitari, scandito da semicolonne che cambiavano ordine architettonico ad ogni piano: al piano terreno ordine tuscanico, al secondo livello l'ordine ionico e infine all'ultimo piano, posto sullo stesso livello delle gallerie che chiudevano la \"cavea\", si trovavano dei semipilastri con capitelli riccamente decorati, che reggevano la trabeazione che chiudeva la facciata. L'intercolumnio era invece caratterizzato da pareti chiuse lisce o da aperture ad arco.\nIl teatro veniva raccordato tramite due facciate monumentali laterali al colle, che dovevano presentarsi non molto dissimili dal prospetto principale posto verso l'Adige.\nInterno.\nL'edificio scenico del teatro, che sorgeva 10 metri pi\u00f9 a nord del muraglione d'argine, era lungo 71 metri e venne realizzato in opera quadrata. Esso si componeva di due parasceni laterali, di un muro rettilineo postscenio, e di un frontescena che si articolava in tre grandi nicchie, di cui una principale curva e due laterali quadrate. Le tre grandi nicchie inquadravano le tre porte di accesso al palcoscenico. Gli spazi dei parasceni e quelli compresi tra postscenio e frontescena erano dotati di diversi locali adibiti a servizi e a depositi. Purtroppo tutte queste strutture si sono conservate solo per un'altezza moderata, tuttavia in epoca romana la loro altezza raggiungeva quella della sommit\u00e0 della \"cavea\". Davanti alla scena \u00e8 presente il proscenio, limitato dal pulpito, dietro al quale si trovava il sipario.\nLa \"cavea\" ha una larghezza di 105 metri ed \u00e8 adagiata per buona parte su Colle San Pietro: solamente le parti laterali, infatti, era sorti muri radiali realizzati con la tecnica dell\"'opus caementicium\". Per eliminare il pericolo di infiltrazione di acqua piovana venne scavata una profonda intercapedine tagliata nella roccia che corre lungo tutto il perimetro della \"cavea\". Le gradinate erano divise in due settori orizzontali mediante parapetti, che a loro volta erano ulteriormente divisi dalle scalinate. Altre due scalinate che partivano dal piano terreno e i relativi \"vomitoria\" permettevano l'accesso alle gradinate direttamente dall'alto. La \"cavea\" era conclusa da due gallerie sovrapposte, parzialmente tagliate nella roccia, di cui rimangono pochi resti.\nStrutture correlate.\nSopra la \"cavea\" e le gallerie sovrapposte sommitali si sviluppavano tre scenografiche terrazze, poste su tre diversi livelli e larghe 123 metri, mentre la profondit\u00e0 variava dai 20 metri della prima, ai 1,50 metri dell'intermedia, ai 7 metri dell'ultima. La prima terrazza \u00e8 quasi completamente obliterata dal convento che ospita il museo archeologico, anche se ad un'estremit\u00e0 si conservano i resti di un ninfeo. La terrazza intermedia \u00e8 invece composta da cinque nicchie decorate da semicolonne e finestre; di queste nicchie le quattro laterali sono semicircolari mentre quella centrale, perfettamente in asse con il teatro, \u00e8 a pianta rettangolare. Infine l'ultima terrazza \u00e8 caratterizzata da un'unica nicchia ai cui lati si dipanano una serie di semicolonne tuscaniche che sorreggono fregio e architravi dorici.\nQuesta serie di terrazze si concludevano in una spianata che oggi ospita Castel San Pietro ma che in et\u00e0 classica presentava un tempio romano le cui tracce si rinvennero durante i lavori di costruzione del castello appena citato."}
{"id": "1284462", "revid": "767487", "url": "https://it.wikipedia.org/wiki?curid=1284462", "title": "A People with One Heart", "text": "A People with One Heart \u00e8 un disco di Michael Pinder, tastierista e voce del gruppo rock inglese dei Moody Blues, pubblicato nel 1996."}
{"id": "1284463", "revid": "110157", "url": "https://it.wikipedia.org/wiki?curid=1284463", "title": "Birra Castello", "text": "Birra Castello s.p.a. \u00e8 un'azienda italiana produttrice di birra con sede a San Giorgio di Nogaro, dotata di due stabilimenti produttivi, uno nei pressi della sede e l'altro, la Fabbrica in Pedavena nell'omonimo comune in provincia di Belluno. \nStoria.\nBirra Castello S.p.A. nasce nel 1997, quando, in seguito all'accusa mossa l'anno prima dall'antitrust al gruppo Heineken di avere una posizione dominante sul mercato italiano, il gruppo olandese \u00e8 costretto a cedere lo stabilimento produttivo della Birra Moretti di San Giorgio di Nogaro, che era diventato di propriet\u00e0 del gruppo l'anno precedente. Lo stabilimento viene, quindi, acquistato da un neocostituito gruppo birrario: il gruppo Birra Castello s.p.a.\nInizialmente, il gruppo dispone di una capacit\u00e0 produttiva di un milione di ettolitri annui. Nel 2003 il gruppo Beverage Service Europe, costituito da una serie di distributori e grossisti del settore e gi\u00e0 presente da qualche anno tra i soci, aumenta la sua partecipazione diventando socio di maggioranza della Birra Castello.\nIl 22 settembre 2004 Heineken Italia annuncia alle organizzazioni sindacali e alle amministrazioni locali l'intenzione di chiudere lo storico stabilimento della Fabbrica in Pedavena, situato nell'omonimo comune bellunese. La notizia provoca subito una grande mobilitazione dei dipendenti, della popolazione (locale e non) e dei massimi vertici politici, dando vita a numerose iniziative.\nNel settembre del 2005, dopo che la chiusura dello stabilimento era stata posticipata di qualche mese, un pool di imprenditori veneti e friulani tra cui anche i produttori della Birra Castello dichiarano il loro interesse riguardo all'acquisto del birrificio di Pedavena.\nIl 10 gennaio 2006, dopo una trattativa durata diversi mesi, con vari incontri al Ministero e la mobilitazione dei lavoratori e della comunit\u00e0 locale, viene ufficializzata la cessione da parte dell'Heineken a Birra Castello s.p.a. che subentra alla multinazionale olandese nell'aprile del 2006.\nNel 2018 l'azienda Birra Castello s.p.a. \u00e8 il primo produttore di birra a capitale italiano con pi\u00f9 di 1,2 milioni di ettolitri venduti ed un fatturato di oltre 100 milioni di euro.\nI marchi.\nBirra Castello s.p.a. produce e distribuisce i seguenti marchi:\nBirra Castello S.p.a. produce anche alcune birre per alcune catene di supermercati, tra le quali la Best Br\u00e4u, prodotta per Eurospin, la Perlenbacher e la Finbrau, prodotte per Lidl, la Wangel Br\u00e4u e Hofferbr\u00e4u, prodotta per MD, le birre Dana e 11 Paralleli prodotte per Conad e alcune birre a marchio Coop."}
{"id": "1284464", "revid": "125172700", "url": "https://it.wikipedia.org/wiki?curid=1284464", "title": "Mirabile Illud", "text": "Mirabile Illud \u00e8 la ventesima enciclica pubblicata da Pio XII il 6 dicembre 1950.\nContenuto.\nIl papa chiede nuove pubbliche preghiere per la pace nel mondo."}
{"id": "1284465", "revid": "123151481", "url": "https://it.wikipedia.org/wiki?curid=1284465", "title": "From Mighty Oaks", "text": "From Mighty Oaks \u00e8 un disco di Ray Thomas, flautista e voce del gruppo rock inglese dei Moody Blues, pubblicato nel 1975."}
{"id": "1284469", "revid": "773636", "url": "https://it.wikipedia.org/wiki?curid=1284469", "title": "Pieve dei Santi Vito e Modesto a Corsignano", "text": "La pieve dei Santi Vito e Modesto a Corsignano (nota pi\u00f9 semplicemente come pieve di Corsignano) \u00e8 un luogo di culto cattolico che si trova nell'omonima localit\u00e0 nei pressi di Pienza, in provincia di Siena e diocesi di Montepulciano-Chiusi-Pienza.\nDescrizione dell'edificio.\nLa pieve \u00e8 una costruzione romanica per lo pi\u00f9 risalente al XII secolo, con tre navate spartite da pilastri quadrangolari. Le arcate della parte destra appaiono di una fase pi\u00f9 tarda. La parte terminale \u00e8 oggi priva delle absidi. Pi\u00f9 antica \u00e8 la torre campanaria cilindrica, di influsso ravennate, riferibile all'XI secolo.\nLa facciata presenta un portale leggermente risaltato, nella cui strombatura sono due colonnette sulle quali si incontra un arco decorato a zig-zag, che ne contiene un altro con motivi vegetali. Sopra il portale si apre una bifora con una figura muliebre a sostegno del capitello a gruccia. Un altro portale sul lato destro appare di pi\u00f9 semplice fattura ma riccamente decorato; nel suo architrave sono raffigurati il \"Viaggio dei Magi\" e la \"Nativit\u00e0\". Sotto la navata destra si conserva una piccola cripta absidata. Nel semplice fonte battesimale furono battezzati i futuri pontefici Pio II e Pio III.\nL'aspetto rustico, soprattutto all'interno, \u00e8 comunque frutto di un restauro del 1925.\nDal 2018 al 2020 la pieve ha ospitato l'organo a canne Pinchi \"opus 337\", costruito nel 1979; a trasmissione integralmente meccanica, dispone di 9 registri su unico manuale."}
{"id": "1284471", "revid": "158286", "url": "https://it.wikipedia.org/wiki?curid=1284471", "title": "Pieve di Corsignano", "text": ""}
{"id": "1284476", "revid": "131011", "url": "https://it.wikipedia.org/wiki?curid=1284476", "title": "New Economy", "text": ""}
{"id": "1284477", "revid": "123151504", "url": "https://it.wikipedia.org/wiki?curid=1284477", "title": "Hopes, Wishes and Dreams", "text": "Hopes, Wishes and Dreams \u00e8 un disco di Ray Thomas, flautista e voce del gruppo rock inglese dei Moody Blues, pubblicato nel 1976."}
{"id": "1284479", "revid": "180559", "url": "https://it.wikipedia.org/wiki?curid=1284479", "title": "Galleria del Borgallo", "text": "La galleria del Borgallo \u00e8 un tunnel ferroviario lungo 7.972 metri posto sulla linea Pontremolese.\nAi suoi estremi si trovano, dal lato settentrionale di Parma, la stazione di Borgo Val di Taro, mentre dal lato meridionale verso Pontremoli e la Spezia si trova la Stazione di Grondola-Guinadi, oggi dismessa dal servizio viaggiatori ed utilizzata come stazione di manovra per le locomotive di spinta.\nDal 2002 ad oggi la galleria del Borgallo ha sub\u00ecto lunghi interventi di manutenzione e ammodernamento che hanno interessato il consolidamento di circa 200 metri dell'arco rovescio, il rinnovo dei binari, l'adeguamento della sagoma per consentire il transito dei grandi container, il potenziamento dell'impianto di alimentazione elettrica e l'installazione di un sistema di illuminazione. Nel corso dei lavori il tunnel \u00e8 stato anche attrezzato con i sistemi di sicurezza (nicchie di soccorso, impianti antincendio, sistemi di diffusione sonora).\nI lavori nella galleria hanno richiesto un investimento complessivo pari a circa 10 milioni di euro da parte di RFI."}
{"id": "1284483", "revid": "3535", "url": "https://it.wikipedia.org/wiki?curid=1284483", "title": "Mediante Avviso", "text": ""}
{"id": "1284484", "revid": "125686807", "url": "https://it.wikipedia.org/wiki?curid=1284484", "title": "Will Patton", "text": "Biografia.\nFiglio maggiore di un ministro luterano, studia recitazione alla North Carolina School of the Arts e in seguito all'Actors Studio. Nella sua carriera ha vinto due Obie Awards come miglior attore per la commedia di Sam Shepard \"Fool for love\" e ha ricevuto una nomination per un Saturn Award per la sua interpretazione ne \"L'uomo del giorno dopo\".\nAd inizio carriera ha preso parte ai film \"Silkwood\", \"Cercasi Susan disperatamente\" e \"Fuori orario\", negli anni seguenti \u00e8 apparso in film come \"Innocenza infranta\", \"Armageddon - Giudizio finale\", \"Triplo gioco\", \"Fuori in 60 secondi\", \"The Punisher\", \"Il cliente\", \"Entrapment\" e \"Il sapore della vittoria - Uniti si vince\".\nDoppiatori italiani.\nNelle versioni in italiano dei suoi film, Will Patton \u00e8 stato doppiato da: "}
{"id": "1284486", "revid": "125172713", "url": "https://it.wikipedia.org/wiki?curid=1284486", "title": "Evangelii Praecones", "text": "Evangelii Praecones \u00e8 la ventunesima enciclica pubblicata da Pio XII il 2 giugno 1951.\nContenuto.\nL'enciclica parla dell'incremento dell'attivit\u00e0 missionaria nel 25\u00ba anniversario della Rerum Ecclesiae di papa Pio XI:"}
{"id": "1284488", "revid": "93556", "url": "https://it.wikipedia.org/wiki?curid=1284488", "title": "Balk\u00e1ny", "text": "Balk\u00e1ny \u00e8 una citt\u00e0 di 6852 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "1284502", "revid": "1543377", "url": "https://it.wikipedia.org/wiki?curid=1284502", "title": "Darracq Type C", "text": "La Type C era un'autovettura di fascia medio-bassa prodotta dal 1901 al 1905 dalla Casa automobilistica francese Darracq.\nProfilo.\nLa Type C pu\u00f2 considerarsi la prima vettura di gran successo prodotta dalla Casa di Suresnes. Infatti gli inizi non furono incoraggianti: i primi modelli si rivelarono un vero fiasco o quasi. La realizzazione della Type C, invece, fu condotta con gran maestria, grazie anche a scelte propagandistiche azzeccate e pi\u00f9 in generale ad un'azzeccata politica commerciale. La vettura era affidabile, economica e venduta ad un prezzo tutto sommato concorrenziale.\nLa Type C era una vetturetta disponibile sia come single-phaeton, sia come tonneau.\nEra equipaggiata da un monocilindrico di origine De Dion-Bouton da 785 cm\u00b3, lo stesso che equipaggiava le De Dion-Bouton Type K1. Tale propulsore erogava una potenza massima di 6.5 CV, leggermente depotenziato, quindi, rispetto alla stessa unit\u00e0 che equipaggiava la sua pi\u00f9 diretta rivale.\nLa trasmissione era affidata ad un doppio albero cardanico e la leva del cambio era sistemata in posizione insolita all'epoca, e cio\u00e8 sotto il volante.\nIl successo non tard\u00f2 ad arrivare e nel 1905, alla fine della sua produzione, ne furono prodotti circa 1200 esemplari.\nLa Type C fu sostituita nel 1906 dalla Darracq Type X."}
{"id": "1284504", "revid": "267160", "url": "https://it.wikipedia.org/wiki?curid=1284504", "title": "Rotaract Club International", "text": ""}
{"id": "1284517", "revid": "784373", "url": "https://it.wikipedia.org/wiki?curid=1284517", "title": "Benchmarking", "text": ""}
{"id": "1284518", "revid": "110157", "url": "https://it.wikipedia.org/wiki?curid=1284518", "title": "Circondario dei Monti Metalliferi Centrali", "text": "Il circondario dei Monti Metalliferi Centrali (in tedesco Mittlerer Erzgebirgskreis) era un circondario della Sassonia di 88.030 abitanti, che aveva come capoluogo Marienberg.\nIl 1\u00ba agosto 2008 \u00e8 stato unito ai circondari di Annaberg, Aue-Schwarzenberg e Stollberg, a formare il nuovo circondario dei Monti Metalliferi (\"Erzgebirgskreis\")."}
{"id": "1284523", "revid": "1543377", "url": "https://it.wikipedia.org/wiki?curid=1284523", "title": "Darracq Type K", "text": "La Type K era un'autovettura di fascia media prodotta dal 1903 al 1908 dalla Casa automobilistica francese Darracq.\nProfilo.\nLa Type K fu lanciata nel 1903 sull'onda del successo ottenuto dalla pi\u00f9 piccola Type C.\nRispetto a quest'ultima, la Type K era una torpedo indirizzata ad una clientela un po' pi\u00f9 facoltosa: era infatti pi\u00f9 potente e prestante, e quindi pi\u00f9 costosa.\nEra equipaggiata da un monocilindrico sistemato in posizione anteriore, della cilindrata di 1281 cm\u00b3, ed in grado di erogare una potenza massima di 9 CV.\nFu prodotta fino al 1908."}
{"id": "1284525", "revid": "1649409", "url": "https://it.wikipedia.org/wiki?curid=1284525", "title": "Franco Costa", "text": "Biografia.\nDa studente di giurisprudenza a Genova, entr\u00f2 in contatto con Giovanni Battista Montini frequentando la FUCI nella sua citt\u00e0 natale.\nNel 1931 viene ordinato sacerdote. Dapprima assistente nella FUCI a Genova divenne vice assistente centrale insieme a don Emilio Guano. Rimarr\u00e0 in quest'ultimo ruolo dal 1933 al 1955. Sar\u00e0 assistente centrale della FUCI fino al 1963.\nNel 1963 viene nominato vescovo di Crema. Alla fine dello stesso anno viene nominato assistente centrale dell'Azione Cattolica e collabora insieme a Vittorio Bachelet al cammino post-conciliare dell'associazione. Il 18 dicembre 1963 \u00e8 nominato arcivescovo titolare di Emmaus.\nDopo il suo impegno in Azione Cattolica nel 1972 \u00e8 nominato presidente della commissione episcopale \"Justitia et Pax\".\nSi spense a Genova il 22 gennaio 1977.\nGenealogia episcopale.\nLa genealogia episcopale \u00e8:"}
{"id": "1284527", "revid": "110157", "url": "https://it.wikipedia.org/wiki?curid=1284527", "title": "Circondario di Mittweida", "text": "Il circondario di Mittweida (in tedesco Landkreis Mittweida) era un circondario della Sassonia di 129.586 abitanti, che aveva come capoluogo Mittweida.\nIl 1\u00ba agosto 2008 \u00e8 stato unito con i circondari di D\u00f6beln e Freiberg, a formare il nuovo circondario della Sassonia centrale."}
{"id": "1284536", "revid": "253269", "url": "https://it.wikipedia.org/wiki?curid=1284536", "title": "Ed Begley Jr.", "text": "Biografia.\nFiglio dell'attore Ed Begley e di Allene Jeanne Sanders, inizia la sua carriera verso la fine degli anni sessanta, ma ottiene fama e popolarit\u00e0 grazie alle serie \"Galactica\" del 1978 e \"A cuore aperto\" degli anni ottanta. dove interpreta il Dr. Victor Ehrlich.\nDoppiatori italiani.\nNelle versioni in italiano dei suoi film, Ed Begley Jr. \u00e8 stato doppiato da:\nDa doppiatore \u00e8 sostituito da:"}
{"id": "1284544", "revid": "115575568", "url": "https://it.wikipedia.org/wiki?curid=1284544", "title": "Qvale", "text": "La Qvale Automotive Group S.r.l. era una casa automobilistica italo-americana con sede a Modena fondata nel 1999 e chiusa nel 2001. Era una societ\u00e0 controllata dalla Qvale Automotive Group Ltd. azienda di propriet\u00e0 della famiglia Qvale con sede centrale a San Francisco, negli Stati Uniti.\nStoria.\nKjell Qvale inizi\u00f2 la sua carriera nell'industria automobilistica vendendo le Jeep Willys, prima di diventare uno dei pionieri dell'importazione di auto straniere in America. Nel 1947 fu il primo ad importare auto sportive MG nella costa occidentale degli Stati Uniti, aggiungendo in seguito Volkswagen, Porsche, Audi, Jaguar, Land Rover, Rolls-Royce, Aston Martin, Lotus, De Tomaso e Maserati.\nNel 1949 Qvale si trasfer\u00ec a San Francisco e inizi\u00f2 ufficialmente a operare come British Motor Car Distributors Ltd.\nNel 1970 acquist\u00f2 la Jensen Motors a West Bromwich, nel Regno Unito e la sua societ\u00e0 produsse 12000 Jensen Interceptor e Jensen Healy.Nel 2000, la Qvale Automotive Group sotto la guida dei figli Bruce e Jeff Qvale ha continuato l'eredit\u00e0 paterna in quanto a ricerca di design all'avanguardia e inizi\u00f2 la produzione della Qvale Mangusta in un nuovo stabilimento a Modena, tramite una societ\u00e0 controllata. La Mangusta, derivata dal prototipo De Tomaso Bigu\u00e0 presentato al salone dell'automobile di Ginevra del 1996, \u00e8 stata l'unica vettura commercializzata con il marchio Qvale.\nIl nome del modello si ispira ad una storica vettura prodotta dalla casa modenese De Tomaso. Quando le prime automobili stavano per essere immesse sul mercato, il rapporto con la De Tomaso si interruppe e le vetture vennero commercializzate con il marchio Qvale anzich\u00e9 De Tomaso. La Mangusta era disegnata da Marcello Gandini e aveva un motore Ford V8 da 4,6 litri. Vennero prodotti 270 esemplari, per la maggior parte destinati al mercato statunitense.\nNel 2001 la crisi delle vendite port\u00f2 alla vendita dei diritti di produzione, nonch\u00e9 della fabbrica modenese della Mangusta, alla MG-Rover e all'interruzione dell'operativit\u00e0 se non per l'assistenza tecnica delle vetture gi\u00e0 prodotte. La MG XPower SV lanciata nel 2003 si basava sul telaio Qvale Mangusta, e ne sfruttava le stesse sospensioni, motore e cambio.\nPrima della chiusura la Qvale Automotive Group possedeva e gestiva 14 concessionarie negli Stati Uniti in California, Texas e Florida."}
{"id": "1284548", "revid": "1833487", "url": "https://it.wikipedia.org/wiki?curid=1284548", "title": "Firmino di Amiens", "text": " Spagnolo di origine, fu patrono di Amiens e Lesaka, nonch\u00e9 co-patrono di Navarra, venne decapitato all'et\u00e0 di 31 anni.\nAgiografia.\nSecondo la leggenda nacque a Pompaelo (l'attuale Pamplona), figlio di un senatore pagano di nome Firmo, probabilmente un alto funzionario dell'amministrazione romana di Pamplona nel III secolo, e di una noble dama di nome Eugenia. L'insegnamento di sant'Onesto, che era arrivato alla penisola dopo esser stato miracolosamente liberato dalla sua prigione a Carcassonne, commosse i genitori, che tuttavia non si convertirono fino a quando sentirono san Saturnino di Tolosa. Il santo avrebbe battezzato Firmino e i suoi genitori nel luogo che oggi si chiama comunemente \"pocico de San Cernin\".\nSotto la tutela di Onesto il giovane Firmino apprese la religione e l'arte della predica. Ai 18 anni di et\u00e0 fu mandato a Tolosa, dove sarebbe stato ordinato sacerdote. Dopo aver predicato in Navarra, and\u00f2 in Francia, dove si stabil\u00ec ad Amiens. Avendo organizzato la costruzione della chiesa locale fu nominato vescovo all'et\u00e0 di 24 anni. L'opposizione del potere ufficiale alla dottrina cristiana gli procur\u00f2 il carcere dove, dopo essersi rifiutato di smettere di predicare, fu decapitato Nel 1186 il vescovo Pietro di Parigi port\u00f2 da Amiens a Pamplona una reliquia della testa di Firmino.\nFesta.\nAttualmente la sua festa viene celebrata il 7 luglio. A Pamplona, si festeggia l'evento con un \"encierro\" di fama internazionale, i Sanfermines.\nOmonimi.\nEsistono altri due santi con il nome di San Firmino di Amiens (dei quali un altro vescovo di Amiens):"}
{"id": "1284549", "revid": "1573940", "url": "https://it.wikipedia.org/wiki?curid=1284549", "title": "Santuario del Santissimo Crocifisso (Buggiano)", "text": "Il santuario del Santissimo Crocifisso \u00e8 una santuario pistoiese del XVIII secolo dedicato al Santissimo Crocifisso. La chiesa si trova a Borgo a Buggiano, nel comune di Buggiano e appartiene alla Diocesi di Pescia.\nStoria e descrizione.\nLa chiesa, prima adibita ad ospedale, fu ingrandita nel XIV secolo e ricostruita nel 1773. Sulla facciata, gli emblemi dei comuni di Buggiano, Montecatini, Monsummano e Montevettolini, la data 1412 e un pezzo di catena in memoria della vittoria sui comuni del Valdarno Inferiore. \nL'interno, ad una sola navata, conserva una \"Madonna in trono e santi\" di fra Paolino da Pistoia, una seicentesca \"Santa Caterina e santi\" , una \"Vergine col Bambino tra i santi Domenico e Francesco\" (inizio XVI secolo) e il venerato \"Crocifisso\" ligneo del XIV secolo, affiancato da due statue in terracotta dipinta raffiguranti la \"Vergine\" e \"San Giovanni Evangelista\" (fine XV secolo). \nNella canonica \u00e8 stato allestito un museo che raccoglie gli oggetti pi\u00f9 preziosi del santuario."}
{"id": "1284559", "revid": "41851", "url": "https://it.wikipedia.org/wiki?curid=1284559", "title": "Circondario di Stollberg", "text": "Il circondario di Stollberg (ted. \"Landkreis Stollberg\") era un circondario tedesco, esistito fino al 2008. Era parte del \"Land\" della Sassonia; la sede amministrativa era posta nella citt\u00e0 di Stollberg/Erzgebirge.\nStoria.\nIl 1\u00ba agosto 2008 fu unito con i circondari di Annaberg, Aue-Schwarzenberg e Monti Metalliferi Centrali, a formare il nuovo circondario dei Monti Metalliferi."}
{"id": "1284564", "revid": "2128848", "url": "https://it.wikipedia.org/wiki?curid=1284564", "title": "Festa di san Firmino", "text": "La festa di San Firmino (\"fiestas de San Ferm\u00edn\" o \"Sanfermines\" in spagnolo, \"Sanferminak\" in basco) viene celebrata ogni anno a Pamplona, capitale della regione spagnola di Navarra\nIl 6 luglio, a mezzogiorno, nella piazza del municipio cominciano i festeggiamenti con il lancio del \"chupinazo\", o \"txupinazo\", come scrivono i baschi: il razzo che annuncia \u013einizio della festa. Il razzo viene lanciato da una persona (solitamente in rappresentanza di un'associazione) eletta dagli abitanti di Pamplona nel mese di giugno.\nPrima di accendere la miccia la persona designata recita dal balcone del municipio una formula ben precisa che recita:\n\"\"Pamplonesas. Pamploneses. Irundarrak. \u00a1Viva San Ferm\u00edn! (\u00a1Viva!) Gora San Ferm\u00edn! (Gora!)\".\"\nQuindi comincia la festa generale.\nUna delle attivit\u00e0 pi\u00f9 famose dei Sanfermines \u00e8 l\"'\u201cEncierro\u201d\", che consiste in una corsa di tori di circa 800 metri che ha come punto di arrivo la plaza de toros. L'encierro avviene ogni giorno tra il 7 e il 14 luglio alle otto del mattino, con una durata media tra i tre e i quattro minuti.\nTutto ha termine il 14 luglio a mezzanotte quando un gruppo di pamplonesi si riunisce nella piazza del municipio per concludere la ricorrenza. Il sindaco esce dal balcone del municipio e ringrazia gli assistenti per la partecipazione ai festeggiamenti in onore del Santo Patrono. Il momento culminante \u00e8 costituito da una salva finale lanciata dalla vicina plaza de los Burgos, mentre i presenti portano candele accese e intonano il breve canto finale che recita:\nLa festa ha un'origine che risale a vari secoli fa, sebbene la sua forma attuale sia un fenomeno recente, data la singolarit\u00e0 della festa.\nTre celebrazioni indipendenti stanno all'origine della festa: gli atti religiosi in onore di San Firmino, anteriori al XII secolo, le feste commerciali e la corrida, entrambe documentate a partire dal XIV secolo. In pi\u00f9, i pamplonesi celebrano il patrono della loro citt\u00e0 San Saturnino, il 29 di novembre. Stanchi dell'inclemenza del clima autunnale i cittadini decisero nel 1591 di spostare la festa al giorno del co-patrono di Navarra, San Firmino, il 7 luglio. Il patrono della citt\u00e0, San Saturnino, continua ad essere commemorato con una festa pi\u00f9 modesta il 29 di novembre.\nLo scrittore statunitense Ernest Hemingway fu tra le persone che contribuirono a pubblicizzare l'evento mediante il suo libro Fiesta.\nOrigini.\nLa festa nacque nel medioevo come fiera commerciale e festa secolare, usando per questo evento le date di feste religiose cristiane, che a sua volta usavano date di origine pi\u00f9 antica come quelle del paganesimo basco e latino. All'inizio del secolo XIII si celebravano delle fiere commerciali dopo la notte di San Giovanni, tra i giorni 23 e 24 di giugno, che coincidevano con l'inizio dell'estate. A questa festivit\u00e0 seguiva quella di San Pietro e successivamente quella di Santiago, il 25 di luglio, circa un mese dopo; tra queste, San Firmino.\nDato che le feste erano luogo di incontro di mercanti allevatori dei municipi vicini, erano anche un pretesto per festeggiare e cominciarono ad organizzarsi corride come parte della tradizione.\nCos\u00ec nacquero verso la fine del secolo XVI qualcosa che si pu\u00f2 considerare come i primi Sanfermines. C'\u00e8 un'altra data imparentata alla fine dell'estate, il 10 di ottobre, giorno nel quale si organizza una festa a Pamplona della durata di sette giorni, dall'anno 1324, in onore del re Carlos I di Navarra e IV di Francia. Nel 1381 per ordine del re Carlo II di Navarra, pass\u00f2 ad essere zona franca, coincidendo con le festivit\u00e0 religiose del tempo. Queste due fiere e feste, all'inizio ed alla fine dell'estate, si unificarono per approfittare del miglior clima, iniziando il settimo giorno del settimo mese: il 7 di luglio. Sebbene ancora oggi, verso la fine dell'estate, si celebrino i navarri \"sanfermines txikis\" (piccoli sanfermines).\nSta di fatto che il comune di allora celebr\u00f2 una festa gi\u00e0 nelle nuove date, il 7 luglio del 1591, con il seguente programma:\nIl giorno seguente si celebr\u00f2 una corrida di tori.\nPassarono secoli senza grandi stravolgimenti fino a quando, verso il 1950, i cambiamenti subirono un'accelerazione. In primo luogo, per l'incremento del tenore di vita. Il paese (Pamplona aveva allora ventimila abitanti) si riuniva nella Plaza Consistorial, la piazza del municipio, per arrivare alla chiesa di San Lorenzo, dove nella cappella di San Firmino si celebravano i vespri, la sera del 6 luglio. Dopo la messa, la popolazione e le autorit\u00e0 tornavano alla chiesa del paese, passando da Calle Mayor.\nA partire da quell'anno, i Sanfermines si evolsero tanto come la societ\u00e0. Hanno perso molto della componente religiosa, sebbene la processione continui ad esistere e presenti alcuni momenti particolarmente viscerali, come la jota che si canta al Santo nella piazzetta del consiglio o l'Agur jaunak interpretato in suo onore nel luogo, di fronte alla chiesa di San Cernin nella quale si dice che fu battezzato. Il \"riau-riau\", canto con il quale la gente, sulle note del \"Valzer di Astrain\", ritardava il pi\u00f9 possibile il cammino dalla Casa Consistorial alla chiesa di San Lorenzo, per celebrare qui i vespri del santo, \u00e8 dovuto esser sospeso perch\u00e9 negli ultimi anni era stato teatro di proteste e disturbi. Recentemente si sta tornando a festeggiare - originariamente, per iniziativa di gruppi di pensionati - sebbene senza la municipalit\u00e0 ufficiale.\nL'encierro.\nOrigini.\nL'origine medievale \u00e8 dovuta ai pastori navarri che portavano i tori dalle praterie della Navarra fino alla plaza mayor, che faceva da antecedente alla plaza de toros. Trascorrevano la notte precedente la corrida accampati vicino alla citt\u00e0, e all'alba entravano circondati dai tori e accompagnati da gente che, a cavallo o a piedi, aiutava con pali e grida a chiuderli nei recinti all'aperto. Con il passare del tempo, verso la fine del secolo XIX, si pass\u00f2 da correre dietro di essi per aiutare a rinchiuderli, a correre davanti, e il tutto cominci\u00f2 a convertirsi in costume popolare.\nPercorso.\nIl percorso si snoda lungo le strade della parte vecchia della citt\u00e0. Inizia dai recinti degli animali, alla base della salita di Santo Domingo, salendo verso la Plaza Consistorial (Piazza del municipio) e girando verso via Mercaderes, per accedere a calle Estafeta che conduce infine per il tratto di Telefonica fino alla strettoia (\"Callej\u00f3n\"), che porta alla Plaza de Toros. L'itinerario originale terminava nella Plaza del Castillo, ed \u00e8 cambiato nella storia, dato che fu nel 1856 la prima volta che si corse lungo la via chiamata Estafeta. L'angolo tra Mercaderes ed Estafeta \u00e8 un luogo molto conosciuto ed ambito dai fotografi, in quanto i tori tendono a scivolare lungo l'esterno della curva. La via Estafeta \u00e8 il tratto retto pi\u00f9 lungo dell'encierro.\nLa mandria compie il percorso completo in media in quattro minuti, a circa 25\u00a0km/h, ed \u00e8 composta da sei tori e otto buoi, seguiti da dei giovani che fanno da pastori in caso che i tori o i buoi restino indietro o invertano il senso di marcia. I tori tendono a seguire i buoi e gli altri tori, e se lasciati indietro dal gruppo aumenta notevolmente la loro pericolosit\u00e0 per chi corre. La mandria cambia ogni giorno, in quanto i tori verranno probabilmente uccisi nella corrida del pomeriggio e partecipano pertanto 8 mandrie e corrispondenti allevatori durante i Sanfermines.\nPrima dell'encierro.\nQualunque persona che abbia compiuto i 18 anni pu\u00f2 correre nell'encierro, semplicemente entrando sul percorso recintato prima dell'inizio. Il numero di corridori va dai pi\u00f9 di 2.000 di un giorno normale a pi\u00f9 di 3.500 durante i fine settimana, e cresce con gli anni. Prima di ogni encierro la polizia forma cordoni di sicurezza per pulire il fondo stradale per evitare che si formino agglomerazioni, e che cos\u00ec i \"giovani\" (corridori dell'encierro) si distribuiscano pi\u00f9 o meno uniformemente lungo il percorso.\nDurante gli 8 giorni in cui si corre l'encierro, nei minuti precedenti la corsa, i partecipanti chiedono aiuto a San Firmino intonando per tre volte - alle 7:55, 7:57 e 7:59 - una breve canzone a una piccola immagine di San Firmino che si colloca ogni mattina in una cavit\u00e0 della salita di Santo Domingo:\nDal 2009 si canta sia in castigliano sia in basco.\nAlle 8 viene lanciato un razzo, che indica l'apertura dei recinti, seguito da un secondo che indica che i tori sono gi\u00e0 usciti.\nDurante l'encierro.\nL'encierro si pu\u00f2 osservare dagli steccati di legno che vengono installati lungo le strade. I tori che corrono sono sei e sono destinati ad arrivare nella plaza de toros dove si terr\u00e0 la corrida.\nDopo l'encierro.\nDopo l'encierro, quando la mandria \u00e8 entrata nei recinti della plaza de toros, si lasciano libere giovani vacche (vaquillas), di modo che i mozos si divertano correndo con loro e toreandole. In questa occasione chi si prende gioco del bovino toccandolo o disturbandolo oltre misura viene solennemente fischiato. Durante questo tempo di circa mezz'ora i bovini sono circondati da una moltitudine di persone, ma le seppur minime protezioni che vengono poste intorno alle loro corna fanno s\u00ec che quest'attivit\u00e0 sia molto meno pericolosa della corsa che avviene in precedenza.\nEncierro da ricordare.\nL'encierro pi\u00f9 lungo della storia documentata avvenne l'11 luglio 1959, dur\u00f2 30 minuti, invece il pi\u00f9 rapido il 14 luglio 2015 termin\u00f2 in solo 2 minuti e 5 secondi, tuttavia l'11 luglio 1997 un toro chiamato \"Hura\u00f1o\", impieg\u00f2 appena 1 minuto e 45 secondi per compiere l'intero percorso.\nTra il 1922 e il 2009 ci sono state 15 vittime, spesso causate dagli animali, ma in un paio di occasioni due persone sono state uccise nello stesso giorno da parte del medesimo toro; accadde il 10 luglio 1947 ad opera di \"Semillero\" ed il 13 luglio 1980 per colpa di \"Antioquio\". L'ultima tragedia \u00e8 del 10 luglio 2009, protagonista \"Capuchino\".\nAltri tori sicuri responsabili di incidenti mortali furono: \"Reprochado\" nel 1969, \"Palmello\" nel 1974, \"Navarrico\" nel 1975, \"Silletero\" nel 1977, \"Castellano\" nel 1995 e \"Castillero\" nel 2003.\nIl 12 luglio 2004 e lo stesso giorno del 2007, otto persone vennero incornate, infine il 9 luglio 1994 si cont\u00f2 il numero record di feriti anche se lievi (107).\nAltre attivit\u00e0.\nSebbene l'encierro sia l'attivit\u00e0 pi\u00f9 conosciuta, sono molte le attrattive previste in questi giorni: la processione del 7 luglio, solennit\u00e0 di San Firmino. \u00c8 un atto che attrae molta gente della citt\u00e0, e lo stesso vale per i Vespri della sera del 6 luglio. Tutti i giorni fanno la loro comparsa i giganti e testoni, che attraggono numerose famiglie con bambini.\nNel pomeriggio, \u00e8 molto appariscente la sfilata di \"caballeros en plaza\": gli alguacilillos e le mulillas vanno alla plaza de toros dalla plaza del Castillo. Le corride hanno una particolarit\u00e0: prima si esibiscono i tori, con un concorso tra allevatori. L'uscita delle pe\u00f1as fa parte del rituale. La notte, la folla si dirige verso il castello dove ha luogo un concorso di fuochi artificiali sponsorizzato dal comune di Pamplona, in cui ogni sera si esibiscono gruppi pirotecnici di Valenciani, Napoletani, Siciliani. L'\"encierrillo\" \u00e8 il trasporto dei tori che saranno di scena il giorno seguente dai recinti del Gas, dove sono stati dal loro arrivo a Pamplona, fino agli altri recinti della salita di Santo Domingo, da dove parte l'encierro.\nMolte bande locali attraversano le vie della citt\u00e0 suonando durante gli otto giorni della manifestazione. Per la musica di sanfermin bisogna ricordare il maestro Maestro Turrillas.\nCuriosit\u00e0.\nL'inaugurazione dell'edizione del 2013 eccezionalmente ha subito un ritardo rispetto alle 12:00 del 6 luglio perch\u00e9 un'enorme bandiera basca, esposta di fronte al municipio, impediva il lancio del razzo che segna l'inizio della festa."}
{"id": "1284565", "revid": "773636", "url": "https://it.wikipedia.org/wiki?curid=1284565", "title": "Romitorio di Pienza", "text": "Il Romitorio di Pienza \u00e8 un luogo sacro che si trova poco distante dal centro storico della citt\u00e0.\nUn'epigrafe trovata incisa in una pietra sepolcrale fa risalire al 1344 la pi\u00f9 antica memoria della caverna scavata nella scarpata tufacea. Vi si accede da una ripida scala a met\u00e0 della quale si trova una piccola cappella dove sulla parete di fondo c'\u00e8 un rilievo forse del XV secolo raffigurante la \"Madonna del latte\" il cui culto, legato al tema della fertilit\u00e0, risale probabilmente a tempi molto antichi. \u00c8 composto da una serie di vani con finestre che guardano la Val d'Orcia. Rimangono all'interno tracce di sculture rupestri probabilmente del XIV-XV secolo; riconoscibile \u00e8 il motivo della sirena bicaudata che si ritrova nella pieve di Corsignano."}
{"id": "1284569", "revid": "773636", "url": "https://it.wikipedia.org/wiki?curid=1284569", "title": "Abbazia di San Pietro in Campo", "text": "Labbazia di San Pietro in Campo, oggi chiesa dell'Ascensione di Ges\u00f9, \u00e8 un edificio sacro che si trova nella localit\u00e0 omonima a Pienza, in provincia di Siena, diocesi di Montepulciano-Chiusi-Pienza.\nStoria e descrizione.\nLe prime memorie risalgono al 1031. Dai Benedettini pass\u00f2 ai Camaldolesi nel 1147.\nAttualmente dell'antico complesso, molto rimaneggiato, rimangono alcuni resti.\nL'ingresso dell'abbazia, che dal prospetto appare di tipo basilicale, \u00e8 stato chiuso e ne \u00e8 stato aperto un altro lateralmente.\nL'interno ha subito notevoli trasformazioni: sono stati tamponati in particolare due dei tre arconi di sostegno della struttura per ricavare locali adibiti ad altri usi.\nAttualmente, oltre alla facciata, della struttura originaria rimane l'abside semicircolare con archetti pensili spartiti da semicolonne del XII secolo, alcune formelle decorate e la porta del Morto posta lateralmente e oggi tamponata."}
{"id": "1284573", "revid": "287204", "url": "https://it.wikipedia.org/wiki?curid=1284573", "title": "Chiesa dell'Ascensione di Ges\u00f9", "text": ""}
{"id": "1284574", "revid": "773636", "url": "https://it.wikipedia.org/wiki?curid=1284574", "title": "Chiesa di San Niccol\u00f2 a Spedaletto", "text": "La chiesa di San Niccol\u00f2 a Spedaletto \u00e8 un luogo di culto cattolico che si trova in localit\u00e0 Spedaletto a Pienza, presso il castello di Spedaletto.\nStoria e descrizione.\nFu consacrata nel 1462. La facciata con rosone, lunetta e portale risale probabilmente al XIV secolo. Nella lunetta si trovava il bassorilievo della met\u00e0 del XV secolo raffigurante la \"Madonna col Bambino e Angeli musicanti\", ora al Museo Diocesano di Pienza.\nAll'interno, che si presenta ad unica navata, sulla parete sinistra sono due affreschi: il primo, degli inizi del XV secolo, raffigura il \"Battesimo di Cristo\", e inquadra la nicchia del fonte battesimale; il secondo, del XVI secolo, rappresenta la \"Madonna in trono col bambino e Santi\". Sulla parete destra \u00e8 raffigurato \"San Benedetto\" (fine XV secolo). Sul fronte dell'altare maggiore, \"Cristo in piet\u00e0\" (XV secolo)."}
{"id": "1284578", "revid": "584834", "url": "https://it.wikipedia.org/wiki?curid=1284578", "title": "Circondario del Vogtland", "text": "Il circondario del Vogtland (in tedesco \"Vogtlandkreis\") \u00e8 un circondario della Sassonia di abitanti, che ha come capoluogo e centro maggiore Plauen.\nStoria.\nCon la riforma dei circondari del 1\u00ba agosto 2008 ha inglobato la ex citt\u00e0 extracircondariale di Plauen come suo nuovo capoluogo."}
{"id": "1284584", "revid": "48344", "url": "https://it.wikipedia.org/wiki?curid=1284584", "title": "Silvio d'Amico", "text": ""}
{"id": "1284585", "revid": "287204", "url": "https://it.wikipedia.org/wiki?curid=1284585", "title": "0465", "text": "0465 \u00e8 il prefisso telefonico del distretto di Tione di Trento, appartenente al compartimento telefonico di Verona.\nIl distretto comprende la parte sud-occidentale della provincia di Trento. Confina con i distretti di Cles (0463) a nord, di Trento (0461) e di Rovereto (0464) a est, di Sal\u00f2 (0365) a sud e di Breno (0364) a ovest.\nAree locali e comuni.\nIl distretto di Tione di Trento comprende 30 comuni compresi in 1 area locale, nata dall'aggregazione dei 4 preesistenti settori di Condino, Lomaso, Pinzolo e Tione di Trento: Bleggio Superiore, Bocenago, Bondone, Borgo Chiese, Borgo Lares, Caderzone Terme, Carisolo, Castel Condino, Comano Terme, Fiav\u00e9, Giustino, Massimeno, Pelugo, Pieve di Bono-Prezzo, Pinzolo, Porte di Rendena, San Lorenzo Dorsino, Sella Giudicarie, Spiazzo, Stenico, Storo, Strembo, Tione di Trento, Tre Ville e Valdaone."}
{"id": "1284586", "revid": "773636", "url": "https://it.wikipedia.org/wiki?curid=1284586", "title": "Chiesa di Santa Maria Assunta (Contignano)", "text": "La chiesa di Santa Maria Assunta \u00e8 un luogo di culto cattolico che si trova a Contignano, nel comune di Radicofani.\nLa chiesa \u00e8 attestata gi\u00e0 nel 1293, ma ha perduto le antiche forme romaniche. L'interno, coperto a capriate, presenta una decorazione a stucco di gusto barocco. Nella controfacciata, due tele dei primi del Seicento, un \"Miracolo di Sant'Eustachio\" e l\"Incoronazione della Vergine e Santi\". All'altare destro, una tavola di scuola senese degli inizi del XVI secolo, con l\"Incoronazione della Vergine\". Un recente restauro ha permesso di recuperare al di sotto di essa l'adiacente \"Incoronazione della Vergine\" assegnata ad un pittore umbro-marchigiano della seconda met\u00e0 del Trecento. Nell'altare opposto \u00e8 una \"Crocifissione\" seicentesca. Nella parete di fondo, due ovali settecenteschi con \"San Francesco di Paola e il Beato Bernardo Tolomei\"."}
{"id": "1284588", "revid": "729019", "url": "https://it.wikipedia.org/wiki?curid=1284588", "title": "First (casa discografica)", "text": "La First fu una casa discografica italiana attiva tra il 1969 e il 1973.\nStoria della First.\nLa First fu fondata all'inizio del 1969 da Alfredo Rossi, il fratello del noto compositore Carlo Alberto Rossi, anch'esso discografico.\nGi\u00e0 da alcuni anni Alfredo Rossi aveva fondato la Ariston Records, e la First nasce proprio come emanazione della casa discografica principale, con l'obiettivo di curare il lancio di nuovi talenti.\nLa sede era la stessa della Ariston, cio\u00e8 piazza Pattari 1/3 a Milano.\nTra gli artisti sotto contratto per la First ricordiamo gli Stormy Six, Rinaldo Ebasta, Mario Guarnera e Nico e i Gabbiani.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nL'etichetta.\nNel corso dei pochi anni della sua esistenza, l'etichetta della First ha subito alcuni cambiamenti ed evoluzioni, mantenendo per\u00f2 sempre il logo inventato dallo stesso Rossi; la grafica \u00e8 comunque rimasta sempre molto vicina a quella della casa madre.\nRiportiamo di seguito alcuni esempi che evidenziano le principali caratteristiche grafiche dell'evoluzione."}
{"id": "1284589", "revid": "773636", "url": "https://it.wikipedia.org/wiki?curid=1284589", "title": "Chiesa di San Pietro (Radicofani)", "text": "La chiesa di San Pietro \u00e8 un edificio sacro che si trova a Radicofani.\nIl primo ricordo della chiesa risale al 1224. Nel 1578 assumeva il titolo di pieve. Seppure oggetto di molti interventi, mostra ancora caratteri romanici ed \u00e8 a una sola navata con copertura a capriate lignee. La parte terminale \u00e8 pi\u00f9 ampia e ha schema basilicale. La facciata ha forme semplici, con un portale ricassato e, sopra questo, una bifora, opera di ripristino. Il campanile \u00e8 moderno.\nTra le opere, alcuni dossali in terracotta invetriata di scuola robbiana: un\"Annunciata\", due \"Madonne col Bambino e santi\" della bottega di Andrea della Robbia e una \"Crocifissione con la Maddalena\" attribuita a Benedetto e Santi Buglioni: e una \"Madonna col Bambino\", statua lignea policroma attribuita a Francesco di Valdambrino."}
{"id": "1284594", "revid": "773636", "url": "https://it.wikipedia.org/wiki?curid=1284594", "title": "Chiesa di Sant'Agata (Radicofani)", "text": "La chiesa di Sant'Agata \u00e8 una chiesa cattolica che si trova a Radicofani.\nLa chiesa \u00e8 una costruzione del XVIII secolo innalzata sul paramento murario di un edificio civile medievale del quale restano gli archi acuti tamponati nella facciata a capanna. Il portale architravato e con timpano introduce ad un ambiente ad una sola navata. Nella parete destra, un singolare \"Crocifisso\" cinquecentesco. Il capolavoro della chiesa \u00e8 la grande robbiana con la \"Madonna col Bambino e i Santi Francesco, Elisabetta d'Ungheria, Cristina di Bolsena (o Orsola) e Lorenzo\", che orna l'altare maggiore, riconducibile alla mano di Andrea della Robbia (1500 circa). Nella parete sinistra si trova il gruppo ligneo policromato con la \"Madonna, i Santi Saturnino ed Agata ed il paese di Radicofani\" (1727), di scuola senese."}
{"id": "1284596", "revid": "709565", "url": "https://it.wikipedia.org/wiki?curid=1284596", "title": "American Gothic (dipinto)", "text": "American Gothic \u00e8 un dipinto a olio del 1930, eseguito dall'artista statunitense Grant Wood. Raffigura un agricoltore che regge un forcone insieme a sua figlia davanti a una casa di legno in stile rurale \"Carpenter Gothic\". \u00c8 una delle immagini pi\u00f9 familiari dell'arte americana nel XX secolo, nonch\u00e9 un'icona universalmente riconosciuta.\nGrant Wood voleva raffigurare i ruoli tradizionali dell'uomo e della donna nel Midwest, e molti interpretano il forcone che l'anziano regge come un simbolo del lavoro manuale. Wood affermava di essersi ispirato a fotografie americane del tardo XIX secolo e sistem\u00f2 i suoi modelli in un modo che ricordava i primordi della ritrattistica americana. Grant Wood, che approfond\u00ec i suoi studi pittorici in Germania, sembra ispirarsi anche agli atteggiamenti ieratici dei personaggi della pittura gotico nord-europea, specialmente tedesca e olandese, che mostrano spesso volti in contrizione, irati, preoccupati o doloranti.\nCreazione.\nNel 1930, mentre percorreva la citt\u00e0 di Eldon nello Stato dell'Iowa, Grant Wood osserv\u00f2 una piccola casa in legno, dipinta di bianco. Wood decise di dipingere la casa assieme a \"quel tipo di persone che mi sarei potuto immaginare come abitanti di quella casa.\" Chiese a sua sorella Nan di fargli da modella, facendole indossare un pesante abito coloniale rassomigliante quelli della tradizione \"Americana\" del XIX secolo. Come modello per il contadino, Wood scelse il proprio dentista, Byron McKeeby da Cedar Rapids (Iowa).\nLa sagoma del forcone a tre punte viene rievocata nelle pieghe dell'abito dell'uomo, nelle finestre della casa e nella stessa struttura del volto dell'uomo. Ogni elemento venne dipinto separatamente; i modelli posarono separatamente e non sostarono mai di fronte alla casa.\nAccoglienza, premi ricevuti e progressiva popolarit\u00e0.\nGrant Wood port\u00f2 il dipinto a un concorso bandito dallo Art Institute of Chicago. I giudici lo liquidarono come una \"valentina comica\", ma uno dei finanziatori del museo li convinse a concedergli la medaglia di bronzo e 300 dollari di premio. Il patrono riusc\u00ec successivamente a convincere il museo d'arte a comprare il dipinto, dove oggi \u00e8 ancora esposto. L'immagine presto cominci\u00f2 ad essere riprodotta dai giornali, prima dal \"Chicago Evening Post\" e dopo in quelli di New York, Boston, Kansas City, e Indianapolis. Comunque, Wood ricevette una marea di risentite critiche quando l'immagine divent\u00f2 finalmente visibile al pubblico che stava rappresentando, dal momento che venne pubblicata dal principale giornale dello Stato, il \"Cedar Rapids Gazette\" dell'omonima citt\u00e0.\nGli abitanti dell'Iowa furono furiosi di essere rappresentati come \"magri, lugubri e puritani fondamentalisti\". Una contadina minacci\u00f2 di staccare l'orecchio di Wood a morsi. Wood rispose di non aver dipinto una caricatura degli abitanti dell'Iowa ma una rappresentazione degli americani. La sorella Nan, imbarazzata di essere mostrata come la moglie di un uomo col doppio dei suoi anni, dichiar\u00f2 che il dipinto raffigurava un uomo con sua figlia, un punto che Grant sembra confermare in una lettera scritta a una certa Mrs. Nellie Sudduth nel 1941.\nI critici come Gertrude Stein e Christopher Morley, che avevano un'opinione positiva sull'opera, vedevano in essa una satira della vita nelle piccole citt\u00e0 americane. Si pens\u00f2 inoltre che il quadro facesse parte di quella corrente, allora in ascesa, di rappresentazioni critiche dell'America rurale che seguiva le tracce della raccolta di racconti \"Winesburg, Ohio\" di Sherwood Anderson, o dei romanzi \"La via principale\" e \"The Tattooed Countess\", rispettivamente di Sinclair Lewis e Carl Van Vechten.\nCon l'avvento della Grande depressione, il dipinto venne considerato come una rappresentazione dell'incrollabile spirito dei pionieri americani. Wood favor\u00ec questo cambiamento rinunciando alla sua vita da boh\u00e9mien a Parigi per unirsi a pittori popolari del Midwest come John Steuart Curry e Thomas Hart Benton che si rivoltavano contro il predominio dei circoli artistici della East Coast. Wood disse in quel periodo: \"Tutte le buone idee che ho avuto mi sono venute mentre stavo mungendo una mucca\".\nL'interpretazione del dipinto come rappresentazione dell'autentica vita americana ispir\u00f2 a Gordon Parks la foto della donna delle pulizie Ella Watson scattata a Washington nel 1942.\nParodie e citazioni.\nAmerican Gothic \u00e8 una delle poche immagini diventate un'icona popolare ed \u00e8 una delle pi\u00f9 riprodotte e pi\u00f9 parodiate. Molti artisti hanno sostituito i personaggi del quadro con coppie famose e la casa con costruzioni note. Citazioni e parodie del quadro appaiono regolarmente in cartoline, riviste, pubblicit\u00e0, fumetti e trasmissioni televisive.\nParticolarmente importante pu\u00f2 essere considerata la ripetuta citazione nel \"The Rocky Horror Picture Show\". Il quadro viene rappresentato all'uscita dalla chiesa dopo il matrimonio all'inizio del film, con Magenta e Riff Raff che impersonano le due figure del dipinto di Grant Wood, e lo si vede in seguito su una parete nel castello. Altre due parodie (o perlomeno apparizioni) si hanno nel film \"Una notte al museo 2 - La fuga\", in cui esso prende vita e i due personaggi si spostano per scansare una lancia egiziana, e nel cartoon americano \"Due fantagenitori\", in cui Timmy Turner d\u00e0 una corretta interpretazione del quadro (ovvero \"simbolo della famiglia americana\") e invece il suo professore, Crocker, lo corregge ingiustamente. \u00c8 anche presente nel video di \"Don't Go Breaking My Heart\" nella versione del 1993 con Elton John e RuPaul. Il quadro appare anche nel settimo episodio della quinta stagione dei Simpsons quando, durante la pulizia della casa, Bart sfrega distrattamente lo strofinaccio sopra il quadro, cancellandolo completamente. Al suo posto appare la scritta: \u201cSe vedi questo messaggio, hai sfregato troppo\u201d firmato dall\u2019autore stesso del quadro.\nUna citazione del quadro la si pu\u00f2 osservare nel settimo episodio della sesta serie di \"Dexter\", \"Nebraska\", nel quale al posto della moglie del fattore c'\u00e8 il fantasma del fratello di Dexter e al posto del fattore c'\u00e8 Dexter in persona. Brevissime citazioni (pochi fotogrammi) sono presenti anche nei film animati Disney \"Mulan\" (poco prima del termine del film, la scena del ballo dei Guardiani) e \"La Bella e la Bestia\". Citazione nella terza puntata della terza stagione di \"Doctor Who\" (\"l'ingorgo\") dove la coppia che fugge nell'autostrada all'inizio della puntata rappresenta la coppia del quadro.\nUn'altra citazione \u00e8 presente nel film d'animazione \"Robots\" quando il protagonista sta per addormentarsi con il suo amico, compare dietro la coppia in diversi fotogrammi e il quadro rappresenta appunto la scena del quadro in cui i contadini sono per\u00f2 robot.\nL'artista californiano Chet Zar ha reinterpretato a suo modo il dipinto, dando vita a \"Post American Gothic\", ovvero una versione post-nucleare dell'opera originaria. Alle due figure iniziali si sostituiscono un essere fuso con la propria maschera antigas e una sorta di mostruosa e scheletrica figura femminile."}
{"id": "1284598", "revid": "767487", "url": "https://it.wikipedia.org/wiki?curid=1284598", "title": "A Little Ain't Enough", "text": "A Little Ain't Enough \u00e8 il terzo album in studio del cantante statunitense David Lee Roth, pubblicato nel gennaio 1991.\nIl disco.\nLa formazione, orfana di Steve Vai e Billy Sheehan, presenta come nuovi membri il giovane e virtuoso Jason Becker alla chitarra solista e Matt Bissonette (fratello del batterista della band Gregg Bissonette) al basso. Becker registr\u00f2 l'album ma non fu in grado di partire per il tour in quanto gli venne diagnosticata la sclerosi laterale amiotrofica. Il disco venne accompagnato dal controverso video del brano \"A Lil' Ain't Enough\" che fu censurato da MTV. Nonostante continu\u00f2 a registrare discrete vendite, l'album ebbe meno successo rispetto ai due precedenti, segnando l'inizio del declino commerciale di David Lee Roth come solista."}
{"id": "1284600", "revid": "88740", "url": "https://it.wikipedia.org/wiki?curid=1284600", "title": "Mesofilo", "text": "Il termine mesofilo si riferisce a un genere di organismi la cui temperatura ottimale di crescita si aggira attorno ai 25-45 \u00b0C. Solitamente il termine identifica un certo tipo di microrganismi che rappresentano quelli maggiormente diffusi.\nI mesofili sono diffusi in ambienti molto diversi quali il suolo, le acque dolci e di mare, gli scarichi fognari, gli animali, il corpo umano. La temperatura ottimale di molti mesofili patogeni \u00e8 di 37 \u00b0C, all'incirca la normale temperatura del corpo umano. Non tutti gli organismi mesofili sono patogeni, molti di quelli innocui trovano importante utilizzo nella preparazione di cibi fermentati quali il formaggio e lo yogurt nonch\u00e9 nella produzione della birra e del vino.\nAltri tipi di organismi classificati sempre in base alla temperatura ottimale di crescita sono gli psicrofili, che preferiscono ambienti freddi, i termofili (ambienti caldi) e gli ipertermofili (ambienti molto caldi)."}
{"id": "1284601", "revid": "81195", "url": "https://it.wikipedia.org/wiki?curid=1284601", "title": "Mesofilia", "text": ""}
{"id": "1284602", "revid": "81195", "url": "https://it.wikipedia.org/wiki?curid=1284602", "title": "Mesofili", "text": ""}
{"id": "1284604", "revid": "287204", "url": "https://it.wikipedia.org/wiki?curid=1284604", "title": "Mondadori (disambigua)", "text": ""}
{"id": "1284612", "revid": "599013", "url": "https://it.wikipedia.org/wiki?curid=1284612", "title": "Massimo Cancellieri", "text": "Carriera.\nLa sua carriera comincia nel 1994 al San Raffaele Roma femminile dove Massimo allena le squadre Cadetti e Juniores, centrando due finali nazionali e un ottavo ed un secondo posto, oltre ad essere assistente allenatore della squadra maggiore. Nel 1999 diventa capo allenatore della squadra senior militante nel campionato di A2 femminile.\nNel 2000 torna a Teramo, sua citt\u00e0 natale, dove lavora al fianco di Franco Gramenzi e ottiene due promozioni partendo dalla B di eccellenza.\nNel 2004-05 \u00e8 assistente di Marco Calvani per la RB Montecatini Terme.\nNel 2005-06 rimane a Montecatini, che lo lancia come \"head coach\" in Legadue. Al suo esordio ottiene la qualificazione ai play-off. \u00c8 una Montecatini che ha tra le sue file giocatori come Mario Boni, Andrea Niccolai, Marc Salyers ed Antonio Smith. Verr\u00e0 poi eliminato in quattro partite dalla Pepsi Caserta di Franco Marcelletti.\nNel 2006-07 firma un biennale per la Pallacanestro Biella come vice allenatore.\nDalla stagione 2009-10 diventa \"head coach\" nella Prima Veroli Basket, dopo il passaggio di coach Trinchieri a Cant\u00f9. La squadra di Cancellieri arriva seconda in campionato con la possibilit\u00e0 di giocarsi un posto in Serie A attraverso i play-off.\nCancellieri torna, quindi, alla Pallacanestro Biella dal 2010 rivestendo ancora il ruolo di allenatore.\nDal 2013 al 2019 \u00e8 stato per sei anni vice-allenatore dell'Olimpia Milano.\nNell'estate del 2019 torna ad allenare come \"head coach\" al Basket Ravenna in Serie A2."}
{"id": "1284613", "revid": "666668", "url": "https://it.wikipedia.org/wiki?curid=1284613", "title": "Bagatelle", "text": "Il Bagatelle \u00e8 un gioco di biglie, che divenne popolare in Francia durante il regno di Luigi XIV. Il gioco prese il nome dallo Ch\u00e2teau de Bagatelle, che era la piccola residenza del duca Filippo, fratello minore del Re e grande appassionato di giochi e scommesse.\nIl Bagatelle consisteva in un piano di gioco in legno con delle buche, sul quale i giocatori spingevano delle biglie per mezzo di un bastoncino simile ad una piccola stecca da biliardo. Il gioco consisteva nel mandare le biglie nelle buche evitando degli ostacoli, costituiti da numerosi chiodi piantati sulla tavola stessa.\nIl Bagatelle divenne molto popolare nei circoli francesi pi\u00f9 in voga verso la fine del Settecento. I soldati francesi durante la guerra d'indipendenza americana introdussero il gioco negli Stati Uniti, dove trov\u00f2 ampia diffusione. Il gioco si diffuse cos\u00ec anche in Inghilterra; il Bagatelle viene citato nel racconto \u201cIl Circolo Pickwick\u201d di Charles Dickens del 1836, in cui vi sono dei personaggi che lo praticano su di un tavolo nel retrobottega di una taverna. Sembra inoltre che i caratteristici suoni prodotti dal gioco abbiano ispirato persino Ludwig Van Beethoven, che nel 1802 compose l'Opera n\u00ba 33 per piano, intitolata appunto \"7 Bagatelle\" o \"Bagattellen\"\nGiochi di Bagatelle di dimensione normale, paragonabile a quella di un moderno tavolo da biliardo, si diffusero in tutta Europa e negli Stati Uniti intorno al 1830 come mezzo di intrattenimento in alberghi, taverne, e stazioni di rifornimento per diligenze.\nGrazie alla sua popolarit\u00e0, sempre in questo periodo i fabbricanti iniziarono a produrre anche versioni del Bagatelle in miniatura, commercializzate come gioco da tavolo per bambini. Verso il 1880 entrambe le versioni del gioco, per adulti e bambini, erano ormai diffuse in tutto il mondo. Le diverse configurazioni del piano di gioco presero il nome di \"\"Bagatelle cinese\" e di \"Bagatelle russa\"; altre popolari varianti del gioco presero il nome di \"Cockamaroo\" e \"Tivoli\"\".\nUn'importante innovazione tecnologica nel gioco fu introdotta negli Stati Uniti nel 1871 da un brevetto di Montague Redgrave, di Cincinnati nell'Ohio. Redgrave fu il primo a introdurre un pistone a molla, che faceva s\u00ec che le biglie venissero lanciate sul piano di gioco non pi\u00f9 manualmente, bens\u00ec meccanicamente. Questa prima importante innovazione rimase in uso per tutta la storia del gioco. Un'altra decisiva innovazione giunse nel 1889, quando l'inglese Henry Pessers brevett\u00f2 una versione del Bagatelle funzionante a moneta chiamata \"Pickwick\", che differiva dalle precedenti versioni anche perch\u00e9 il piano di gioco era montato in verticale a parete, anzich\u00e9 su di un piano inclinato orizzontalmente.\nDiverse fabbriche statunitensi realizzarono nei primi anni del ventesimo secolo versioni a moneta di questo gioco. Alcuni giochi prevedevano dei \"premi\" per i giocatori pi\u00f9 abili, come una birra o un sigaro, che venivano elargiti personalmente dal proprietario del locale in cui si trovava la macchina.\nAltre innovazioni vennero introdotte in seguito, quali una lastra di vetro per proteggere il piano di gioco, e il contatore automatico per il punteggio. Il passo successivo fu quello di introdurre l'uso dell'elettricit\u00e0 e dei componenti elettromeccanici per il funzionamento della macchina. Siamo ormai vicini ai primi Pinball Games prodotti industrialmente negli Stati Uniti negli anni trenta; infatti nel 1931 la Gottlieb di Chicago produsse il suo modello \"Baffle Ball\", primo gioco di tipo Bagatelle elettromeccanico, importante in quanto considerato il precursore del flipper, nato nel 1947 con la macchina \"Humpty Dumpty\" sempre prodotta dalla Gottlieb.\nVa inoltre ricordato che giochi del tipo Bagatelle continuarono a essere prodotti anche dopo l'avvento dei flipper. Per esempio, la stessa Gottlieb produsse nel 1953 la macchina \"Guys &amp; Dolls\", che pur presentando struttura e funzionamento elettromeccanico del tutto analogo a quello dei flipper dell'epoca, non aveva le caratteristiche \"pinne\" per respingere la biglia, bens\u00ec dei semplici perni mobili di gomma; si trattava insomma di una versione aggiornata del vecchio gioco del \"Bagatelle\". Allo stesso \"concept\" del Bagatelle \u00e8 ispirato anche il gioco del Pachinko, molto diffuso nei paesi orientali."}
{"id": "1284616", "revid": "599013", "url": "https://it.wikipedia.org/wiki?curid=1284616", "title": "Marco Calvani (allenatore di pallacanestro)", "text": "Carriera.\nInizia la sua carriera nel 1982, con esperienze anche nella femminile del Cus, a Roma. Si occupa poi dei settori giovanili della Stella Azzurra Roma prima e della Virtus Roma poi, inframmezzando alcune esperienze in Serie C a Termoli, Palmi e Benevento.\nNel 1996 \u00e8 stato vice allenatore della Nazionale Under-20 ai Campionati Europei in Turchia.\nHa lunga carriera come assistente allenatore dal 1990 al 2001 per la Virtus Roma, di cui \u00e8 capo allenatore per 8 partite nel 1998-99 e per 13 nel 1999-00, subentrando a Valerio Bianchini e a Cesare Pancotto. Finito il compito come traghettatore, torna al suo posto come vice-allenatore e membro dell'organigramma della societ\u00e0.\nNel 2002-03 firma per la RB Montecatini Terme (B1) come capo allenatore. \u00c8 il primo di tre anni positivi: promozione in A2 (da esordiente), semifinali playoff e salvezza.\nNel 2005-06 \u00e8 al timone della Scavolini Pesaro, ripartita dalla terza serie dopo alcune difficolt\u00e0 finanziarie. A fine stagione Calvani ottiene il risultato prefisso: la Scavolini-SPAR vince i play-off per accedere alla Legadue. Nella stessa stagione vince anche la Coppa Italia di Serie B1. L'anno successivo viene esonerato a met\u00e0 campionato con la squadra al 3\u00ba posto in classifica.\nNella stagione 2007-08 subentra a coach Teoman Alibegovi\u0107 alla guida della Legea Scafati in Serie A.\nNella stagione 2008-09 \u00e8 stato allenatore del Basket Trapani in serie A Dilettanti. Nella stagione 2009-10 torna a Scafati per subentrare a coach Gresta in Legadue.\nIl 27 gennaio 2012 viene nominato coach della Virtus Roma fino al termine della stagione, in sostituzione dell'esonerato Lino Lardo. \u00c8 confermato nella stagione successiva. Nel campionato seguente (2012-13) raggiunti i playoff approda in finale dopo la vittoria (4-3) in semifinale sulla Lenovo Cant\u00f9.\nNonostante la stagione eccezionale, viene sostituito sulla panchina della Virtus Roma da coach Luca Dalmonte per la stagione 2013-2014.\nNel gennaio 2014 subentra sulla panchina del Barcellona Pozzo di Gotto.\nL'11 giugno 2014 firma un accordo biennale con l'Azzurro Napoli Basket.\nIl 22 novembre 2015 subentra sulla panchina della Dinamo Sassari al posto dell'esonerato Romeo Sacchetti.\nDal 1991 al 2001 \u00e8 stato istruttore ai Corsi Allenatori per la Federazione Italiana Pallacanestro. \u00c8 stato formatore ai Corsi Nazionali per allenatori. \u00c8 inoltre presidente della Giuria Tecnica de \"La retina d'oro\", conferimento ricevuto nel 2013.\nIl 6 marzo 2016, dopo la sconfitta casalinga con Bologna, si \u00e8 dimesso dalla carica di allenatore della Dinamo Sassari.\nIl 21 giugno seguente firma un accordo annuale con l'Unione Sportiva Basket Recanati dove non era stato rinnovato il contratto a Giancarlo Sacco. A novembre, per\u00f2, viene esonerato dal Club marchigiano dopo 7 sconfitte consecutive, per essere sostituito nuovamente da Giancarlo Sacco.\nIl 3 luglio 2017 firma un accordo annuale con la Viola Reggio Calabria."}
{"id": "1284619", "revid": "767487", "url": "https://it.wikipedia.org/wiki?curid=1284619", "title": "Isengard (gruppo musicale)", "text": "Gli Isengard sono un black metal side-project di Fenriz, leader dei Darkthrone.\nStoria degli Isengard.\nLa loro carriera, iniziata nel 1989, ha visto il proprio apice a cavallo tra il 1994 e il 1995, anno in cui si sono sciolti lasciandosi alle spalle numerosi demo e 2 album pubblicati a soli 9 mesi di distanza l'uno dall'altro.\nNel 2020 tuttavia pubblicano, dopo anni di inattivit\u00e0, il loro terzo album in studio, dal nome \u201cV\u00e5rjevnd\u00f8gn\u201d, il quale mostra influenze rock e doom metal assorbite dal polistrumentista Fenriz.\nIl nome della band \u00e8 stato ispirato dal libro di Tolkien Il Signore degli Anelli, il logo da un RPG, sempre riguardante il libro fantasy, chiamato Merp, l'illustrazione rappresenterebbe Thuringwethil il vampiro de Il Silmarillion."}
{"id": "1284631", "revid": "599013", "url": "https://it.wikipedia.org/wiki?curid=1284631", "title": "Stefano Pillastrini", "text": "Carriera.\nNel 1988-89 allena gli Juniores della Fortitudo Bologna. Inizia la carriera di head coach con la Fortitudo Bologna in Serie A2, che allena nel 1990-91 e nel 1991-92. Nel 1992-93 \u00e8 alla guida della Pallacanestro Ferrara (A2). Nel 93-94 allena a Cervia in B1 e viene promosso in A2, rimanendo anche l'anno seguente. Nel 1995-96 siede sulla panchina di Modena (A2).\nNel 1996-97 subentra a Forl\u00ec in A1, per poi retrocedere. Rimane anche nel 1997-98 Poi due anni a Montecatini, con la promozione dall'A2 nel 1998-99, che gli ha fatto vincere il premio come Allenatore dell'Anno per la A2, premio dato dalla Lega Serie A Pallacanestro. Nel 1999-2000 in A1 con Montecatini, fa addirittura gli ottavi nei play-off.\nNel 2000-01, alla Scavolini Pesaro (Serie A), si qualifica per l'Eurolega e raggiunge i quarti di finale nella Suproleague. Nel 2001-02, fa 23-13 per il 6\u00ba posto nella stagione regolare, eliminato nei quarti dalla Virtus Bologna, 3-0. Nella Coppa Italia, ha fatto la finale, perdendo contro la Virtus, nonch\u00e9 finalista in Supercoppa, perdendo con Treviso. In Eurolega, \u00e8 stato eliminato nel Top 16.\nNel 2002-03 \u00e8 a Udine (A1). Nel 2003-04 porta Montegranaro in Legadue. Nel 2004-05, sempre a Montegranaro (A2), da neopromosso raggiunge la finale playoff, perdendo con la Virtus Bologna. Nel 2005-06, dopo 15-15 nella stagione regolare, vince il playoff per accedere alla Serie A.Nella stessa stagione vince il premio \"Reverberi\", premio che si pu\u00f2 ricevere solo una volta in carriera e che in precedenza era stato vinto da allenatori importantissimi quali Ettore Messina e Valerio Bianchini.Nel 2006-07, sempre a Montegranaro, ottiene la salvezza in Serie A, al timone di una squadra con molti giovani di talento.\nNella stagione 2007-08 \u00e8 stato allenatore della Virtus Bologna, venendo per\u00f2 esonerato nel gennaio 2008.\nNella stagione 2008-09 \u00e8 stato allenatore della Pallacanestro Varese con la quale conquista la promozione in serie A1. L'anno successivo in Serie A ottiene un 12\u00ba posto con 11 vittorie e 17 sconfitte.\nNell'estate del 2010 trova l'accordo con la Sutor Montegranaro e torna ad allenare nella citt\u00e0 di cui \u00e8 cittadino onorario. Il 24 aprile viene esonerato dall'incarico.\nIl 22 giugno 2012 viene ufficializzato il suo incarico come allenatore della PMS Torino (contratto quadriennale). Nella prima stagione vince Divisione Nazionale A e conquista la promozione in Legadue Gold. Nella stagione 2013-2014 porta la squadra fino alla semifinale per la promozione in A, dove viene sconfitto solo alla quinta partita da Trento. A fine stagione viene allontanato dalla dirigenza.\nIl 4 luglio 2014 viene ufficializzato il suo incarico come allenatore della Delonghi Treviso, formazione con la quale disputer\u00e0 il campionato di Legadue Silver. Con la squadra trevigiana rimane fino a regolare scadenza di contratto, fino a giugno 2018.\nIl 5 febbraio 2019 firma per la Pallacanestro Reggiana dopo il licenziamento di Devis Cagnardi.\nDal 2020 \u00e8 allenatore della \"nuova\" United Eagles Cividale in Serie B.\nNazionale.\nNel 2007 ha ricoperto il ruolo di allenatore capo della Nazionale maschile Under 18, con la quale ha disputato i Campionati Europei di categoria, classificandosi al 13\u00ba posto.\nNel 1997 ha disputato i Giochi del Mediterraneo come vice allenatore della nazionale italiana sperimentata nell'occasione."}
{"id": "1284635", "revid": "599013", "url": "https://it.wikipedia.org/wiki?curid=1284635", "title": "Maceo Baston", "text": "Famoso per le sue doti di stoppatore e schiacciatore, ricopriva i ruoli di ala grande o centro.\nCarriera.\nDopo aver studiato alla \"Grady Spruce High School\" di Dallas e aver frequentato l'University of Michigan, nel 1998 \u00e8 la 58\u00aa scelta al NBA Draft, effettuata dai Chicago Bulls. La squadra dell'Illinois per\u00f2 non lo conferma, cedendolo ai Quad City Thunder della lega CBA. Al termine della seconda annata, \u00e8 nominato giocatore difensivo della stagione 1999-2000 della CBA.\nNel 2000-01 approda nella Serie A1 italiana con la maglia di Montecatini, contribuendo in maniera significativa al raggiungimento della salvezza con il suo apporto di 20,3 punti e 7,5 rimbalzi a partita, a cui unisce anche 2,6 schiacciate e 1,8 stoppate di media. Nonostante ci\u00f2, la societ\u00e0 toscana a fine stagione fallisce e scompare.\nBaston passa cos\u00ec alla Liga ACB, firmando con lo Juventut Badalona. Nella prima stagione spagnola mette a segno 15,9 punti, 6,6 rimbalzi, 2,6 schiacciate e 1,8 stoppate a gara. Baston inizia poi al Badalona anche una seconda stagione, ma nel febbraio 2003 sfrutta l'opportunit\u00e0 di accettare la chiamata NBA da parte dei Toronto Raptors. Con la franchigia canadese gioca 16 partite a 2,5 punti e 1,4 rimbalzi in 6,6 minuti di media.\nNell'estate del 2003 viene ingaggiato dal Maccabi Tel Aviv. Nel corso della parentesi triennale in Israele, Baston vince per due volte l'Eurolega, oltre a tre titoli israeliani e tre coppe d'Israele. In occasione della finale dell'Eurolega 2005-2006, persa contro il CSKA Mosca, Baston cattura 15 rimbalzi mettendo a segno un nuovo record per una finale di Eurolega. Due giorni prima, nella semifinale vinta contro il Saski Baskonia, Baston aveva stabilito un altro record, collezionando 6 stoppate in una partita di una Final Four di Eurolega.\nNel 2006-07 torna in NBA con l'ingaggio biennale da parte degli Indiana Pacers. In 47 presenze viene utilizzato in media per 8,6 minuti, durante i quali totalizza 2,9 punti e 1,6 rimbalzi. Nell'estate 2007 i Toronto Raptors lo riacquisiscono, offrendogli un ingaggio da 3,8 milioni di dollari per due anni. In una stagione gioca 15 partite a 6,9 minuti, 2,7 punti e 1,7 rimbalzi a gara. Nel 2008 torna ai Pacers, in uno scambio che porta Jermaine O'Neal e Nathan Jawai ai Raptors in cambio di T.J. Ford, Radoslav Nesterovi\u010d, Roy Hibbert e lo stesso Baston. In questa seconda parentesi con la franchigia dell'Indiana scende in campo in 27 occasioni, viaggiando a 8 minuti, 2,5 punti e 1,9 rimbalzi di media. Il 28 settembre 2009 firma un contratto non garantito con i Detroit Pistons, ma viene rilasciato il successivo 21 ottobre prima dell'inizio della stagione NBA.\nLe ultime, brevi, parentesi della sua carriera sono nel 2010 al Budivelnyk Kiev in Ucraina, all'Obradoiro nella seconda serie spagnola e al Bnei HaSharon in Israele."}
{"id": "1284642", "revid": "162271", "url": "https://it.wikipedia.org/wiki?curid=1284642", "title": "D.U.C.K", "text": ""}
{"id": "1284643", "revid": "3082", "url": "https://it.wikipedia.org/wiki?curid=1284643", "title": "Calpurnio Agricola", "text": ""}
{"id": "1284644", "revid": "118161717", "url": "https://it.wikipedia.org/wiki?curid=1284644", "title": "Nicholas St. John", "text": "Ha scritto le sceneggiature dei film di Abel Ferrara, dal 1971 (il cortometraggio \"Nicky's Film\") al 1996 (il \"gangster-movie\" \"Fratelli\").\nBiografia.\nLe notizie sulla sua vita sono piuttosto lacunose. \u00c8 di origini calabro-campane, e ha sposato una donna italiana. \u00c8 molto cattolico.\nIncontr\u00f2 per la prima volta Abel Ferrara nel 1966. Con il regista condivide la passione per la musica, cos\u00ec i due fondarono un gruppo rock, con Ferrara come cantante. Quindi i due si dedicarono al cinema. Oltre ai primi cortometraggi St. John scrisse anche l'unico film pornografico diretto da Ferrara, \"Nine Lives of a Wet Pussy\".\nLe sceneggiature di St. John sono caratterizzate da una forte visione religiosa, e mettono in scena la logica del male, il peccato e la redenzione.\nNon \u00e8 sua la sceneggiatura de \"Il cattivo tenente\", diretto da Ferrara nel 1992, poich\u00e9 St. John ritenne che il film mettesse in scena interrogativi troppo grossi."}
{"id": "1284652", "revid": "599013", "url": "https://it.wikipedia.org/wiki?curid=1284652", "title": "Tex Winter", "text": "Divenne famoso in tutto il mondo per lo sviluppo ed il perfezionamento dell'attacco triangolo (\"Triangle offense\" o \"Triple-Post offense\").\nNel 2011 \u00e8 stato incluso nel Naismith Memorial Basketball Hall of Fame.\nCarriera.\nTex Winter frequent\u00f2 la Huntington Park High School per poi laurearsi alla University of Southern California nel 1947, dove impar\u00f2 il \"Triangle offense\", sistema di gioco offensivo basato sulla equidistanza dei 5 giocatori e sulla formazione di triangoli equilateri ideato originariamente dal coach Sam Barry, membro della Basketball Hall of Fame.\nScelse immediatamente di intraprendere la carriera di allenatore come assistente di Jack Gardner, anche lui membro della Basketball Hall of Fame, alla Kansas State University. Da allora allener\u00e0 consecutivamente per i successivi 57 anni.\nNel 1952 inizi\u00f2 un biennio come capo-allenatore alla Marquette University, diventando il pi\u00f9 giovane allenatore della storia del college basketball: nel 1954 torn\u00f2 invece alla Kansas State University, dove fu capo-allenatore per i successivi 15 anni, ottenendo un record complessivo di 261-118 (68,9% di vittorie), vincendo otto titoli della Big Eight Conference ed avanzando a due Final Four. Winter venne nominato come Allenatore dell'Anno dalla United Press a livello nazionale nel 1958.\nNel 1962, inoltre, pubblic\u00f2 il primo libro dedicato al \"Triangle offense\" \u2013 che aveva applicato con successo alla Kansas State University\u00a0\u2013 intitolato \"The Triple-Post Offense\". In seguito alla sua partenza da Kansas State, fu brevemente allenatore della University of Washington, Northwestern University ed alla Long Beach State. In totale vinse 454 partite a livello universitario.\nNelle stagioni dal 1972 al 1974 fece il salto tra i professionisti diventando allenatore della franchigia NBA degli Houston Rockets, ottenendo un record di 51-78.\nNel 1985 inizi\u00f2 un nuovo capitolo della sua vita, diventando assistant coach dei Chicago Bulls, insegnando il \"Triangle offense\" a Michael Jordan. Venne assunto dal general manager Jerry Krause, un vecchio amico incontrato ai tempi di Kansas State. Come assistente di Phil Jackson, che divenne capo allenatore dei Bulls nel 1989, Winter gioc\u00f2 un ruolo fondamentale nelle vittorie di 6 titoli NBA nel 1991, 1992, 1993, 1996, 1997 e 1998.\nSuccessivamente Winter segu\u00ec Phil Jackson ai Los Angeles Lakers, dove ottenne tre ulteriori titoli consecutivi, nel 2000, 2001 e 2002.\nWinter \u00e8 membro di diverse Hall of Fame, ed \u00e8 stato insignito del John Bunn Award per i successi ottenuti in carriera dalla Naismith Basketball Hall of Fame. \u00c8 membro del Naismith Memorial Basketball Hall of Fame dal 2011.\nNell'estate del 2007 \u00e8 stato protagonista, assieme al collega Bob Kloppenburg (suo compagno di squadra alla University of Southern California), di due clinic riservati agli allenatori italiani tenutisi a Montecatini Terme ed a Torino organizzato dalla Pgs Don Bosco Crocetta; proprio a Montecatini, commosso, ha annunciato il proprio ritiro dal basket professionistico."}
{"id": "1284654", "revid": "599013", "url": "https://it.wikipedia.org/wiki?curid=1284654", "title": "Bob Kloppenburg", "text": "Carriera.\n\u00c8 diventato famoso per l'invenzione della \"SOS Pressure Defense\": questo sistema difensivo si propone di recuperare possessi palla, basandosi sul forzare il palleggiatore verso determinati \"check points\" (e sul raddoppiarlo seguendo particolari canoni), sui cambi sistematici contro blocchi ciechi e blocchi palla.\n\u00c8 stato assistente allenatore per i Cleveland Cavaliers (di cui \u00e8 stato head coach nel 1981), per i Seattle SuperSonics e per i Charlotte Bobcats.\nAssieme ad Ernie Woods, \u00e8 il fondatore del famoso sito HoopTacticts.com, dedicato a tutti gli allenatori di pallacanestro.\nNell'estate del 2007, \u00e8 protagonista, assieme al collega Tex Winter (suo compagno di squadra alla University of Southern California), di un paio di clinic riservati agli allenatori italiani, tenutisi a Montecatini Terme ed a Torino."}
{"id": "1284655", "revid": "3082", "url": "https://it.wikipedia.org/wiki?curid=1284655", "title": "Caio Cesare", "text": ""}
{"id": "1284656", "revid": "298055", "url": "https://it.wikipedia.org/wiki?curid=1284656", "title": "Rory Gilmore", "text": ""}
{"id": "1284664", "revid": "287204", "url": "https://it.wikipedia.org/wiki?curid=1284664", "title": "Figueras", "text": ""}
{"id": "1284666", "revid": "385250", "url": "https://it.wikipedia.org/wiki?curid=1284666", "title": "Giuseppe Bavastro", "text": "Biografia.\nNacque a Sampierdarena da madre genovese e padre spagnolo. Il momento della sua nascita \u00e8 quasi ammantato di leggenda, ricordato come un battesimo del mare. La madre, genovese, di cognome Parodi, incinta di lui, aveva lasciato il marito, ingegnere a Nizza dove abitavano, per tornare a Genova dove intendeva far nascere il figlio. Mentre era raccolta in preghiera nella chiesa parrocchiale di Santa Maria della Cella a Sampierdarena fu presa dalle doglie del parto. Dovette uscire e partor\u00ec sulla spiaggia il futuro capitano di mare, lavandolo cos\u00ec sin dal primo momento con l'acqua salata del mare.\nLa sua vita di mare inizia subito, a pochi giorni di vita: ancora neonato, viene messo in una cesta e portato a bordo del tre alberi dello zio materno, il capitano Giovanni Battista Parodi, che andava a Nizza e riportava la sorella e il nipote a casa. A Nizza abitava con i genitori; il padre era Michele Bavastro, ingegnere spagnolo, che dirigeva qui la costruzione di opere idrauliche.\nGiuseppe era il terzogenito. Diretto inizialmente alla carriera paterna, a Nizza, si mostr\u00f2 cos\u00ec svogliato negli studi cui il padre lo aveva avviato; rifiutava a tal punto l'istituzione da rimanere analfabeta per tutta la vita. Preferiva il mare, e in questa sua vocazione fu cos\u00ec deciso che il padre fu costretto a lasciarlo imbarcare. Giuseppe si imbarc\u00f2 allora sulla nave dello zio materno, e con questa navig\u00f2 per il Mediterraneo. Suo secondo imbarco fu poi su una fregata francese da guerra diretta in Oriente. Nel 1783 spos\u00f2 Annetta, figlia di un locandiere francese, ma il matrimonio non gli imped\u00ec di riprendere la vita sul mare. Si reimbarc\u00f2 su una goletta da 100 tonnellate affidatagli dallo zio, Giovanni Battista Parodi. Fece trasporti di merci per il Mediterraneo, commerciando con Spagna e Portogallo, e facendosi temere dai pirati algerini che minacciavano le rotte commerciali locali.\nCon la Rivoluzione francese, nel periodo del Terrore, si diede disinteressatamente al trasporto dei profughi. Ed ancora, sempre disinteressatamente, port\u00f2 sempre senza remunerazioni uno dei quattro convogli per le truppe di Napoleone in Egitto. Quindi si trasfer\u00ec a Genova con la moglie. Qui visse subito dopo i durissimi momenti dell'assedio di Genova del 1800. In quell'occasione si distinse forzando ripetutamente il blocco navale, al servizio dell'amico Andrea Massena, con le sue piccole imbarcazioni.\nComp\u00ec in quelle circostanze un'impresa dettatagli esclusivamente dal suo coraggio. Ogni notte una nave inglese andava indisturbata a lanciare alcune bombe su Genova. Contro di essa Bavastro arm\u00f2 una vecchissima galea, la Prima, provvista di soli tre cannoni, prese una schiera di galeotti al remo e un equipaggio di coraggiosi, e attacc\u00f2 l'attaccante in quella che fu quasi una missione suicida. Con le sue cannonate tagli\u00f2 in due lo scafo inglese che si avvicinava alla citt\u00e0 per il bombardamento notturno. Le navi inglesi che componevano il blocco, attaccarono immediatamente la vecchia galea. Ma le sue piccole dimensioni e l'agilit\u00e0 del capitano impedivano di centrarla, e furono costretti ad attaccare all'antica maniera dell'abbordaggio. Bavastro non fugg\u00ec e rimasto circondato continu\u00f2 a combattere sinch\u00e9 pot\u00e9, con un ultimo corpo a corpo sul suo ponte. La lotta dur\u00f2 ancora circa un'ora, ed il Bavastro infine si tuff\u00f2 in mare, dove venne poco dopo recuperato da un gozzetto mandato a cercarlo dal generale Massena, che era anche un suo vecchio amico d'infanzia.\nDa quella notte gli inglesi interruppero il loro tranquillo stillicidio di cannonate notturne. Terminato l'assedio di Genova, il Bavastro si reimbarc\u00f2. Nel 1806 Napoleone incoraggi\u00f2 la guerra da corsa, e Bavastro in questa si impegn\u00f2, da protagonista, con continui abbordaggi, duelli, atti di pirateria contro il nemico. Utilizzava anche in queste circostanze legni di vecchio tipo mediterraneo (l'Intrepido, uno sciabecco con soli quattro cannoni), che manovrava con la sua eccezionale capacit\u00e0. Si scontra con gli abili corsari inglesi che conducevano un'analoga guerra nel Mediterraneo, battendoli con i suoi mezzi antiquati e con il suo coraggio, e dando maggiore voce alla leggenda allora nota nei porti mediterranei. Con una seconda nave stavolta armata con 14 cannoni, ma sempre obsoleta rispetto alle navi inglesi, presso le Isole Baleari attacca mettendola alle strette la fregata inglese Phoenix.\nDando man forte ai Corsari anconetani, compie poi altre operazioni nell'Adriatico partendo dall'importante porto di Ancona e sempre con navi di piccola e antiquata struttura, come lo sciabecco \u201cMassena\u201d, intitolato all'amico generale, sempre mettendo in difficolt\u00e0 qui la k.u.k. Kriegsmarine. Ricevette varie onorificenze: l'ascia d'onore per meriti marittimi, la rosetta d'ufficiale della Legion d'Onore, il grado onorario di Capitano di fregata. Napoleone in un colloquio diretto con lui lo defin\u00ec l'unico mio ammiraglio vittorioso.\nRimane per\u00f2 legato alle maniere individuali e ataviche di una marineria dei secoli passati, per cui quando nel 1806 Massena lo chiama a Napoli per dargli il comando della corvetta \"Fama\", e inserirlo regolarmente nella Marina del Regno, nell'istituzione si sente a disagio e preferisce riprendere la sua guerra da corsa. Ora con una pi\u00f9 potente nave, la \"Principe Eugenio\", dotata di addirittura 16 cannoni, compie altre imprese contro sempre pi\u00f9 potenti navi inglesi. Perde il Principe Eugenio quando viene messo alle strette e si salva con pochi uomini raggiungendo a nuoto la lontana riva, dove a Tarragona recupera il brigantino Fanny, naviglio corsaro inglese che aveva precedentemente conquistato. Con esso riprende la sua guerra da corsa. Opera poi ancora a lungo in Spagna.\nAffascinato dall'imperatore Napoleone, Bavastro pens\u00f2 di liberarlo quando era recluso all'Isola d'Elba, ma dovette rinunciare. Conclusa l'era napoleonica, Bavastro vide respinta la sua richiesta d'iscrizione nei quadri della marina sarda, memore delle sue imprese da corsaro napoleonico. Si mise allora a disposizione di Sim\u00f3n Bol\u00edvar in America Latina. Abbandonata quella guerra di Liberazione, torn\u00f2 nel Mediterraneo e posto al servizio della Francia, divenne Cad\u00ec, comandante del porto di Algeri, citt\u00e0 che conosceva alla perfezione e nella quale parlava la lingua locale, essendo stata uno dei suoi punti di riferimento nella sua lunga carriera marinara come nei periodi della guerra da corsa in epoca napoleonica.\nIl re di Francia Luigi Filippo nel 1832 gli concesse la cittadinanza francese. Ad Algeri nel marzo del 1833 il Bavastro fu colto da malore, e dopo 10 giorni mor\u00ec, a 73 anni da compiere, il 10 marzo 1833. Le ultime sue parole pare siano state \u201cAprite le finestre, voglio vedere il Mare\u201d A Genova Pegli gli \u00e8 oggi intitolata una via. Anche a Roma gli \u00e8 stata intitolata una via, in zona Ostiense. Anche a Nizza (Francia) esiste Rue Bavastro - Corsaire Ni\u00e7ois (via Bavastro - Corsaro Nizzardo)"}
{"id": "1284669", "revid": "1573940", "url": "https://it.wikipedia.org/wiki?curid=1284669", "title": "Mah\u014d sh\u014djo Lyrical Nanoha StrikerS", "text": " \u00e8 la terza serie di \"Mah\u014d sh\u014djo Lyrical Nanoha\", un anime spinoff della serie di videogiochi e OAV \"Triangle Heart\" (nello specifico di \"Triangle Heart 3: Sweet Songs Forever\"), uscito nel 2007.\n\"StrikerS\" \u00e8 ambientato dopo gli eventi finali di \"Mah\u014d sh\u014djo Lyrical Nanoha A's\" (andato in onda in Giappone da ottobre a dicembre 2005). Fra l'inizio della serie \"A's\" e la sua fine passano sei anni, e \"StrikerS\" viene ambientato quattro anni pi\u00f9 tardi dalla fine di \"A's\". Qui i personaggi principali si ritrovano a lavorare per la \"Time-Space Administration Bureau (TSAB)\". Rispetto alle serie precedenti, \"StrikerS\" si focalizza di pi\u00f9 sulle battaglie di gruppo e sulla burocrazia, pi\u00f9 che sulle rivalit\u00e0 individuali e la vita scolastica, caratterizzanti la prima e la seconda serie, per l'evidente cambio di contesto dei personaggi e delle loro et\u00e0.\nTrama.\nSono trascorsi dieci anni dalla chiusura dell'incidente sul Book of Darkness, e Nanoha, Fate ed Hayate, ora membri attivi del Time Space Administration Bureau, risiedono stabilmente su Mid-Childa, pianeta capitale dell'omonima confederazione.\nNanoha in particolare \u00e8 diventata negli anni un famoso istruttore militare, incaricata di addestrare e formare i migliori maghi dell'Agenzia, e durante un test d'ammissione la sua attenzione viene catturata da due giovani e promettenti cadette, Subaru Nakajima e Teana Lanster, che Nanoha prende ben presto sotto la sua protezione assieme ai due protetti di Fate, Erio Mondial e Caro Ru Lushe.\nDi l\u00ec a breve, a seguito della comparsa su Mid-Childa di un nuovo e pericoloso tipo di Lost Logia, i Relics, Hayate propone a Nanoha, Fate e ai quattro ragazzi di unirsi ad una speciale unit\u00e0 scelta di sua creazione, la Sesta Divisione Mobile, incaricata, oltre che di rintracciare e recuperare i Relics, anche di investigare sull'operato di Jail Scaglietti, un folle scienziato che attraverso esperimenti altamente antietici insegue lo scopo di creare i pi\u00f9 potenti stregoni mai esistiti.\nPersonaggi.\nNuovi personaggi.\nInsieme ad un nuovo character designs, la serie \u00e8 arricchita con nuovi personaggi, fra cui:"}
{"id": "1284670", "revid": "122335784", "url": "https://it.wikipedia.org/wiki?curid=1284670", "title": "Henry Chinaski", "text": "Henry \"Hank\" Chinaski \u00e8 un personaggio di fantasia presente nella maggior parte dei romanzi, racconti e poemi dello scrittore Charles Bukowski. Misantropo, alcolizzato, nelle sue storie si trova quasi sempre in condizioni di instabilit\u00e0; viaggia attraverso l'America passando da un lavoro a un altro e da una donna all'altra. Visto lo stile di vita anticonvenzionale e dissoluto di Bukowski (e una certa somiglianza nei cognomi), Chinaski \u00e8 spesso considerato il suo alter ego.\n\u00c8 stato interpretato da Mickey Rourke nel film \"Barfly\", scritto dallo stesso Bukowski, e da Matt Dillon nel film del 2005 \"Factotum\", omonimo di un romanzo dell'autore.\nChinaski nella cultura di massa.\nIl protagonista delle serie televisiva \"Californication\", ha alcune cose in comune con Charles Bukowski e Chinaski: un assiduo bevitore, amante del sesso compulsivo e delle donne, nonch\u00e9 depresso e talvolta carismatico. \nHank Moody condivide inoltre il nome con il suo alter ego letterario e protagonista dei suoi romanzi, Henry Charles \"Hank\" Chinaski. \nLo scrittore viene citato nel decimo episodio della prima stagione (Lurido Lucro) come uno dei preferiti di Karen, che successivamente si nota impegnata a leggere un suo libro, e in un'intervista rivolta a Mia, che lo cita tra i suoi modelli d'ispirazione ad una conferenza di presentazione del suo libro.\nLa similitudine viene inoltre sottolineata da Richard Bates nell'undicesimo episodio della terza stagione (Andirivieni), quando, nel chiedere a Karen se sta con Hank, le chiede se sta con Buk.\nIl film \"Harry a pezzi\" di Woody Allen ha come protagonista uno scrittore, intelligente ma volgare, dedito all'alcol e al sesso. \nIl gruppo di musica pop ceco \"Chinaski\" prende il nome proprio da questo personaggio.\nChinaski \u00e8 menzionato anche nella canzone \"Stealing Happy Hours\" del gruppo 311.\nChinaski inoltre \u00e8 il nome d'arte dell'attuale chitarrista dei Linea 77."}
{"id": "1284672", "revid": "599013", "url": "https://it.wikipedia.org/wiki?curid=1284672", "title": "Accesso diretto", "text": ""}
{"id": "1284677", "revid": "10399765", "url": "https://it.wikipedia.org/wiki?curid=1284677", "title": "Cesare Renzi", "text": ""}
{"id": "1284682", "revid": "287204", "url": "https://it.wikipedia.org/wiki?curid=1284682", "title": "Badia di Badia a Pacciana", "text": "La Badia di Santa Maria Assunta in Badia a Pacciana \u00e8 una complesso monastico pistoiese risalente all'XI secolo, dedicato a Santa Maria Assunta.\nStoria.\nNon si conosce l'anno di fondazione della badia, ma una notizia \u00e8 certa: i monaci vallombrosani vi si insediarono tra la fine dell'XI secolo e l'inizio del XII, dandole l'aspetto attuale e bonificando l'area circostante, resa acquitrinosa dai fiumi Brana e Ombrone. Secondo lo storico Beani sarebbe stata costruita nell'VIII secolo, periodo a cui risalgono i documenti che menzionano il territorio di Pacciana. Grazie alle donazioni da parte dei fedeli e agli acquisti di terreni da parte dei monaci, la badia divenne molto ricca e potente, e si configur\u00f2 come uno dei centri religiosi e culturali pi\u00f9 prestigiosi della diocesi pistoiese fino agli inizi del XIV secolo.\nLe sue vicende si intrecciano con quelle della vicina citt\u00e0 di Pistoia: l'abate Ormanno Tedici ne divenne persino capitano del popolo nel 1322 e poi signore. Il suo sviluppo sub\u00ec una battuta d'arresto agli inizi del XIV secolo, periodo in cui inizi\u00f2 la sua decadenza, anche se mantenne intatto il suo ruolo di centro spirituale e di aggregazione sociale. Nel 1433 l\u2019abbazia risulta essere sempre guidata dall\u2019ordine vallombrosano, ne abbiamo notizia perch\u00e9 in questo anno Cosimo il Vecchio de\u2019 Medici viene esiliato da Firenze, e i monaci li troviamo schierati con la famiglia Medici. Questo evento genera anche una spaccatura nella famiglia vallombrosana, infatti l\u2019abate generale si schierer\u00e0 invece con la fazione di Rinaldo degli Albizi.Nel 1515, per volere di papa Leone X, entr\u00f2 a far parte dei beni del Capitolo della cattedrale di Firenze, vi si stabil\u00ec un rettore e fu in parte adibita a fattoria. Non sappiamo se i monaci lasciarono l'abbazia in quell'occasione o prima, ma \u00e8 certo che nel 1445 erano ancora l\u00e0. \nNel 1537, durante gli scontri seguiti all'omicidio del duca Alessandro de' Medici, fu data alle fiamme. Gravemente danneggiata, fu ristrutturata poco dopo nel rispetto dell'antico impianto romanico. Intorno al 1615, sul fianco sinistro della chiesa, fu costruito l'Oratorio della Compagnia di San Sebastiano. Nel XVII secolo furono eseguiti alcuni lavori nella chiesa; nel XVIII, furono costruiti nuovi locali ad uso della Compagnia di San Sebastiano, furono ristrutturati il campanile e alcune parti del monastero; nel XIX, la chiesa fu pesantemente modificata acquisendo le attuali fattezze neoclassiche. In tempi recenti si sono susseguite diverse campagne di restauro, l'ultima delle quali risale al 2012. \nLa badia di Santa Maria Assunta \u00e8 sede dell'omonima parrocchia e ogni anno ospita una rievocazione storica e un concerto lirico regionale.\nDescrizione.\nDell'antico complesso romanico, al quale si accede attraversando un arco chiamato \"Portichino\" e un piazzale, resta poco, a causa di un incendio e delle varie ristrutturazioni che ha subito nel corso degli anni. Si sa che la copertura originaria era lignea. \nLa chiesa \u00e8 a pianta latina con navata unica, preceduta da un vestibolo quadrato, facciata a capanna e abside semicircolare. Il soffitto del vestibolo \u00e8 a volta, mentre quello della navata \u00e8 a cassettoni dipinti. Sui due altari della navata campeggiano altrettante tele: la \"Madonna col Bambino in trono e santi\" di Sebastiano Vini su quello destro e la \"Vocazione di san Matteo\" di Pietro Marchesini su quello sinistro. Nel transetto sono esposte l\"Adorazione dei pastori\" e \"San Francesco che riceve l'ordine da Ges\u00f9 crocifisso di restaurare la sua dimora\" di Giovanni Brina. Sull'altare maggiore dell'oratorio della Compagnia di San Sebastiano campeggia la \"Madonna col Bambino in trono e i santi Sebastiano, Giacomo Maggiore, Antonio Abate e Rocco\" di Fra Paolino. \nIl chiostro, porticato su tre lati, \u00e8 costituito da due ordini sovrapposti sorretti da colonne ioniche: il loggiato inferiore, pi\u00f9 alto, ha archi a sesto ribassato, mentre quello superiore \u00e8 architravato. Nell'antico refettorio dei monaci, recentemente ristrutturato, \u00e8 possibile ammirare un pregevole anche se frammentario affresco in terra verde raffigurante l\"Ultima Cena\", riconducibile al XV secolo."}
{"id": "1284688", "revid": "1632387", "url": "https://it.wikipedia.org/wiki?curid=1284688", "title": "Caso Graneris", "text": "Il caso Graneris \u00e8 un caso di parricidio commesso a Vercelli la notte del 13 novembre 1975 da Doretta Graneris e dal suo fidanzato Guido Badini, che uccisero con una pistola cinque membri della famiglia della ragazza; il caso ebbe all'epoca grande rilevanza mediatica per l'efferatezza del delitto e le implicazioni sulla morale comune. Le vittime furono: i genitori Italia Zambon (41 anni) e Sergio Graneris (45 anni), i nonni Romolo Zambon (79 anni) e Margherita Baucero (76 anni) e Paolo Graneris (13 anni), fratello di Doretta Graneris.\nStoria.\nDoretta Graneris (Vercelli, 16 febbraio 1957) era la maggiore di due figli. Gli insegnanti del liceo artistico di Novara che la ragazza aveva frequentato con discreto profitto la descrissero come \"\u00abeducata, rispettosa, di sani principi religiosi... I genitori le volevano un bene dell'anima\u00bb\", mentre i suoi amici ricordarono come la giovane si sentisse insicura per il proprio aspetto fisico (reputandosi troppo grassa, si imponeva frequenti digiuni) e di carattere malinconico, litigasse spesso con i genitori da lei reputati troppo severi e sembrasse soffrire di solitudine.\nAveva conosciuto Guido Badini nel 1972, a una festa per il capodanno 1973 organizzata a casa sua; Badini, rimasto orfano da poco, venne invitato dallo zio per fargli passare in compagnia quell'occasione di festa. I due ragazzi si piacquero subito e incominciarono a frequentarsi e poi lei and\u00f2 a convivere con lui. Il ragazzo, descritto dagli amici come un giovane immaturo che fino alla morte della madre aveva insistito per dormire nel letto con lei, era appassionato di armi da fuoco ed esperto di tiro a segno.\nIl padre della ragazza aveva rilevato l'officina da gommista del suocero, che gli consentiva un buon tenore di vita e gli aveva permesso di accogliere gli anziani suoceri. All'epoca degli omicidi, Graneris aveva 18 anni e Badini 21. Dopo l'ennesima lite con i genitori, che non vedevano di buon occhio la relazione col Badini, Doretta era scappata di casa, stabilendosi a Novara, dove lei e il fidanzato convivevano nell'appartamento di Badini, in vista di un prossimo matrimonio programmato per la settimana successiva agli omicidi. Le loro condizioni economiche erano precarie, per via della disoccupazione di Badini e il rifiuto di Doretta di trovare un lavoro. Per venire incontro alle esigenze dei ragazzi, i genitori della Graneris, risoltisi ad accettare le nozze della figlia, avevano regalato alla coppia il mobilio per la camera e la cucina come dono di nozze e avevano deciso di assumere Badini nell'officina di famiglia. \nL'omicidio.\nLa sera del 13 novembre 1975 la Graneris e il fidanzato si recarono in casa dei genitori di lei accompagnati da una terza persona, e uccisero tutti a colpi di pistola. Il terzo partecipante, Antonio D'Elia, che aveva avuto una relazione con la Graneris; inizialmente D'Elia avrebbe dovuto compiere gli omicidi, per garantire un alibi ai giovani, ma alla fine si accord\u00f2 per svolgere solo il ruolo di palo e autista.\nBadini, mentre i due complici effettuavano il furto di una Simca 1300 ad Arese, noleggi\u00f2 una Fiat 500 e la us\u00f2 per raggiungere la ragazza e l'amico in un parcheggio nei pressi di Vercelli. A bordo della Simca, i tre si diressero a casa dei genitori della ragazza, in via Caduti dei Lager n. 9; i genitori accolsero i due giovani davanti alla TV, mentre D'Elia rimase ad aspettare in macchina, pronto alla fuga. I Graneris discussero coi giovani per alcuni minuti di questioni legate al matrimonio e della promessa del padre di donare alcuni lingotti d'oro alla coppia. \nDalle confessioni non emerse con certezza l'autore materiale degli omicidi, in quanto entrambi i giovani si scambiarono l'accusa di aver premuto il grilletto della calibro 7.65 di propriet\u00e0 di Guido.\nLa prima vittima fu il padre, Sergio Graneris, seguito dalla madre della ragazza che cerc\u00f2 di intervenire, poi vennero uccisi i nonni materni e per ultimo contro il tredicenne Paolo, dapprima solo ferito e \ninfine ucciso. In tutto, dalla pistola vennero sparati 17 colpi, pi\u00f9 uno per abbattere il cane della famiglia che aveva abbaiato durante la fuga degli assassini. \nIndagini e processo.\nI corpi delle vittime furono scoperti il mattino successivo da Maria Ogliano, 67 anni, l'altra nonna di Doretta Graneris, avvertita dai dipendenti dell'azienda del figlio della sua insolita assenza. La donna si rec\u00f2 alla villa e, insospettita dall'audio del televisore rimasto acceso, entr\u00f2 in casa scoprendo i cadaveri. La coppia venne rintracciata dai carabinieri mentre faceva acquisti in un mercatino rionale poco distante da casa. La reazione composta della ragazza suscit\u00f2 sospetti nei militari. Venne ritrovato a bordo della Opel Rekord 1700 di Badini un bossolo che, anche se non corrispondeva alle munizioni usate per gli omicidi, insospett\u00ec gli inquirenti che approfondirono le ricerche e trovarono a casa sua altri bossoli come quelli dell'arma usata per l'omicidio. Dopo altre indagini e testimonianze che alludevano ad abitudini particolari della coppia, i carabinieri convocarono i giovani in caserma per un interrogatorio che si concluse dopo otto ore con la confessione.\nInizialmente fu Graneris a confessare, dichiarando di avere ucciso personalmente i genitori e scagionando il fidanzato. Le contraddizioni, l'uso di un'arma da fuoco che la ragazza non avrebbe saputo usare e la violenza del delitto, spinse per\u00f2 i carabinieri ad approfondire le indagini dubitando della versione della ragazza. Badini intanto ammise l'omicidio, attribuendo per\u00f2 la responsabilit\u00e0 alla ragazza. Doretta, nei primi mesi di carcere preventivo, continu\u00f2 a scrivere lettere affettuose al fidanzato, per poi decidere di abbandonarlo definitivamente quando scopr\u00ec che lui le aveva addossato tutta la colpa, alludendo a una sua relazione segreta con D'Elia.\nDalle indagini emerse che Graneris aveva un rapporto conflittuale con i genitori, con cui litigava anche per i motivi pi\u00f9 futili. Nell'estate del 1975, conseguito il diploma di maturit\u00e0 presso il liceo artistico, in seguito all'ennesima lite, la ragazza era scappata da casa, stabilendosi presso il fidanzato. I coniugi Graneris non vedevano di buon occhio la relazione tra i due e disapprovavano le abitudini del Badini, che ritenevano fragile e insicuro. Altri motivi di dissapore erano riconducibili al fatto che il giovane non avesse un lavoro, nonostante un diploma di ragioniere, e che manifestasse simpatie politiche di estrema destra, ma ultimamente i rapporti sembravano migliorati, pare soprattutto per intercessione di Badini, che al processo giunse persino a sostenere di aver considerato i coniugi Graneris alla stregua dei propri genitori. Dalle indagini emersero aspetti torbidi \nIn seguito a questo tradimento, l'amore di Graneris per il ragazzo venne meno, e anch'ella cominci\u00f2 ad accusare Badini, attribuendogli l'ideazione del piano e l'intenzione di appropriarsi del patrimonio della famiglia. Badini confess\u00f2 di aver compiuto l'azione da solo: dichiar\u00f2 di aver temuto di perdere la ragazza per via del disprezzo che i genitori provavano per lui, e afferm\u00f2 di aver desiderato rendere la ragazza orfana come lui, poi cambi\u00f2 parzialmente difesa. Infatti ricord\u00f2 ai giudici di essere rimasto orfano da ragazzo, dichiar\u00f2 che in realt\u00e0 i Graneris l'avevano accettato come fidanzato della figlia, tanto da aver comprato per loro una costosa cucina e una camera da letto e da avergli trovato un posto di lavoro nell'officina del suocero e neg\u00f2 di essere mai stato simpatizzante fascista, sostenendo che la sua ambizione era sposarsi e avere una famiglia numerosa. Ripetutamente dichiar\u00f2 di essere stato plagiato dalla fidanzata e che l'avrebbe a suo dire, costretto a compiere la strage prospettandogli una vita facile grazie all'eredit\u00e0 dei genitori. Il patrimonio delle vittime all'epoca era stimato in circa 100 milioni di lire.\nUn secondo colpo di scena scatur\u00ec invece dalle dichiarazioni della Graneris, che confess\u00f2 l'omicidio di una prostituta come prova per il massacro. L'affermazione non trov\u00f2 riscontro, e venne identificata dai giudici come un tentativo di invocare l'infermit\u00e0 mentale, subito esclusa da una perizia psichiatrica. I parenti superstiti della ragazza si costituirono parte civile nel processo, rifiutando pubblicamente di prendere in considerazione l'idea di perdonarla e rilasciando dichiarazioni molto dure alla stampa. Durante le indagini emerse il profondo risentimento che Doretta nutriva nei confronti dei genitori, dai quali si sentiva limitata e soffocata e che trovava \u2013 come testimoni\u00f2 una compagna di scuola \u2013 \"di una ristrettezza mentale desolante\".\nLa camera di consiglio dur\u00f2 dieci ore: D'Elia riusc\u00ec a ottenere la seminfermit\u00e0 mentale e le attenuanti, che gli valsero ventidue anni di carcere; alla coppia venne invece inflitto l'ergastolo. Vennero condannati a 15 anni anche due amici che avevano aiutato a pianificare gli omicidi, e avevano fornito la benzina per bruciare l'auto rubata. Guido venne condannato a un anno e mezzo di isolamento diurno, .\nEpilogo.\nDoretta Graneris, che in carcere ha conseguito la laurea in architettura, nel 1992 ottenne la libert\u00e0 condizionale. L'atto di clemenza suscit\u00f2 polemiche. Il caso \u00e8 stato ripreso nel febbraio 2001 dopo il delitto di Novi Ligure, per via dei diversi punti in comune tra i due episodi delittuosi, e nel 2008, anche a seguito della semilibert\u00e0 concessa a Pietro Maso, autore dell'assassinio dei genitori nel 1991.\nInfluenza culturale.\nNel 2014 la serie RAI \"Stelle nere\" dedica alla strage una puntata, servendosi di immagini e interviste dell'epoca."}
{"id": "1284689", "revid": "2036605", "url": "https://it.wikipedia.org/wiki?curid=1284689", "title": "Leonzia (figlia di Leone I)", "text": "Biografia.\nLeonzia fu la figlia dell'imperatore Leone I e di sua moglie Verina; era sorella minore di Ariadne, ma, a differenza di questa, poteva affermare di essere \"porfirogenita\", \u00abnata nella porpora\u00bb, in quanto era nata durante il primo anno di regno del padre (457).\nLeone, che era salito al trono per meriti militari e non aveva legami famigliari con l'aristocrazia romana, utilizz\u00f2 i matrimoni delle figlie per rafforzare la propria posizione: siccome Ariadne era andata in sposa al generale isaurico Zenone, il matrimonio di Leonzia venne progettato allo scopo di legarlo all'altra componente dell'esercito, quella germanica rappresentata dal \"magister militum\" alano di Ardaburio Aspare. Accadde per\u00f2 che all'annuncio del matrimonio tra Leonzia e il figlio di Aspare, Giulio Patrizio, scoppiarono dei tumulti popolari (470): per il clero e il popolo di Costantinopoli non era infatti ammissibile che un ariano come Patrizio avesse la possibilit\u00e0 di divenire imperatore; i tumulti cessarono solo quando Aspare e Leone promisero ai vescovi che Patrizio si sarebbe convertito all'ortodossia prima di divenire imperatore, e solo dopo la conversione avrebbe sposato Leonzia.\nNel 471 Giulio Patrizio scompare dalle cronache: in quell'anno suo padre Aspare e suo fratello Ardaburio furono uccisi per ordine di Leone. Leonzia fu allora data in sposa a Flavio Marciano, figlio dell'imperatore d'Occidente Antemio, sancendo un matrimonio che legava le due case regnanti d'Occidente e d'Oriente. Accadde per\u00f2 che nel 472 Antemio mor\u00ec, succeduto da Anicio Olibrio, e che alla morte di Leone, nel 474, sal\u00ec al trono d'Oriente Zenone. Estromessi da entrambi i troni, nel 479 Marciano e Leonzia tramarono una rivolta contro Zenone, che si basava sulla precedenza di Leonzia su Ariadne in quanto porfirogenita; la rivolta fu per\u00f2 sedata."}
{"id": "1284692", "revid": "1573940", "url": "https://it.wikipedia.org/wiki?curid=1284692", "title": "Chiesa dei Santi Maria e Pancrazio a Cireglio", "text": "La chiesa dei Santi Maria e Pancrazio a Cireglio \u00e8 un luogo di culto cattolico di Cireglio, frazione di Pistoia.\nStoria e descrizione.\nSi presenta come un edificio moderno, perch\u00e9 fu completamente distrutta dalle truppe tedesche durante la ultima guerra, ma sorge sul luogo di quella che fu forse la pi\u00f9 importante struttura ecclesiastica della zona, l'antica pieve di San Pancrazio e San Giovanni Battista di Brandeglio, ricordata gi\u00e0 nel secolo XI. All'interno, intorno al fonte battesimale, sono raccolti numerosi pezzi provenienti dalla pieve alto medioevale e dal vicino oratorio di Santa Maria della Neve."}
{"id": "1284695", "revid": "773636", "url": "https://it.wikipedia.org/wiki?curid=1284695", "title": "Chiesa dei Santi Pietro e Girolamo", "text": "La chiesa dei Santi Pietro e Girolamo \u00e8 un edificio di culto progettato dall'architetto Giovanni Michelucci e situato in via di Collina, 6 in localit\u00e0 Collina di Pontelungo nel comune di Pistoia.\nStoria.\nA seguito della distruzione durante la seconda guerra mondiale della chiesa parrocchiale di Collina, nell'agosto 1944, l'anno seguente viene istituito un comitato per coordinarne i lavori di ricostruzione. Nel 1946 l'incarico \u00e8 affidato a Giovanni Michelucci che gi\u00e0 ad agosto ha elaborato due progetti nonostante il comitato si dimostri indeciso riguardo all'ubicazione dell'edificio. Si vengono a formare due schieramenti contrapposti, l'uno favorevole a una localizzazione in pianura, l'altro al mantenimento della collocazione originaria. Solo nel 1950 la Curia prender\u00e0 una decisione definitiva in merito optando per la seconda soluzione.\nNel 1948 una prima revisione del contributo statale per il risarcimento del danno di guerra abbassa lo stanziamento iniziale di circa un quarto arrivando cos\u00ec alla somma di lire 15.538.503, pi\u00f9 tardi di nuovo rettificata a 14.364.000. L'indisponibilit\u00e0 della Curia ad assumersi oneri aggiuntivi rende necessaria la modifica del preventivo di progetto presentato al Ministero dei lavori pubblici in quello stesso anno.\nNel 1951, l'approvazione definitiva della Corte dei conti consente di affidare l'appalto dei lavori alla ditta Dei di Firenze. I disegni esecutivi si discostano solo lievemente dal progetto iniziale: sono mantenuti l'impianto a croce latina e il gioco dei volumi esterni, mentre \u00e8 rettificato il profilo del campanile, abbassata la zona del presbiterio e sostituito il pulpito tondo con uno a pianta rettangolare.\nI lavori, diretti dall'ingegner Alessandro Giuntoli, sono rallentati dalle continue piogge e dai ritardi nel pagamento della ditta costruttrice. La chiesa \u00e8 formalmente terminata nel Natale 1952 anche se mancano ancora numerosi lavori di finitura. Negli anni successivi alcune modifiche interessano gli arredi interni: \u00e8 eliminato il pulpito e la scala che ne consente l'accesso; nel 1980, a seguito delle nuove esigenze liturgiche, lo stesso Michelucci provvede all'eliminazione della balaustra e alla modifica dell'altare maggiore.\nDescrizione.\nLa chiesa sorge isolata sul crinale di una collina che si affaccia sulla piana pistoiese in prossimit\u00e0 della strada che dalla frazione di Pontelungo conduce a Vinacciano. L'edificio, cui si affianca ad ovest la canonica, \u00e8 una semplice costruzione su due piani con pianta ad L e risulta inserito in un ambiente che conserva ancora oggi un aspetto campestre: lungo la strada che sale le pendici collinari sorgono piccoli nuclei abitati e alcune case coloniche, mentre campi coltivati a ulivi e vigne si alternano a zone boscose con faggi e castagni.\nUn ampio porticato che circonda su tre lati la parte anteriore della costruzione crea un armonico rapporto tra la chiesa e l'ambiente circostante.\nEsterno.\nIl complesso di Collina \u00e8 concepito da Michelucci come la \"\"casa di tutti... ove i contadini del posto usciti... con il vestito della domenica possano ritrovarsi insieme\". La scelta di materiali tradizionali come la pietra alberese o il legno, utilizzato per l'orditura del tetto, riflettono l'attenta ricerca di un dialogo con il semplice linguaggio dell'architettura rurale, in consonanza con l'interesse per l'edilizia spontanea diffusosi degli anni Cinquanta. Non si tratta per\u00f2 di una banale operazione mimetica, la linearit\u00e0 dei volumi che si intersecano senza rispettare la suddivisione interna tra presbiterio e transetto risponde invece a un sapiente studio dello spazio architettonico gi\u00e0 percepibile dall'esterno, nel porticato che fascia l'edificio su tre lati. L'impianto della chiesa ripropone con innovative variazioni lo schema a croce latina: la divisione tra navata e presbiterio \u00e8 ottenuta grazie alla definizione di due volumi di differente altezza con la falda del tetto inclinata su due versanti opposti.\nInterno.\nAll'interno, i due ambienti sono caratterizzati da una differente illuminazione: la luce si concentra sul soffitto curvilineo sovrastante l'altare maggiore lasciando in penombra la zona riservata ai fedeli. Le finestre sormontate da architravi in cemento armato sono schermate da \"griglie\" geometriche realizzate in travertino. Il battistero \u00e8 ricavato in un piccolo spazio a destra della navata, accessibile in modo autonomo dal portico. Si crea cos\u00ec, con semplici accorgimenti, un percorso secondario, riservato al catecumeno che, ricevuto il battesimo, pu\u00f2 fare il suo ingresso in chiesa direttamente dal battistero.\nFortuna critica.\nLa ricercata sapienza compositiva che anima il progetto della chiesa ha pi\u00f9 volte richiamato l'attenzione della critica: l'armonioso rapporto con l'ambiente collinare, ottenuto anche grazie a una felice scelta dei materiali, \u00e8 stato uno dei temi pi\u00f9 ricorrenti, proposto gi\u00e0 da Ricci nel 1953 e da Cerasi nel 1968. Le svariate pubblicazioni sull'opera michelucciana che si sono susseguite a breve cadenza negli ultimi trent'anni, hanno ulteriormente arricchito il dibattito, fornendo nuovi dati tecnico-costruttivi e ulteriori approfondimenti critici. In occasione della mostra \"Lo spazio sacro di Michelucci\"\", organizzata nel 1987, sono state ricostruite le varie fasi del lungo iter progettuale, arricchendo di nuove acquisizioni l'apparato iconografico."}
{"id": "1284702", "revid": "36426", "url": "https://it.wikipedia.org/wiki?curid=1284702", "title": "Oratorio di San Rocco (Pistoia)", "text": "L'oratorio di San Rocco \u00e8 un oratorio pistoiese del XVI secolo, accanto alla chiesa di Santa Maria Assunta.\nStoria e descrizione.\nL'oratorio fu costruito in seguito alla peste del 1541. Alla peste del 1633 risalgono gli affreschi di Giovanni da San Giovanni con le \"Storie di san Rocco\" e la \"Veduta di Pistoia\" (quest'ultima al Museo Civico), che costituiscono uno degli esempi di pittura devozionale pi\u00f9 popolare e narrativa del pittore. Nel 1930 l'oratorio venne distrutto (ma furono salvati gli affreschi) e fu riedificato nei pressi della chiesa settecentesca di Santa Maria Assunta. Gli affreschi staccati di Giovanni da San Giovanni, provenienti dall'abside dell'antico oratorio, sono stati ricongiunti per quanto possibile intorno alla tavola devozionale del XVI secolo raffigurante san Rocco e collocati nella chiesa moderna.\nContiene inoltre pale di Pietro Marchesini e di Domenico Rossermini."}
{"id": "1284705", "revid": "36426", "url": "https://it.wikipedia.org/wiki?curid=1284705", "title": "Chiesa e convento di San Francesco (Giaccherino)", "text": ""}
{"id": "1284706", "revid": "149587", "url": "https://it.wikipedia.org/wiki?curid=1284706", "title": "Granarolo Faentino", "text": ""}
{"id": "1284709", "revid": "712828", "url": "https://it.wikipedia.org/wiki?curid=1284709", "title": "Ignotus Peverell", "text": ""}
{"id": "1284712", "revid": "61051", "url": "https://it.wikipedia.org/wiki?curid=1284712", "title": "Chiesa di Sant'Alessio a Bigiano", "text": "La chiesa di Sant'Alessio in Bigiano \u00e8 una chiesa pistoiese del XIII secolo dedicata a Sant'Alessio.\nDescrizione.\nIn questo luogo, posto sull'itinerario per la Badia a Taona, esisteva un antico romitorio dei Vallombrosani, che vi tenevano anche un ospizio per i viandanti. Le ristrutturazioni settecentesche non consentono di riconoscere l'impianto originario della chiesa, che nel XV e XVI secolo ebbe un ruolo di notevole importanza territoriale e svolse funzioni parrocchiali. Dopo un periodo di decadenza, nel 1784 venne ristabilita come parrocchia extraurbana e fu completamente trasformata da interventi radicali alla volta, al campanile, al porticato. Nel suo interno molti elementi di arredo provengono dall'abbazia di San Michele in Forcole e sono frutto delle ridistribuzioni di opere del patrimonio ecclesiastico, dopo le soppressioni dei conventi.\nCollegamenti esterni.\nCorsini Bianchi\nCorsini Neri"}
{"id": "1284741", "revid": "110157", "url": "https://it.wikipedia.org/wiki?curid=1284741", "title": "Chiesa di Santa Lucia (Pistoia)", "text": "La chiesa di Santa Lucia \u00e8 una chiesa pistoiese del XIV secolo dedicata a Santa Lucia. La struttura si trova nella frazione di Capostrada.\nStoria e descrizione.\nEra in origine oratorio di un ospedale trecentesco per i lebbrosi, che fece parte del patrimonio della Pia Casa di Sapienza. La facciata, di modeste dimensioni, con un portale a timpano aggettante di gusto classico, risale al Cinquecento, mentre altri notevoli interventi interni risalgono al XVIII secolo."}
{"id": "1284743", "revid": "90227", "url": "https://it.wikipedia.org/wiki?curid=1284743", "title": "Chiesa di Santa Lucia a Capostrada", "text": ""}
{"id": "1284744", "revid": "968817", "url": "https://it.wikipedia.org/wiki?curid=1284744", "title": "Elio Di Rupo", "text": "Di Rupo \u00e8 il primo francofono a ricoprire la carica da Paul Vanden Boeynants nel 1979, e il primo Primo Ministro socialista del paese da quando Edmond Leburton lasci\u00f2 l'incarico nel 1974. \u00c8 stato il primo Primo Ministro del Belgio di origine non belga, e il secondo capo del governo apertamente omosessuale del mondo nei tempi moderni.\n\u00c8 entrato nel governo federale nel 1994, come Vice Primo Ministro e Ministro delle Imprese pubbliche, poi dell'Economia dal 1995. Nel 1999 ha assunto la presidenza del Partito Socialista, diventando Ministro presidente della Regione Vallonia, funzione alla quale ha rinunciato l'anno successivo, pochi mesi prima di essere eletto sindaco di Mons. Nel 2005, si \u00e8 trovato a capo del governo vallone, due anni dopo essere stato un \"informatore\" in seguito alle elezioni legislative federali.\nDopo la storica sconfitta del PS nelle elezioni federali del 2007, abbandona la guida della Regione vallona e si concentra sulla presidenza del partito, che riesce a diventare il primo partito di lingua francese nelle elezioni regionali del 2009. Dopo le elezioni federali anticipate nel 2010 e in un contesto di crisi politica, \u00e8 stato nominato preformateur, poi formateur nel 2011. Il 5 dicembre 2011, ha consegnato al re la composizione del governo, e lo ha nominato Primo ministro. Ha prestato giuramento marted\u00ec 6 dicembre, davanti al re, e ha ottenuto la fiducia della Camera sabato 10 dicembre. L'11 ottobre 2014, ha trasferito la carica di Primo Ministro al liberale Charles Michel.\nDi Rupo \u00e8 stato anche il primo capo di governo apertamente omosessuale nell'Unione europea.\nBiografia.\nGiovent\u00f9 e educazione.\nDi Rupo \u00e8 figlio di emigrati italiani giunti in Belgio dall'Abruzzo, nel 1947, nel quadro di un accordo con l'Italia per portare 50.000 lavoratori italiani in Belgio. I genitori provenivano dalla cittadina di San Valentino in Abruzzo Citeriore (Pescara). Il padre mor\u00ec in un incidente stradale nel luglio del 1952, quando Elio aveva esattamente un anno.\nDi Rupo si laure\u00f2 in chimica, e successivamente consegu\u00ec un dottorato presso l'Universit\u00e0 di Mons, per poi specializzarsi a Leeds fra il 1977 e il 1978.\nDurante gli studi cominci\u00f2 a interessarsi alla politica, militando nel Partito Socialista, che corrispondeva ai suoi ideali di giustizia sociale e di libert\u00e0 individuale.\nCarriera politica.\nInizi\u00f2 la carriera politica nel 1982 venendo eletto deputato alla Camera dei rappresentanti belga, un seggio che, in seguito, ha sempre conservato.\nNel 1989 viene eletto parlamentare europeo.\nNel 1995 diviene ministro dell'Economia e delle Comunicazioni, restandolo fino al 1999.\nDal 1999 al 2000 \u00e8 presidente della Vallonia.\nNel 1999 Di Rupo \u00e8 stato eletto presidente del Partito Socialista e ha occupato ad interim, dal 15 luglio 1999 al 4 aprile 2000, la carica di presidente della regione Vallonia. Nel 2000 \u00e8 stato eletto sindaco di Mons e dal 6 ottobre 2005 al 20 luglio 2007 \u00e8 stato ancora presidente della Vallonia.\nL'11 luglio del 2007 Di Rupo \u00e8 stato confermato presidente del PS con l'89,5% dei consensi, rimanendo in carica fino al 2011.\nPrimo ministro del Belgio.\nL'8 luglio 2010 riceve dal Re un incarico esplorativo per formare un governo, ma dopo lunghe trattative vi rinuncia.\nIl 16 maggio 2011 \u00e8 di nuovo chiamato a trattative con i partiti belgi per il governo, e a ottobre 2011 riesce a trovare un accordo con alcuni partiti sulla struttura federale e sull'addio al nucleare.\nIl 21 novembre 2011, ha rassegnato le sue dimissioni dovute all'impossibilit\u00e0 di trovare un accordo sul bilancio 2012, per poi ritirarle cinque giorni dopo. Dopo ulteriori negoziati, ha prestato giuramento come Primo Ministro del Belgio il 6 dicembre 2011, mettendo fine a un lungo periodo in cui il Belgio \u00e8 rimasto senza governo, dopo 541 giorni.\nDi Rupo \u00e8 il primo francofono (pur di origine italiana) a ricoprire la carica di Primo Ministro dopo oltre trent'anni: l'ultimo era stato Paul Vanden Boeynants nel 1979. \u00c8 il primo socialista a tornare alla guida del Governo dopo che Edmond Leburton l'aveva lasciata nel 1974.\nIl suo governo si impegna a trasferire nelle regioni determinate funzioni di sicurezza sociale (assegni familiari, assistenza sanitaria, ecc.), che saranno accentuate successivamente dal governo di destra di Charles Michel.\nIl 26 maggio 2014 annuncia le proprie dimissioni in seguito ai risultati delle elezioni legislative ed europee, lasciando effettivamente l'incarico l'11 ottobre al liberale Charles Michel. Nel luglio di quell'anno torna presidente del partito socialista belga.\nVita privata.\nDi Rupo parla correntemente italiano, francese e inglese. Dopo essere diventato primo ministro, il suo olandese era migliorato in una certa misura ed era considerato da alcuni sostenitori \"fluente\" in questa lingua.\nNel 1996, intervistato a proposito dei delitti commessi da Marc Dutroux, Di Rupo ha rivelato la propria omosessualit\u00e0 e, quando gli \u00e8 stato chiesto da un giornalista aggressivo se fosse omosessuale, ha risposto: \"S\u00ec. E allora?\" \u00c8 diventato uno dei primi uomini politici belgi di alto rango a rivelarsi.\nConsiglio di Amministrazione.\nTra il 2004 e il 2005, Elio Di Rupo era nel consiglio di amministrazione di quella che allora era la banca Dexia, attualmente Belfius.\nCritica.\nL'iniziale mancanza di abilit\u00e0 della lingua olandese di Di Rupo \u00e8 sempre stata una questione critica in passato. Quando \u00e8 diventato Primo Ministro di un paese con circa il 60% della popolazione di lingua olandese, Di Rupo ha promesso di seguire corsi di lingua. Il suo insegnante olandese Bart Brusseleers ha commentato i progressi di Di Rupo dicendo che non aveva mai avuto uno studente cos\u00ec docile e curioso. Nell'agosto 2012, Brusseleer ha persino certificato il suo eminente \"bilinguismo\" da studente. Tuttavia, questo \u00e8 a volte messo in discussione da alcuni osservatori sul lato fiammingo.\nNella critica di Di Rupo avvenuta nel marzo 2012, dal sindacato di polizia FG\u00d6D (VSOA-Politie / SLFP), Di Rupo ebbe per 25 volte nei primi due mesi di servizio l'utilizzo di una scorta di polizia, il suo predecessore Yves Leterme in dieci anni di servizio solo dieci volte, il suo predecessore Guy Verhofstadt in otto anni di servizio non aveva fatto ricorso una sola volta e il predecessore Jean-Luc Dehaene era riluttante alla scorta."}
{"id": "1284745", "revid": "1573940", "url": "https://it.wikipedia.org/wiki?curid=1284745", "title": "Pieve di San Michele a Groppoli", "text": "La pieve di San Michele a Groppoli \u00e8 una pieve pistoiese del XII secolo dedicata a san Michele Arcangelo.\nIl piccolo edificio romanico \u00e8 situato su una collina che divide la valle del Vincio di Montagnana da quella della Stella entrambi affluenti dell'Ombrone.\nStoria.\nRicordato come pieve nel XII secolo, pass\u00f2 nel 1474 alla congregazione degli Humiliati che la tennero sino alla soppressione dell'ordine maschile con bolla pontificia del 7 febbraio 1571, insieme alla chiesa degli Humiliati di Santa Maria Maddalena e convento della prepositura di Pistoia. Dopo vari passaggi, la pieve e la canonica, in data 29 gennaio 1711 venivano locate a Domenico di Antonio Dal Pino. La famiglia Dal Pino, discendeva da Jacopo di Pino, agrimensore, della Castellina, parenti e successori di Sante di Matteo Mochi quale affittuario della pieve, e i successori Dal Pino hanno tenuto la pieve e la canonica fino al 1980. Clementina Dal Pino Vannucci (1908\u20131980), con testamento olografo datato 8 ottobre 1980, nomina erede universale dei suoi beni Francesco Gurrieri sopraintendente ai monumenti di Pistoia al quale raccomanda in modo particolare San Michele \"come l'hanno amato le generazioni dei miei predecessori\".\nDescrizione.\nL'edificio, a unica navata con abside semicircolare, \u00e8 costruito in conci squadrati di pietra alberese ed \u00e8 coperto da capriate lignee. Aspetti peculiari del romanico pistoiese sono ravvisabili nell'abside e nella decorazione bicroma dell'archivolto della lunetta del portale e della bifora. All'interno si conserva un interessante pulpito datato 1193 e una statua della stessa epoca raffigurante san Michele Arcangelo; entrambe le opere sono attribuite a uno scultore dell'ambito di Biduino, attivo nel cantiere della cattedrale di Pisa.\nOltre al pulpito, con le formelle istoriate, e la statua di san Michele, \u00e8 il fonte battesimale in pietra, datato 1280. Secondo Redi, la statua era \"collocata al centro dell'area del triangolo del timpano di facciata, con la base poggiante sulla cornice inferiore di esso\". Questo \"brutto arcangelo\" (Salmi), detto Agnolaccio, dar\u00e0 il nome alla ripida via che conduce alla pieve, oltre alla via di san Michele che scendeva nel Vincio, attualmente soppressa. Conclude il Redi nel suo studio: \"Voglio richiamare l'attenzione dei Pistoiesi e degli enti preposti alla custodia e alla salvaguardia del patrimonio artistico locale e nazionale affinch\u00e9 un monumento come la Pieve di S.Michele in Groppoli non venga lasciato nell'abbandono e nell'ignoranza\".\nIndicazioni per raggiungere il sito.\nDa Pistoia in Porta lucchese, prendere via Nazario Sauro in Porta Lucchese sino alla frazione di Pontelungo. Dopo il ponte sull'Ombrone, girare la prima a destra e continuare a dritto in via della Buca senza scavalcare il ponte sul Vincio di Montagnana. Al bivio, salire a sinistra per via del Merlo e girare la prima a destra, per via Acciaio e Agnolaccio, salendo sino alla pieve."}
{"id": "1284751", "revid": "43530", "url": "https://it.wikipedia.org/wiki?curid=1284751", "title": "L'ultimo dei mohicani", "text": ""}
{"id": "1284752", "revid": "62898", "url": "https://it.wikipedia.org/wiki?curid=1284752", "title": "Pensione amore", "text": ""}
{"id": "1284753", "revid": "767487", "url": "https://it.wikipedia.org/wiki?curid=1284753", "title": "Pensione amore servizio completo", "text": "Pensione amore servizio completo \u00e8 un film erotico diretto da Luigi Russo nel 1979.\nTrama.\nGermano \u00e8 un giovane iperdotato dalle innate doti sessuali: scoperto dal padre in atteggiamenti intimi con la servetta, viene inviato dalla nonna, che in una localit\u00e0 balneare gestisce un albergo, in realt\u00e0 una casa chiusa chiamata \"Pensione Amore\". Germano anima il postribolo della nonna, creando notevole scalpore e richiamando notevole clientela, proprio a causa della sua fama. Il prodigarsi volonteroso di Germano lo conduce all'impotenza che verr\u00e0 per\u00f2 curata da Lucy, quando si conceder\u00e0 a Germano sulla spiaggia."}
{"id": "1284763", "revid": "287204", "url": "https://it.wikipedia.org/wiki?curid=1284763", "title": "Disordini della differenziazione sessuale", "text": ""}
{"id": "1284766", "revid": "17654", "url": "https://it.wikipedia.org/wiki?curid=1284766", "title": "Olofono", "text": ""}
{"id": "1284767", "revid": "17654", "url": "https://it.wikipedia.org/wiki?curid=1284767", "title": "Holofono", "text": ""}
{"id": "1284776", "revid": "767487", "url": "https://it.wikipedia.org/wiki?curid=1284776", "title": "Stimulantia", "text": "Stimulantia \u00e8 un film a episodi del 1967. I registi degli episodi sono Hans Abramson (\"Flash a Charlie Chaplin\"), J\u00f6rn Donner (\"I due amanti\"), Lars G\u00f6rling (\"Grand prix\"), Ingmar Bergman (\"Daniel\"), Arne Arnbom (\"Birgit Nilsson\"), Tage Danielsson (\"La volpe e la virt\u00f9\"), Hans Alfredson (\"La volpe e la virt\u00f9\"), Gustaf Molander (\"La collana\"), Vilgot Sj\u00f6man (\"La negra nell'armadio\")"}
{"id": "1284778", "revid": "36426", "url": "https://it.wikipedia.org/wiki?curid=1284778", "title": "Chiesa di Santo Stefano a Capraia Fiorentina", "text": ""}
{"id": "1284782", "revid": "36426", "url": "https://it.wikipedia.org/wiki?curid=1284782", "title": "Capraia Fiorentina", "text": ""}
{"id": "1284783", "revid": "72396", "url": "https://it.wikipedia.org/wiki?curid=1284783", "title": "Esotossine", "text": ""}
{"id": "1284784", "revid": "107667546", "url": "https://it.wikipedia.org/wiki?curid=1284784", "title": "Michala Petri", "text": "\u00c8 tra i pi\u00f9 celebri esecutori attuali di partiture per flauto dolce.\nHa iniziato a suonare il flauto all'et\u00e0 di tre anni. Come solista ha esordito nel 1969, a soli undici anni, facendosi ben presto notare per il virtuosismo e la versatilit\u00e0 che l'hanno portata a cimentarsi in repertori musicali eterogenei.\nNel corso degli anni ha inciso quasi tutto il repertorio di partiture per flauto a becco, la cui fortuna \u00e8 peraltro ristretta ai secoli XVII e XVIII. Memorabili in particolare sono le registrazioni da Antonio Vivaldi. Ha inciso 38 CD.\nNel giugno 2007 \u00e8 stata in tourn\u00e9e con il maestro Claudio Abbado. Per lei hanno scritto numerosi compositori."}
{"id": "1284786", "revid": "947631", "url": "https://it.wikipedia.org/wiki?curid=1284786", "title": "Nihal (personaggio)", "text": "Nihal (o Sheireen) \u00e8 la protagonista dei romanzi del ciclo \"fantasy\" \"Cronache del Mondo Emerso\", scritto dall'autrice italiana Licia Troisi. Appare anche, con un ruolo minore, nelle \"Guerre del Mondo Emerso\" e viene menzionata nelle \"Leggende del Mondo Emerso\", i cicli successivi alle \"Cronache\".\nIl personaggio.\nIl suo nome \u00e8 preso da una stella, che si chiama appunto Nihal. Nei libri questo nome le \u00e8 stato dato dal padre adottivo, Livon, mentre i suoi genitori di sangue, che Nihal non ha mai conosciuto, l'avevano chiamata Sheireen, cio\u00e8 \"Consacrata\", avendola dedicata al dio della guerra Shevraar.\nNihal appartiene al popolo dei mezzelfi, abitanti della Terra dei Giorni, e ne ha ereditato le caratteristiche fisiche, in particolare i capelli blu, le orecchie a punta e grandi occhi viola. Crescendo, diventa molto attraente. Ha una certa propensione per la magia, come il resto del suo popolo, ma il suo addestramento in quest'arte non andr\u00e0 oltre gli incantesimi di base (quelli curativi in particolare). La sua vera forza si rivela essere invece la lotta, alla quale si dedica anima e corpo, fino a diventare una dei pi\u00f9 abili guerrieri del Mondo Emerso, soprattutto nell'uso della spada. La sua arma preferita \u00e8 appunto una spada di cristallo nero, forgiata da Livon, con l'impugnatura a forma di drago, dalla quale non si separa mai. Grazie al suo talento e alla sua ostinazione, Nihal inoltre \u00e8 la prima femmina ad avere accesso all'Ordine dei Cavalieri di Drago della Terra del Sole, ottenendo l'investitura e un drago di nome Oarf, che la accompagna in tutti i viaggi e le battaglie.\nBiografia.\nLa vita di Nihal viene descritta nei tre libri che compongono le \"Cronache del Mondo Emerso\": \"Nihal della Terra del Vento\", \"La missione di Sennar\" e \"Il Talismano del Potere\", partendo quando lei \u00e8 una ragazza di tredici anni e concludendosi diversi anni dopo, alla Battaglia dell'Inverno, quando lei ne ha circa diciotto. La sua nascita e morte vengono raccontate pi\u00f9 nello specifico ne \"Le storie perdute\" (libro pubblicato nel 2014, legato alla trilogia delle \"Cronache\" ma ambientato cronologicamente un centinaio di anni pi\u00f9 tardi).\nInfanzia.\nI genitori di Nihal si chiamano Makthar e Karna e sono due mezzelfi della Terra dei Giorni. Poco prima della nascita della bambina per\u00f2 un vecchio mago predice al Tiranno che i suoi piani saranno un giorno ostacolati da un mezzelfo, e quindi il Tiranno fa invadere la Terra dei Giorni, radere al suolo le sue citt\u00e0 e sterminare i suoi abitanti. Makthar e Karna, implorando aiuto e vendetta dal dio Shevraar, gli promettono in cambio di dedicargli il loro bambino; la famiglia riesce in effetti a fuggire nella Terra del Mare e la piccola che nasce viene quindi chiamata Sheireen (\"Consacrata\"). Un anno dopo per\u00f2 i guerrieri del Tiranno attaccano anche i campi di rifugiati nelle altre Terre e gli ultimi mezzelfi vengono uccisi. Sopravvive miracolosamente la sola neonata Sheireen, che viene trovata dalla maga Soana e affidata al di lei fratello, il fabbro Livon, della Terra del Vento, che chiama la bambina Nihal e la cresce come figlia propria.\nNihal cresce quindi nella citt\u00e0-torre di Salazar, capitale della Terra del Vento, ignara delle sue origini. Fin da piccola mostra di essere molto diversa dagli altri bambini (e soprattutto dalle bambine), sia nell'aspetto che nel carattere; ha un'indole combattiva e testarda e gioca volentieri alla guerra con i coetanei maschi, che supera ben presto in forza e agilit\u00e0. Livon, bench\u00e9 talvolta contrariato, la asseconda e le regala un pugnale, che per\u00f2 la ragazza perde nel corso di una sfida con Sennar della Terra del Mare, un giovane straniero di passaggio, che ha la meglio su di lei grazie alle sue capacit\u00e0 magiche. Furibonda per l'umiliazione, Nihal chiede al padre di essere mandata dalla maga Soana, sorella di Livon, ad apprendere a sua volta la magia, e di nuovo lui, anche se a malincuore, acconsente.\nL'apprendistato da Soana.\nDa Soana Nihal scopre con una certa irritazione che la zia ha gi\u00e0 un allievo: Sennar; Soana si dichiara disposta a prendere anche lei, ma in cambio la ragazza deve promettere di andare d'accordo con il giovane mago. Nihal acconsente e col tempo il suo rapporto con Sennar migliorer\u00e0, passando dalla rivalit\u00e0 all'amicizia. Per poter iniziare l'apprendistato, Nihal \u00e8 costretta a sottostare ad una prova per saggiare la sua predisposizione alla magia; la supera (grazie anche al supporto di Sennar) e fa pure la conoscenza del folletto Phos, che diventa suo amico e le fa dono di una \"Lacrima del Padre della Foresta\". La Lacrima viene successivamente impiantata da Livon in una spada di cristallo nero da lui forgiata e regalata alla figlia. Da questa spada Nihal non si separer\u00e0 mai. Sempre da Soana Nihal viene a sapere delle sue vere origini e dello sterminio del suo popolo; invero, gi\u00e0 da tempo la ragazza viene tormentata da incubi, nei quali gli spiriti delle vittime del Tiranno invocano da lei vendetta.\nAppare presto chiaro che la via di Nihal non \u00e8 quella di diventare una maga, sicch\u00e9 il solo Sennar conclude l'apprendistato con Soana, prima di accedere al Consiglio dei Maghi. Nihal invece fa la conoscenza di Fen, valoroso e affascinante Cavaliere di Drago e compagno di Soana, e di lui si innamora; anche se Fen non la ricambia, la ragazza capisce grazie a lui di voler diventare anche lei Cavaliere di Drago, a dispetto del fatto che l'ordine non ammetta femmine.\nLa pace si interrompe bruscamente allorch\u00e9 un'armata di \"fammin\" (le mostruose creature che il Tiranno ha generato con la sua magia per crearsi dei guerrieri spietati, feroci e leali), guidata da un Cavaliere di Drago Nero di nome Dola, prende d'assalto Salazar e la distrugge, e nella battaglia anche Livon rimane ucciso, mentre Nihal viene ferita, ma Sennar la trae in salvo. Da l\u00ec in poi la mezzelfa si vota alla vendetta.\nCavaliere di Drago.\nGrazie all'intercessione di Fen, Nihal riesce ad arrivare al cospetto di Raven, Supremo Generale dell'Ordine dei Cavalieri di Drago, il quale dapprima la vorrebbe cacciare, ma poi, dopo molte insistenze, acconsente ad ammettere la giovane all'accademia, se lei sar\u00e0 in grado di dimostrare di essere pi\u00f9 forte di dieci dei suoi allievi; la sfida, nonostante un tentativo di imbroglio dello stesso Raven, viene vinta da Nihal, che cos\u00ec ottiene l'ammissione all'accademia. Il primo anno per\u00f2 per lei si rivela durissimo, perch\u00e9 sia i maestri che gli altri allievi la rifiutano. Anche la lontananza di Sennar le pesa molto. In pi\u00f9, in occasione del suo primo combattimento in campo aperto contro l'esercito del Tiranno, in battaglia cade Fen. Tormentata sempre di pi\u00f9 dai suoi incubi e dalla sete di vendetta, Nihal si chiude in s\u00e9 stessa e si consuma nell'odio, tanto che sul fronte ignora avvertimenti e ordini, mettendo a repentaglio la vita propria e degli altri, quasi cercando la morte. In un impeto di collera arriva a sfregiare il viso a Sennar, quando questi si congeda da lei per partire per una missione segreta. Nihal trover\u00e0 alfine un maestro disposto a darle un'occasione in Parsel e un amico devoto in Laio, un altro allievo.\nRitenuta pronta per il tirocinio presso un Cavaliere, Nihal viene assegnata dal Supremo Generale Raven allo gnomo Ido. Il rapporto iniziale fra i due \u00e8 molto difficile, perch\u00e9 la giovane continua ad ignorare gli ordini e fare di testa propria, mentre Ido \u00e8 burbero e non meno testardo di lei. Dopo un'ennesima insubordinazione, Ido costringe Nihal ad allontanarsi dall'accampamento, e lei trova asilo presso Eleusi, una donna che vive col figlioletto Jona in un pacifico villaggio. Il periodo \u00e8 sereno, tanto che Nihal \u00e8 tentata dal rinunciare per sempre alla via delle armi, ma la sua diversit\u00e0 le procura di nuovo diffidenza e rifiuto da parte degli abitanti del villaggio, sicch\u00e9 alla fine Nihal fa ritorno all'accampamento. Riconciliatasi con Ido, lo accetta come mentore e il Cavaliere diventer\u00e0 per lei un secondo padre.\nA Nihal viene assegnato come drago Oarf. Anche in questo caso il primo contatto \u00e8 difficile, perch\u00e9 Oarf \u00e8 il drago di un Cavaliere rimasto ucciso in battaglia, e ci vorr\u00e0 del tempo alla mezzelfo per farsi accettare da lui. Il suo migliore amico Laio diventer\u00e0 invece suo scudiero. Concluso il tirocinio e in vista dell'investitura ufficiale a Cavaliere, Nihal, seguendo la tradizione, si fa fare un tatuaggio sulle spalle (due ali di drago ripiegate) e infine festeggia con compagni e superiori.\nNihal si distingue sul campo di battaglia come guerriera implacabile, grazie anche all'armatura nera che indossa, che le conferisce un aspetto spaventoso. La sua maggiore vittoria \u00e8 contro Dola, Cavaliere di Drago Nero e generale del Tiranno, che anni prima espugn\u00f2 e incendi\u00f2 Salazar; la mezzelfo lo batte in uno scontro terribile, al termine del quale per\u00f2 si costringe a non ucciderlo di persona, consegnandolo invece al Consiglio perch\u00e9 sia giudicato.\nIl Talismano del Potere e la battaglia finale.\nIntanto, nonostante tutti gli sforzi degli eserciti delle Terre Libere, le armate del Tiranno continuano ad avanzare. L'esito della guerra sembra deciso, allorch\u00e9 Nihal viene chiamata a s\u00e9 dalla maga Reis, la quale le rivela di aver scoperto il significato che si cela dietro al suo vero nome (Sheireen): Nihal, consacrata al dio della guerra Shevraar, \u00e8 votata all'impresa di trovare e ricomporre un potente artefatto magico, il \"Talismano del Potere\", col quale fermare il Tiranno. Il Talismano del Potere ha una forma circolare, divisa in otto parti, ognuna con un alveo vuoto, in cui vanno inserite le otto pietre che controllano gli elementi della natura, ciascuna delle quali si trova in un diverso santuario, in ognuna delle Otto Terre del Mondo Emerso. Al centro vi \u00e8 una pietra bianca, l'occhio di Shevraar. Reis inoltre ammette di essere stata lei, con un sortilegio lanciato molti anni prima, a condannare Nihal a rivivere nei suoi incubi il dolore e la rabbia delle vittime del Tiranno, affinch\u00e9 non scegliesse di rifiutare il suo destino. Nihal quindi parte per il viaggio, accompagnata dagli amici Sennar e Laio.\nIl viaggio \u00e8 lungo e arduo, ostacolato dalle truppe del Tiranno, che controllano gran parte del Mondo Emerso. In pi\u00f9 ogni pietra del Talismano \u00e8 sorvegliata da un guardiano; alcuni, come Glael, si mostrano ostili, altri invece amici e dispensano consigli, fra questi Phos e Thoolan, spirito guardiano del tempo, la quale offre alla mezzelfo di sottrarsi al suo triste destino e di restare per sempre nel suo santuario, libera e felice, ma Nihal rifiuta e prosegue nell'impresa. Al trio si unisce per breve tempo anche Vra\u0161ta, un fammin divenuto amico di Laio, che spiega a Nihal che i membri della sua razza in effetti non sono malvagi di natura, ma che semplicemente eseguono la volont\u00e0 del Tiranno e dei suoi stregoni, ai quali non possono in alcun modo ribellarsi, nemmeno quando sono \"errati\" (cio\u00e8 quando provano pena nell'uccidere e distruggere); Nihal ne \u00e8 sconvolta, perch\u00e9 fino a quel momento vedeva nei fammin solo delle bestie sanguinarie. Poco dopo per\u00f2 uno stregone del Tiranno e i suoi guerrieri rintracciano il gruppo, sicch\u00e9 Vra\u0161ta implora Nihal di ucciderlo, affinch\u00e9 non possa essergli ordinato dai suoi padroni di attaccare Laio, e la mezzelfo, addolorata, lo accontenta; ma nel successivo scontro Laio viene comunque ucciso, e anche Sennar viene ferito gravemente. Rimasti solo in due, Nihal e Sennar si confessano i propri sentimenti e si amano; ma poi la mezzelfo deve comunque lasciare indietro il mago, troppo ferito per continuare, per portare a termine la sua missione. Sennar viene quindi trovato dai fammin e portato prigioniero nella Rocca.\nNihal riesce alfine a completare l'impresa e utilizza il Talismano del Potere per annullare per un singolo giorno gli effetti di ogni magia nel Mondo Emerso, rendendo vulnerabile anche il Tiranno. Nella successiva Battaglia dell'Inverno, l'esercito delle Terre Libere travolge le armate nemiche e Nihal riesce a penetrare nella Rocca per eliminare il Tiranno. Resta per\u00f2 avvilita, quando scopre che Aster (questo \u00e8 il vero nome del Tiranno) \u00e8 un mezzelfo come lei, il cui spirito \u00e8 stato sigillato nel corpo di un bambino dall'aspetto angelico, prostrato dalla disperazione e dalla pena che prova per le sofferenze del Mondo Emerso. Nihal lo trafigge e decreta la fine della sua era. Infine la mezzelfo utilizza una seconda volta il Talismano per trarre in salvo Sennar dalla Rocca che crolla su di s\u00e9; tale atto quasi la uccide, ma Phos la riporta in vita con lo spirito del Padre della Foresta, che si sacrifica per lei. Compiuto il suo destino, Nihal sposa Sennar, rifiuta gli onori che le vengono offerti e si ritira col marito dal Mondo Emerso nelle Terre Ignote, oltre il fiume Saar, per vivere in pace e tranquillit\u00e0.\nMorte.\nNelle Terre Ignote Nihal e Sennar vivono felici per alcuni anni. Mentre lui continua a dedicarsi a studi di magia, la mezzelfo ha deposto la spada e si occupa prevalentemente a crescere il figlioletto che ha partorito, chiamato Tarik. Un giorno per\u00f2 Sennar, nel corso di un rituale magico presso una cascata incantata, viene posseduto dallo spirito di una bambina uccisa in guerra. Per liberarlo, Nihal decide di rivolgersi ad un mago elfico di nome Klarath, ma a causa del forte astio che gli elfi nutrono verso i popoli del Mondo Emerso (inclusi i mezzelfi), \u00e8 costretta ad usare la forza per farsi aiutare. Klarath, pur riluttante, libera Sennar, e rimane sconvolto dal dolore che avverte nello spirito della bambina uccisa. Riportato nella sua citt\u00e0, il mago elfico non riesce a riadattarsi, avendo preso in odio la xenofobia e bellicosit\u00e0 dei consanguinei, i quali per contro arrivano a torturarlo pur di farlo \"tornare in s\u00e9\". Per il sequestro e il presunto lavaggio del cervello operato su Klarath, gli elfi di Nelor attaccano la casa di Nihal e la catturano assieme a Sennar e Tarik. La condanna emessa prevede che Sennar venga messo a morte, lei imprigionata a vita e il loro figlio separato da entrambi. Capendo che lo scopo della sentenza \u00e8 punire essenzialmente lei con un destino che le \u00e8 insopportabile, Nihal infrange il Talismano, al quale \u00e8 legata la sua vita, e in tal modo si uccide, lavando l'offesa che gli elfi l'accusavano di avergli provocato. Sennar e Tarik tornano liberi, ma rimarranno segnati a vita dal trauma, ritenendo entrambi che proprio Sennar sia in parte colpevole della tragedia. Tarik abbandoner\u00e0 il padre e le Terre Ignote per fare ritorno a Salazar. Qui sposa Talya e ha un figlio, San. La notizia della morte di Nihal non si diffonde nel Mondo Emerso prima di diversi anni.\nNihal nelle \"Guerre del Mondo Emerso\".\nIn \"Le due guerriere\" riappaiono Sennar e Tarik che, ad oltre trent'anni dalla morte di Nihal, ne sono ancora gravemente prostrati. Sennar, in particolare, \u00e8 diventato precocemente vecchio per la morte di NIhal e disilluso, ossessionato dai ricordi e dai sensi di colpa. In pi\u00f9, in un vano tentativo di ricongiungersi tramite un rito magico con la donna amata, ha prosciugato per sempre parte dei suoi poteri. L'incantesimo ha inoltre consumanto la carne delle sue mani rendendole secche, ossute e raggrinzite. Nel confronto finale per\u00f2 con i nuovi antagonisti, gli Assassini della Gilda, Sennar riesce ad aiutare il giovane mago Lonerin, il vecchio Ido e l'ex-Assassina Dubhe a liberare suo nipote San. Dubhe \u00e8 per\u00f2 incatenata da un sigillo magico, che rischia di mutarla per sempre in una bestia sanguinaria, e per liberarla Sennar evoca lo spirito di Nihal perch\u00e9, attraverso le mani della sacerdotessa Theana, utilizzi la magica Lancia di Dessar e il Talismano del Potere per spezzare il sigillo. Sfinito dal rituale, il mago riesce per\u00f2 finalmente a incontrarsi e parlare con la donna amata, la quale, sorridendo, lo porta con s\u00e9 nel regno dei morti.\nIl ritorno.\nCirca un secolo dopo la fine delle \"Cronache\", Nihal viene riportata sulla terra dal mondo dei morti da un sortilegio del mago elfico Lefthika, aiutato dal suo schiavo Ren. La resurrezione libera infine Nihal dal legame vitale che aveva col talismano del potere. Lefthika intende assoggettare Nihal e venderne le abilit\u00e0 di leggendaria guerriera al miglior offerente, e il suo attuale cliente \u00e8 Athor, capo di un villaggio di pacifici huy\u00e9 (una razza originata dall'incrocio fra elfi e gnomi) delle Terre Ignote, perch\u00e9 la sua gente \u00e8 vessata dalle scorrerie di una truppa di guerrieri elfi sbandati, i resti dell'esercito del re Kryss. Nihal dapprima \u00e8 confusa e arrabbiata e vorrebbe solo ritornare nell'aldil\u00e0, ma poi si fa convincere dagli huy\u00e9 ad aiutarli. Quando per\u00f2 Ekhtir, la comandante degli elfi, marcia all'attacco con la sua viverna Alma, Lefthika tradisce gli accordi e cerca di scappare con il compenso per rivendere la mezzelfo ad altri clienti, ma viene sopraffatto da Nihal e Ren, che ritornano indietro, solo per vedere il villaggio huy\u00e9 sconfitto e saccheggiato. Ekhtir e Nihal duellano e l'elfa ha la meglio. Ma poi Nihal (con l'ormai vecchissimo drago Oarf) riorganizza un gruppetto di combattenti huy\u00e9 e con loro attacca a sorpresa l'accampamento elfico; Ekhtir rivela a Nihal di essere nipote di quel Klarath che anni prima la aiut\u00f2 a liberare Sennar dalla possessione e che per questo fu, assieme alla sua famiglia, ostracizzato dalla sua gente, fino a quando lei non trov\u00f2 nel re Kryss una guida, al cui progetto di riconquista del Mondo Emerso ader\u00ec con entusiasmo, vedendolo per\u00f2 miseramente sfumare con la sua morte (descritta in \"Gli ultimi eroi\"); l'elfa viene infine sconfitta e uccisa da Nihal e i suoi seguaci dispersi.\nConclusa la lotta nelle Terre Ignote, Nihal si reca con Ren nella Terra del Vento, seguendo la traccia di Lefthika. I due lo scovano nei pressi di una locanda, dove la mezzelfo si era finta un cantastorie, e lo costringono a rimuovere il sigillo magico che impedisce a Nihal di tornare nel mondo dei morti. Il mago, furibondo per il fallimento dei suoi progetti, si avventa contro la mezzelfo, la quale per\u00f2 lo finisce con facilit\u00e0. Infine Nihal racconta a Ren di Thoolan, la guardiana del tempo, che molti anni prima le offr\u00ec di rimanere con lei nel suo santuario, lontana dai dolori del mondo, e gli dice che ora vorrebbe accettare quell'offerta, non avendo in vita avuto molto tempo per stare con le persone che amava e che oramai sono morte. Nihal e Ren si incamminano verso Oarf, preparandosi per il nuovo viaggio alla ricerca del santuario."}
{"id": "1284796", "revid": "2128848", "url": "https://it.wikipedia.org/wiki?curid=1284796", "title": "Uniforme scout", "text": "L'uniforme scout \u00e8 un tipo di uniforme utilizzata nello scautismo\nStoria.\nVenne creata da Robert Baden-Powell sul modello della divisa usata dalla \"South African Police\" e originariamente consisteva in una camicia, pantaloni a gamba corta, calzettoni, un \"foulard\" al collo, un cappello boero a falda larga e scarpe pesanti. Questa uniforme si adattava bene anche agli scout soprattutto per la versatilit\u00e0 che essa dava.\nHa una composizione ed aspetto variabile nei vari Stati del mondo e da associazione ad associazione, ma ad esclusione dei colori degli indumenti rimane simile all'originale voluta da Baden-Powell (alcune associazioni ad esempio adottano il basco al posto del cappellone boero), simbolo di fratellanza universale tra le Guide e gli Scout di tutto il Mondo.\nTerminologia.\nIn alcune associazioni l'uniforme dei lupetti viene chiamata \"pelliccia\" per dargli un nome attinente all'ambiente fantastico della giungla, anche se lo stesso termine viene utilizzato a volte anche per riferirsi al fazzolettone.\nElementi.\nL'uniforme \u00e8 inoltre dotata di numerosi distintivi, per identificare l'associazione di appartenenza, il Gruppo, la nazione di cui fa parte il Gruppo ed eventuali brevetti e specialit\u00e0 ricevute durante il percorso scout.\nUniformi delle Associazioni Italiane.\nAssociazione Guide E Scouts Cattolici Italiani.\nAbbigliamento scout.\nL'uniforme AGESCI si compone, dall'alto verso il basso, di:\nIn tutte le unit\u00e0, con l'uniforme vengono portati scarponi da trekking.\nGli scout nautici, durante le attivit\u00e0 specifiche, indossano:\nPer le attivit\u00e0 terrestri, utilizzano l'uniforme ordinaria con l'aggiunta del distintivo \"Scouts nautici\".\nGli associati, durante le attivit\u00e0 di protezione civile, possono utilizzare, sopra l\u2019uniforme scout, specifici D.P.I. individuati dal livello nazionale del Settore protezione civile.\nDistintivi.\nI distintivi utilizzati dall'AGESCI sono: \nA questi vengono aggiunti i distintivi di luogo: quello regionale formato da una figura geometrica riportante l'emblema regionale o un disegno creato apposta, il distintivo viene posto sulla parte alta della manica destra della camicia; e il distintivo di Gruppo che \u00e8 costituito da una striscia convessa di colore verde delle dimensioni di circa 8 x 2cm e sulla quale \u00e8 scritto, in colore giallo, il nome della localit\u00e0 sovrapposto al numero del Gruppo e viene portato immediatamente sopra al distintivo regionale, al margine superiore della manica destra.\nPer gli associati AGESCI e CNGEI, il distintivo FIS \u00e8 il segno, sia nell\u2019ambito interno che in occasione di partecipazione a manifestazioni all\u2019estero, dell\u2019appartenenza allo scautismo italiano. Il distintivo viene portato da tutti gli associati sull\u2019uniforme.\nSi aggiungono i distintivi delle organizzazioni mondiali guide e scout, a cui l\u2019Associazione partecipa, vengono portati da tutti gli associati sull\u2019uniforme, come segno di appartenenza alla grande fraternit\u00e0 internazionale dello scautismo e del guidismo. I soci di sesso femminile portano quello dell'Associazione Mondiale Guide ed Esploratrici (AMGE/WAGGGS); i soci di sesso maschile quello dell'Organizzazione Mondiale del Movimento Scout (OMMS/WOSM).\nI distintivi commemorativi e celebrativi di eventi o campi vanno applicati sopra la tasca sinistra. Vedi ad esempio, a chi vi partecipa, distintivi di eventi di zona, regionali, nazionali o internazionali come (Jamboree, Route nazionale 2014 ecc.) o di commemorazione, come quelli del Centenario dello scautismo (indossato da tutti gli scout del Mondo) e del Centenario del Guidismo (indossato da tutte le guide del Mondo).\nAssociazione Italiana Guide e Scouts d'Europa Cattolici.\nAbbigliamento.\nL'uniforme degli Scout d'Europa \u00e8 comune a tutte le associazioni affiliate, seppur con piccole differenze in alcuni casi\nDistintivi.\nTutti i distintivi vengono portati sia sul maglione che sulla camicia.\nIn maniera ideale tutti i distintivi portati sulla destra indicano la provenienza, quelli sulla parte sinistra indicano la progressione personale\n\"Spalle e maniche\"\n\"Petto\" \nChi svolge la funzione di Capo porta su entrambe le spalle le barrette di funzione indicante il ruolo e il livello (presidente, capo, aiuto, responsabile distretto, regionale, nazionale).\nIl presidente ed i vice presidenti (per vice presidenti si intendono anche i Commissari Generali) non portano il distintivo regionale\nCorpo Nazionale Giovani Esploratori ed Esploratrici Italiani.\nAbbigliamento.\nL'uniforme dei soci del CNGEI si compone, a norma dell'allegato n. 9 al Regolamento dell'Associazione, di:\nSolo per le esploratrici e gli esploratori dei reparti nautici ed i rispettivi capi, i colori verde e khaki sono sostituiti dal blu P 289 C.\nDistintivi.\nTutti i distintivi vanno cuciti esclusivamente sulla camicia ad eccezione di lupette e lupetti, che li mettono sulla felpa in posizione corrispondente.\nAssoraider - Associazione Italiana di Scautismo Raider.\nAbbigliamento.\nL\u2019uniforme invernale e/o estiva delle branche Esploratori, Rover/Scolte e Raider \u00e8 composta dai seguenti capi:\nDistintivi.\nI distintivi in dotazione sono:"}
{"id": "1284799", "revid": "413666", "url": "https://it.wikipedia.org/wiki?curid=1284799", "title": "Rimini", "text": "Rimini (\"R\u00e9min\", \"R\u00e9mni\" o \"R\u00e9mne\" in romagnolo, , \"Rimino\" in italiano arcaico) \u00e8 un comune italiano di abitanti, capoluogo dell'omonima provincia in Emilia-Romagna.\nLocalit\u00e0 di soggiorno estivo di rilevanza internazionale, si trova sulla riviera romagnola e si estende per 15\u00a0km lungo la costa dell'Alto Adriatico. Vanta una lunga tradizione turistica: nel 1843 vi fu infatti inaugurato il primo stabilimento balneare in Italia.\nColonia fondata dai Romani nel 268 a.C., per tutto il periodo della loro dominazione \u00e8 stata nodo di comunicazione fra il nord e il sud della penisola e sul suo suolo gli imperatori romani eressero monumenti dei quali restano tracce importanti. \u00c8 stata feudo dei Malatesta, e la corte di Sigismondo Pandolfo Malatesta fu una delle pi\u00f9 vivaci dell'epoca, ospitando artisti come Leon Battista Alberti, Piero della Francesca, Roberto Valturio, Matteo de' Pasti conservando rilevanti opere del Rinascimento italiano.\nGeografia fisica.\nTerritorio.\nRimini \u00e8 il pi\u00f9 grande comune della Valmarecchia, \u00e8 situata sul mare Adriatico, all'estremit\u00e0 sud-orientale dell'Emilia-Romagna, a breve distanza dal Montefeltro e dalle Marche. Il territorio comunale si estende per 135,71\u00a0km\u00b2 e confina con Bellaria-Igea Marina, San Mauro Pascoli e Santarcangelo di Romagna a Nord Ovest, Verucchio e Serravalle a Sud Ovest, Coriano a Sud e Riccione a Sud Est. Rimini occupa una posizione storicamente strategica, all'estremo vertice meridionale della pianura Padana, la sua provincia rappresenta il punto pi\u00f9 meridionale dell'Italia settentrionale.\nPur trovandosi ancora in pianura, \u00e8 circondata a sud-ovest da basse e verdi colline, ai cui piedi si stende la citt\u00e0: Covignano (153\u00a0m), Vergiano (81\u00a0m), San Martino monte l'Abate (57\u00a0m) e San Lorenzo in Correggiano (60\u00a0m), coltivate a vigneti, oliveti e frutteti e dominate da ville signorili. Queste lievi ondulazioni, costituite in prevalenza da formazioni argillose e sabbiose, raccordano gradualmente gli ambiti di pianura, originati dai depositi fluviali del Marecchia e dell'Ausa, i due principali fiumi del riminese, a una serie di poggi pi\u00f9 elevati che salgono verso l'Appennino romagnolo. Il fiume Marecchia scorre entro un letto ghiaioso molto ampio e, dopo aver ricevuto le acque del torrente Ausa, sfocia nell'Adriatico attraverso un deviatore tra S.\u00a0Giuliano Mare e Rivabella, mentre il corso fluviale originario \u00e8 utilizzato nel suo tratto a mare come porto canale. Il Marecchia, normalmente povero d'acqua, era soggetto a periodiche piene in grado di provocare spaventose inondazioni alla sua foce, dove il suo letto si restringeva in una strozzatura preceduta da numerose anse, e per questa ragione fu deviato a nord della citt\u00e0. Il torrente Ausa, che costitu\u00ec per secoli il limite orientale di Rimini, venne allo stesso modo deviato nel secondo dopoguerra e il suo letto fu colmato e trasformato in parco urbano.\nLa fascia costiera, costituita da depositi marini recenti, \u00e8 orlata da una spiaggia di sabbia finissima, lunga 15\u00a0km e larga fino a 200 m, interrotta soltanto dalle foci dei corsi d'acqua e digradante molto lentamente verso il mare. Lungo il litorale corre un cordone sabbioso, o \"falesia morta\", formato da fenomeni di ingressione marina verificatisi intorno al 4.000 a.C. e sfruttato dai Romani per l'impostazione del primo porto cittadino. Un tratto del cordone \u00e8 conservato a nord di Rimini, tra Rivabella e Bellaria-Igea Marina, arretrato di circa 1300 metri rispetto alla linea di costa.\nIl territorio riminese, per la sua posizione geografica e per i suoi caratteri climatici, \u00e8 situato al confine tra la zona fitoclimatica mediterranea e la zona centroeuropea, e rappresenta quindi un ambiente di transizione sotto l'aspetto naturalistico. La flora del riminese \u00e8 tradizionalmente compresa nella zona fitoclimatica del Lauretum, al punto di incontro tra la fascia mediterranea del leccio, che qui raggiunge il suo estremo settentrionale lungo la costa adriatica, la fascia sub-mediterranea calda dei querceti caducifogli di roverella e la fascia temperata della farnia, del carpino e del frassino.\nClima.\nRimini ha un clima temperato caldo, stabilmente umido, con estate molto calda (classificazione K\u00f6ppen-Geiger Cfa). Secondo la classificazione di Rivas-Mart\u00ednez, rientra nella fascia a clima mediterraneo (Csa).\nIl clima \u00e8 mite, a ridotta escursione termica diurna, grazie all'influsso del mare Adriatico, con brezze di mare costanti tra la primavera e l'autunno, e relativamente poco piovoso per la parziale protezione dell'Appennino romagnolo al passaggio delle perturbazioni oceaniche. Rimini presenta temperature medie autunnali e invernali e temperature minime medie annuali tra le pi\u00f9 alte in assoluto in Emilia-Romagna.\nLa temperatura media annuale, per il periodo 1971\u20132000, \u00e8 di 13,6\u00a0\u00b0C; il mese pi\u00f9 freddo \u00e8 gennaio, con una temperatura media di 4,0\u00a0\u00b0C, quello pi\u00f9 caldo \u00e8 luglio, con una temperatura media di 23,1\u00a0\u00b0C. La temperatura pi\u00f9 alta registrata dalla stazione meteorologica di Rimini-Miramare, situata presso l'aeroporto, \u00e8 di 38,9\u00a0\u00b0C (agosto 2000), quella pi\u00f9 bassa \u00e8 di -17,2\u00a0\u00b0C (gennaio 1985). Le temperature estreme registrate dalla stazione meteorologica di Rimini Lido, interna all'area urbana, sono di 37,9\u00a0\u00b0C (agosto 1988) e di -10,1\u00a0\u00b0C (gennaio 1985).\nLe precipitazioni sono contenute (655\u00a0mm annui) e distribuite regolarmente durante il corso dell'anno, con valori massimi in ottobre (75\u00a0mm) e minimi in gennaio e in luglio (42 e 43\u00a0mm). In primavera, autunno e inverno le precipitazioni sono portate prevalentemente dal passaggio di perturbazioni oceaniche o dalla formazione di cicloni mediterranei, mentre in estate sono pi\u00f9 frequentemente di tipo convettivo, con temporali che giungono sulla costa dall'Appennino o dalla pianura Padana.\nL'umidit\u00e0 \u00e8 molto elevata tutto l'anno, con un minimo del 72% in giugno e in luglio e un massimo dell'84% in novembre e dicembre. I venti prevalenti provengono da O (Ponente), seguiti da quelli da S (Ostro), E (Levante) e NE (Grecale). Il vento da SO, noto come libeccio o garbino, \u00e8 un vento di caduta appenninico eccezionalmente caldo e secco che precede l'arrivo di depressioni atlantiche, portando temperature molto elevate in ogni stagione. L'insolazione media, per il periodo 1961-1990, \u00e8 di oltre 2.040 ore di sole all'anno.\nStoria.\nLe origini e l'et\u00e0 romana.\nLe prime tracce dell'insediamento umano nel territorio riminese risalgono al Paleolitico inferiore (oltre 800.000 anni fa). Il popolamento fu favorito gi\u00e0 in epoca antica dalla posizione geografica e dalle caratteristiche morfologiche dell'area: colli ricchi di sorgenti idriche, allo sbocco dell'ampia valle del Marecchia (agevole via di comunicazione con l'alta valle Tiberina attraverso il valico di Viamaggio) e in prossimit\u00e0 del mare, che offriva buone possibilit\u00e0 di approdo alla foce del fiume.\nL'arrivo dei Celti (390 a.C.) port\u00f2 rapidamente alla decadenza e all'abbandono di numerosi insediamenti umbro-etruschi e contemporaneamente favor\u00ec lo sviluppo dei centri costieri di Ravenna e Rimini. Le trib\u00f9 gallo-celtiche mantennero per quasi un secolo il controllo del territorio, fino alla battaglia di Sentino (295 a.C.), nella quale la coalizione di Galli, Umbri, Etruschi e Sanniti fu sconfitta dai Romani, che aprirono la strada alla colonizzazione della Gallia Cisalpina.\nNel 268 a.C., alla foce del fiume \"Ariminus\" (oggi Marecchia), in una zona del Piceno gi\u00e0 abitata in precedenza dagli Etruschi, dagli Umbri, dai Greci, dai Piceni e dai Galli, i Romani \"fondarono\" la colonia di diritto latino di \"Ariminum\". Lo statuto di colonia latina, conferito solitamente alle citt\u00e0 fondate allo scopo di controllare e difendere nuovi territori, conferiva ad Ariminum il ruolo di stato autonomo, legato a Roma da trattati che ne regolamentavano il commercio, la difesa e i rapporti esteri.\nAriminum era snodo di importanti vie di comunicazione tra il Nord e il Centro Italia: la Via Flaminia (220 a.C.), proveniente da Roma, la Via Emilia (187 a.C.), diretta a Piacenza, e la Via Popilia-Annia (132 a.C.), che collegava la citt\u00e0 a Ravenna, Adria, Padova, Altinum e Aquileia. Di grande importanza era che il Porto di Rimini rappresentava la linea difensiva della flotta romana nell'alto Adriatico, mentre Brindisi era quella nel basso Adriatico. Inoltre, Rimini ed Arezzo erano le citt\u00e0 di difesa con legioni stanziali all'epoca della II guerra punica.\nDurante l'ultimo secolo dell'et\u00e0 repubblicana la citt\u00e0 fu coinvolta nelle guerre civili, rimanendo sempre fedele al popolo romano e a Caio Mario. Per questa sua secolare fedelt\u00e0 a Roma, ad Ariminum furono riconosciuti nel 90 a.C. la cittadinanza romana e il rango di primo municipio cispadano. Nel 49 a.C., dopo il passaggio del Rubicone (che segnava l'inizio del territorio urbano di Roma, il Pomerium, e di cui \u00e8 tuttora incerta l'identificazione), Giulio Cesare rivolse un discorso alle proprie legioni nel Foro di Rimini, pronunciando la celebre frase \u00ab\"Alea iacta est\"\u00bb (il dado \u00e8 tratto).\nNella prima et\u00e0 imperiale Rimini godette di un lungo periodo di prosperit\u00e0 e rinnovamento urbano, e con gli imperatori Augusto, Tiberio e Adriano, vennero realizzate grandi opere pubbliche, quali l'Arco d'Augusto, il Ponte di Tiberio, il teatro e l'anfiteatro. Un generale riassetto interess\u00f2 la rete dell'acquedotto, il sistema delle fognature e le strade cittadine, che furono lastricate e rialzate in alcuni tratti.\nDal III secolo d.C., ormai perduto quel ruolo diretto nella storia d'Italia che la citt\u00e0 aveva raggiunto all'epoca di Augusto, Ariminum fu soggetta a un progressivo declino e a trasformazioni sociali e culturali, tra cui la diffusione di culti orientali, dovuti ai rapporti commerciali e alla presenza di numerosi funzionari e mercanti stranieri. Le prime invasioni barbariche, affrontate con la costruzione di una nuova cinta muraria in et\u00e0 aureliana, portarono a un'inesorabile decadenza e ad un arresto dell'espansione urbana.\nRimini, gi\u00e0 sede vescovile dal 313, ospit\u00f2 nel 359 un concilio di oltre 300 vescovi occidentali a difesa dell'ortodossia cattolica contro l'arianesimo, religione professata da molti popoli germanici che avevano invaso l'Italia. Secondo la tradizione il primo vescovo riminese fu San Gaudenzio, giunto da Efeso e ucciso dagli ariani nel 360.\nIl Medioevo.\nIn epoca tardo antica Rimini fu coinvolta nelle vicende della guerra greco-gotica, che ne decim\u00f2 la popolazione e port\u00f2 ad un progressivo abbandono di alcune aree interne alla cinta muraria. Nel 538 la citt\u00e0 venne assediata dalle truppe del goto Vitige, intenzionato a farne un presidio militare per la difesa di Ravenna, fu occupata dai Goti nel 549 e infine conquistata dal generale bizantino Narsete.\nSotto la dominazione bizantina fu costituita la Pentapoli marittima, composta dalle citt\u00e0 di Rimini, Pesaro, Fano, Senigallia e Ancona. Il territorio della Pentapoli, insieme a quello dell'Esarcato, fu donato alla Chiesa nel 756 dal re dei Franchi, Pipino.\nLa citt\u00e0 divenne un libero comune nel corso del XII secolo, durante il periodo delle lotte per le investiture tra Chiesa e Impero. Nel XIII secolo inizi\u00f2 un periodo di intensa attivit\u00e0 urbanistica ed edilizia. Il centro del potere civile divenne la Piazza del Comune (l'attuale piazza Cavour), dove furono edificati il Palazzo dell'Arengo e il Palazzo del Podest\u00e0. L'antico Foro per secoli ospit\u00f2 il mercato e, successivamente, tornei e giostre equestri.\nLe pi\u00f9 potenti famiglie nobiliari riminesi, i guelfi Gambacerri e i ghibellini Parcitadi, si contesero il potere civile per tutto il XIII secolo. Dopo una prima fase in cui la citt\u00e0 spos\u00f2 la causa ghibellina, Rimini divenne guelfa, grazie all'avvento della famiglia dei Malatesta da Verucchio, il cui capostipite fu Malatesta il Vecchio, detto anche il \"Mastin Vecchio\" e ricordato nella \"Divina Commedia\" di Dante.\nLa signoria malatestiana.\nI Malatesta assunsero la preminenza tra i guelfi riminesi nel 1248, dopo la rotta subita a Parma dall'imperatore Federico II di Svevia. Malatesta il Vecchio riport\u00f2 gli esiliati Gambacerri al governo della citt\u00e0, divenendo una figura molto popolare e di prestigio.\nNel 1295 Rimini, sconfitti definitivamente i Parcitadi, fu conquistata dai Malatesta, che ne fecero la capitale della signoria. Per circa due secoli la citt\u00e0 ebbe l'egemonia su un vasto territorio, che super\u00f2 i confini geografici della Romagna, estendendosi fino a Sansepolcro (1370-1430), Sestino e Senigallia.\nAlla morte di Malatestino (1317), Pandolfo Malatesta divenne signore di Rimini; dopo la sua morte la citt\u00e0 pass\u00f2 nelle mani di Ferrantino, mentre ai figli Galeotto e Malatesta \"guastafamiglia\" spettarono i territori marchigiani. Nel 1343, dopo un lungo periodo di dissidi e lotte intestine tra i membri della famiglia, a Rimini salirono al potere gli stessi Galeotto e Malatesta. Il dominio su Rimini pass\u00f2 prima nelle mani di Galeotto I (1364) e poi di Carlo (1385), che si distinse per capacit\u00e0 politiche e diplomatiche.\nSigismondo Pandolfo Malatesta, salito al potere nel 1432, fu uno spregiudicato capitano di ventura e allo stesso tempo grande mecenate. Sigismondo milit\u00f2 prima al soldo pontificio contro i Visconti, poi a fianco di Francesco Sforza contro il Papa, con la lega tra Firenze e Venezia, con i Senesi e infine contro Pio II. Si assicur\u00f2 prestigio dinastico attraverso accorte sistemazioni matrimoniali, sposando Ginevra d'Este (morta nel 1440), Polissena Sforza e, nel 1456, Isotta degli Atti, e volle dare lustro al proprio nome con la costruzione del Tempio Malatestiano e di Castel Sismondo. Nel 1463 Sigismondo fu sconfitto dalle truppe pontificie guidate da Federico da Montefeltro, duca di Urbino e suo acerrimo rivale.\nAlla morte di Sigismondo (1468) inizi\u00f2 un periodo di lotte dinastiche tra i figli Sallustio e Roberto, detto \u201cil Magnifico\u201d. Valente condottiero e abile diplomatico, Roberto fu escluso dal governo della citt\u00e0 per volere dello stesso Sigismondo, ma riusc\u00ec a impadronirsi di Rimini, venendo accusato della morte dei fratelli e della matrigna Isotta. Pandolfo IV, ostile alla nobilt\u00e0 locale (che lo soprannomin\u00f2 \u201cPandolfaccio\u201d), e il figlio Sigismondo II furono gli ultimi signori della casata malatestiana, ormai giunta a un definitivo declino, prima dell'annessione allo Stato della Chiesa.\nIn quello stesso 1503 i signori della Romagna spodestati dal duca Cesare \"Valentino\" Borgia, approfittando della morte del padre papa Alessandro VI, offrirono di sottomettersi alla Repubblica di Venezia a condizione di riavere i loro antichi domini: il Senato veneziano accett\u00f2 e la Serenissima prese possesso di Rimini, Faenza e altre citt\u00e0. L'atto irrit\u00f2 profondamente il nuovo pontefice, il genovese Giulio II, il quale, imprigionato il Borgia, intendeva ristabilire il possesso pontificio di quelle terre. Il papa spinse dunque il 22 settembre 1504 Francia e Impero a stringere con lui a Blois un triplice trattato per la futura spartizione dei domini Veneziani. Nel 1505 Venezia si offr\u00ec dunque di restituire al papa le terre occupate, ad eccezione di Rimini e Faenza, frattanto, preoccupata per la crescente crisi del commercio. Il papa incit\u00f2 allora il nuovo imperatore Massimiliano I d'Asburgo ad attaccare Venezia, scendendo in Italia con il pretesto del proprio viaggio d'incoronazione a Roma.\nSconfitto, per\u00f2, Massimiliano rischi\u00f2 persino di perdere Trieste e Fiume e fu costretto a chiedere una tregua. Quando il doge, in virt\u00f9 delle proprie antichissime prerogative episcopali pretese di nominare il nuovo vescovo di Vicenza, i principali Stati europei trovarono il \"casus belli\" per attaccare la Repubblica, accusata di prevaricare il diritto pontificio sui Vescovi. Il 23 marzo 1500 Giulio II ader\u00ec pubblicamente alla lega di Cambrai con la Francia, l'Impero, la Spagna e il Ducato di Ferrara, lanciando l'interdetto sulla Serenissima e nominando il duca Alfonso I d'Este Gonfaloniere di Santa Romana Chiesa. I veneziani vennero sconfitti dai francesi nella Battaglia di Agnadello. A quel punto per\u00f2, il papa, preoccupato dal crescente potere degli stranieri sull'Italia, il 24 febbraio 1510, ritirato l'interdetto, si alle\u00f2 con Venezia, scomunicando Alfonso d'Este e chiamando in soccorso gli Svizzeri. Venezia, sopravvissuta al pericolo della guerra della Lega di Cambrai, si tenne in disparte rispetto ai nuovi conflitti italiani ed europei concentrandosi sulla minaccia turca. Alla fine dei conflitti per\u00f2 fu costretta a cedere le terre della Romagna allo Stato Pontificio.\nRimini nello Stato Pontificio.\nNel 1509, dopo la caduta dei Malatesta e il breve periodo di dominazione veneziana, ebbe inizio il governo pontificio della citt\u00e0, che divenne parte per quasi trecento anni della Legazione di Ravenna. Dal punto di vista territoriale e politico Rimini non era pi\u00f9 capitale di uno Stato autonomo, quanto piuttosto una citt\u00e0 marginale dello stato pontificio.\nLa citt\u00e0 fu duramente provata dal passaggio dell'esercito imperiale di Carlo V nel 1531 e dal transito delle truppe francesi nel 1577, che razziarono il territorio. A ci\u00f2 si aggiunsero frequenti inondazioni provocate dalle piene del Marecchia, gravi epidemie e carestie, che colpirono periodicamente la citt\u00e0 e le campagne.\nNel 1672 la citt\u00e0 fu scossa da un violento terremoto, che provoc\u00f2 il crollo parziale di abitazioni e di alcuni edifici pubblici, tra cui il palazzo comunale, la cattedrale, la chiesa dei Teatini e quella di San Francesco di Paola.\nIl XVIII secolo fu caratterizzato da una grande vivacit\u00e0 della vita cittadina, da un rinnovamento del tessuto edilizio e da una generale ripresa economica, nonostante il ripetersi di alluvioni, passaggi di eserciti e terremoti, che tornarono a colpire la citt\u00e0 nel dicembre 1786, provocando danni ingenti a numerosi edifici pubblici e privati. In misura maggiore rispetto al secolo precedente, nel Settecento Rimini si distinse nell'ambito degli studi scientifici e letterari con l'opera degli scienziati Giovanni Bianchi, Giovanni Antonio Battarra e Michele Rosa, del cardinale e storico Giuseppe Garampi e del poeta Aurelio Bertola.\nIl XIX secolo.\nDopo l'ingresso a Rimini di Napoleone Bonaparte, avvenuto nel febbraio 1797, la citt\u00e0 fu annessa alla Repubblica cispadana prima e, dal 27 luglio dello stesso anno, alla Repubblica cisalpina. A Rimini fu conferito \u2013 anche se per breve tempo \u2013 il titolo di capitale del Dipartimento del Rubicone, qualifica che mantenne fino all'unificazione dei due dipartimenti romagnoli, avvenuta nel 1798.\nA Rimini il 30 marzo 1815, giunto dal Regno di Napoli, Gioacchino Murat lanci\u00f2 il Proclama di Rimini, attraverso il quale esort\u00f2 gli italiani a combattere uniti per la costituzione del Regno d'Italia.\nNel 1831 le truppe austriache calarono in Romagna per reprimere l'insurrezione scoppiata nello Stato pontificio che aveva portato alla creazione del governo delle Province Unite Italiane da parte delle legazioni di Ravenna, Forl\u00ec, Bologna e Ferrara. Alle porte della citt\u00e0, in localit\u00e0 Celle, duemila volontari combatterono una battaglia contro gli austriaci; lo scontro, ricordato da Giuseppe Mazzini nel suo scritto \u201cUna notte di Rimini\u201d, si concluse con la restituzione del territorio romagnolo allo Stato pontificio.\nIl 30 luglio 1843 fu inaugurato il primo \u201cStabilimento privilegiato dei Bagni Marittimi\u201d, sul modello delle gi\u00e0 affermate localit\u00e0 balneari francesi e mitteleuropee.\nL'annessione al Regno di Sardegna avvenne il 5 febbraio 1860, quando il Consiglio comunale di Rimini vot\u00f2 il provvedimento con due soli voti contrari; l'esito fu confermato dalla volont\u00e0 popolare l'11 marzo dello stesso anno. L'anno seguente Rimini fu raggiunta dalla ferrovia Bologna-Ancona (1861). La strada ferrata, posta a mare della citt\u00e0, nella prospettiva di un futuro sviluppo del porto, consent\u00ec pi\u00f9 agevoli collegamenti con il resto d'Italia, contribuendo in modo decisivo al grande sviluppo dell'economia turistica.\nDopo l'annessione al Regno d'Italia Rimini continu\u00f2 ad essere al centro di avvenimenti politici di grande importanza. Nel 1872 la citt\u00e0 ospit\u00f2 la conferenza che sanc\u00ec la nascita dell'anarchismo e la contestuale divisione degli anarchici di Mikhail Bakunin dai seguaci di Karl Marx; due anni pi\u00f9 tardi, nel 1874, a Villa Ruffi, alla storica riunione tra anarchici e repubblicani, furono arrestati Aurelio Saffi e Alessandro Fortis, con l'accusa di cospirazione insurrezionale. Nell'agosto 1881 Andrea Costa fond\u00f2 a Rimini il \"Partito Socialista Rivoluzionario di Romagna\".\nIl XX secolo.\nIl 24 maggio 1915, nel giorno seguente alla dichiarazione di guerra dell'Italia all'Austria-Ungheria, e il 18 giugno dello stesso anno, Rimini sub\u00ec bombardamenti navali austriaci, che provocarono ingenti danni ma nessuna vittima. Nel dicembre 1915 e nei primi mesi del 1916 la citt\u00e0 sub\u00ec le prime incursioni aeree nemiche, ad opera di bombardieri austriaci decollati da Pola ed aventi come obiettivo le officine ferroviarie. La difficile situazione creata dalle ostilit\u00e0 del primo conflitto mondiale ebbe gravi ripercussioni sull'economia cittadina, a causa della chiusura della stagione dei bagni. Nel 1916 un forte terremoto danneggi\u00f2 seriamente palazzi storici, chiese e monumenti, tra cui la chiesa di Sant'Agostino, il palazzo comunale e il Teatro Vittorio Emanuele II.\nNel 1922 Riccione, all'epoca frazione del comune di Rimini, che si era sviluppata velocemente come localit\u00e0 balneare, divenne comune a s\u00e9 stante. Con il regime fascista il turismo d'\u00e9lite fu soppiantato dalla nascita del turismo di massa, con la costruzione di numerosi alberghi, pensioni e villini, e l'apertura di colonie marine nelle frazioni periferiche; la citt\u00e0 storica fu invece interessata dagli interventi di risanamento del Borgo San Giuliano (1931) e di isolamento dell'Arco d'Augusto (1938). Nello stesso periodo furono costruite opere di grande importanza per il futuro assetto urbano, tra cui il deviatore del Marecchia (1931), il lungomare (a partire dal 1935) e l'aeroporto di Rimini-Miramare (1938).\nNel 1939 l'aeroporto divenne sede di un reparto dell'aeronautica militare e scalo della linea aerea Roma-Venezia.\nDurante la seconda guerra mondiale, tra il 1\u00ba novembre 1943 e il settembre 1944 nel corso dell'Operazione Olive, il cui scopo era di sfondare la Linea Gotica, su Rimini furono effettuate 11.510 missioni aeree, di cui 486 nella sola giornata del 18 settembre, e furono distrutti o danneggiati 754 mezzi corazzati.\nSecondo una stima tedesca, alla fine della battaglia pi\u00f9 dell'80% di Rimini era stata rasa al suolo e migliaia di civili perirono negli scontri e nei bombardamenti.\nI riminesi abbandonarono la citt\u00e0, ormai quasi completamente distrutta, per rifugiarsi nelle campagne circostanti e nella vicina Repubblica di San Marino, dichiaratasi neutrale e quindi ritenuta sicura. Tra il 25 agosto e il 30 settembre 1944 le forze tedesche, comandate dal generale Traugott Herr, e le forze alleate (Regno Unito, Canada, Nuova Zelanda e Grecia), guidate dal generale Harold Alexander, si scontrarono presso Rimini, nelle vicinanze della Linea Gotica, combattendo una delle pi\u00f9 sanguinose battaglie di tutta la Campagna d'Italia. Rimini fu liberata il 22 settembre.\nIl secondo dopoguerra fu caratterizzato da una rapida ricostruzione e da un'enorme crescita del settore turistico. Gli alberghi principali erano il Grand Hotel (Arpesella), Il Villa Rosa Riviera (Marchetti), l'Excelsior Savoia, l'Aquila d'Oro (Grossi), l'hotel Amati (Amati). Rimini, grazie a tali albergatori pionieri, al giro di cambiali, al Credito Romagnolo e all'aeroporto, era divenuta una delle pi\u00f9 importanti localit\u00e0 turistiche d'Italia e d'Europa. Conobbe un forte incremento demografico: i circa 77\u00a0000 abitanti del 1951 diventarono oltre 100\u00a0000 nel 1963 per effetto del movimento migratorio dall'entroterra, nonostante la fondazione del nuovo comune di Bellaria-Igea Marina (1956).\nNel 1992 Rimini divenne capoluogo dell'omonima provincia, ottenendo l'autonomia amministrativa dalla Provincia di Forl\u00ec.\nSimboli.\nIl Comune di Rimini ha come emblema uno scudo bipartito: nella prima met\u00e0 sono raffigurati, su uno sfondo argenteo nella parte superiore ed un mare increspato in quella inferiore, l'Arco d'Augusto \u2013 in un'ipotetica ricostruzione del suo aspetto originario \u2013 e il Ponte di Tiberio, monumenti di grande valore identitario per la citt\u00e0. Nella seconda met\u00e0, di colore rosso, campeggia una croce guelfa rossa bordata d'argento.\nApprovato nel 1930, lo stemma cittadino \u00e8 il risultato dell'unione di due emblemi preesistenti: quello del libero Comune medievale \u2013 cos\u00ec come risulta da alcuni sigilli \u2013 e la croce guelfa concessa alla citt\u00e0 nel 1509 con la \u201cbolla sipontina\u201d dal pontefice Giulio II.\nMonumenti e luoghi d'interesse.\nLa citt\u00e0 ha mantenuto per secoli l'assetto romano, con il tracciato regolare dei suoi isolati, custodendo allo stesso tempo i grandi monumenti romani che ne dimostravano le origini antiche. Le trasformazioni medievali, le grandi opere di rinnovamento urbano dei Malatesta, i terremoti, le soppressioni degli ordini conventuali ne hanno determinato un'evoluzione continua, leggibile nella stratificazione di testimonianze storiche. I bombardamenti della seconda guerra mondiale distrussero la citt\u00e0, compromettendo gravemente il patrimonio monumentale e l'integrit\u00e0 del centro storico, che \u00e8 stato ricostruito e restaurato per valorizzarne gli spazi e i numerosi, pregevoli edifici.\nArchitetture religiose.\nRimini possiede numerose chiese di interesse storico e artistico, conventi e santuari, arricchiti da pregevoli opere d'arte, che testimoniano l'evoluzione dell'architettura e dell'arte attraverso i secoli.\nIn et\u00e0 romana la citt\u00e0 aveva numerosi templi, dedicati a diverse divinit\u00e0, dei quali non restano testimonianze significative, ad eccezione delle tracce di un antico tempio romano, rinvenute nella pieve di S. Lorenzo in Monte, sul colle di Covignano.\nLa citt\u00e0, situata alla confluenza di strade consolari di grande traffico, con un porto importante in collegamento con l'Oriente, accolse molto presto la religione cristiana. Le prime testimonianze monumentali del Cristianesimo, tra cui la cattedrale di S.\u00a0Colomba e la basilica di S.\u00a0Gaudenzo, furono modificate nel corso dei secoli e distrutte nel periodo napoleonico.\nNel Medioevo sorsero i grandi conventi e le chiese di numerosi ordini religiosi, quali i Benedettini, gli Agostiniani, i Domenicani, i Francescani, i Carmelitani e i Serviti e la citt\u00e0 si arricch\u00ec di santuari, oratori, celle e tempietti, alcuni dei quali costruiti a ricordo di eventi miracolosi. Tra gli edifici religiosi pi\u00f9 importanti costruiti in epoca medievale si ricordano S. Agostino, S. Francesco, S. Giuliano, S. Giovanni Battista, la chiesa dei Servi e la chiesa di S. Domenico, non pi\u00f9 esistente.\nLa chiesa gotica di S. Francesco, gi\u00e0 utilizzata come luogo di sepoltura dalla famiglia Malatesta, fu interamente trasformata nella prima met\u00e0 del XV secolo da Sigismondo Pandolfo Malatesta nel Tempio Malatestiano, monumentale mausoleo del signore di Rimini, su progetto di Leon Battista Alberti.\nSui colli che circondano la citt\u00e0 si trovano la chiesa di S.\u00a0Fortunato, la chiesa della Madonna delle Grazie e la pieve di S. Lorenzo in Monte, di origini medievali e trasformate pi\u00f9 volte nel corso dei secoli.\nNel Cinquecento furono costruiti la chiesa della Madonna della Colonnella e il Tempietto di Sant'Antonio da Padova. Nello stesso secolo furono rinnovate le chiese di S.\u00a0Rita e di S.\u00a0Giuliano.\nLa citt\u00e0 ebbe tra il XIV e il XVI secolo una fiorente comunit\u00e0 ebraica, che costru\u00ec tre sinagoghe, delle quali non rimane alcuna traccia. La pi\u00f9 antica sinagoga \u00e8 attestata gi\u00e0 dal 1486, in Piazza Cavour; una seconda fu costruita nella contrada di S. Colomba e una terza, detta \u201cSinagoga magna\u201d, in via Cairoli.\nNel Settecento ordini e confraternite promossero il rinnovamento di tutti i principali edifici religiosi: sorse la chiesa del Suffragio e vennero trasformate, in forme grandiose ed eleganti, le chiese di S. Agostino, S. Giovanni Battista, S. Bernardino e la chiesa dei Servi. Gli interni furono decorati da opere di artisti riminesi ed emiliani quali Guido Cagnacci, il Guercino, Vittorio Maria Bigari e Antonio Trentanove. La chiesa di S. Colomba fu cattedrale fino al 1798: il titolo fu prima trasferito alla chiesa di S. Agostino e, nel 1809, al Tempio Malatestiano. Il patrimonio architettonico religioso fu profondamente segnato dalla soppressione degli ordini voluta da Napoleone e dai bombardamenti della seconda guerra mondiale, che inflissero danni gravissimi.\nArchitetture civili.\nLe architetture civili di Rimini comprendono numerosi edifici (palazzi, teatri, hotel storici, ville, villini) e altri monumenti (fontane, ponti, archi) che testimoniano la storia della citt\u00e0 attraverso i secoli.\nL'Arco d'Augusto e il ponte di Tiberio, monumenti di et\u00e0 romana imperiale, sono da almeno mille anni i simboli di Rimini, ammirati e celebrati, inclusi nello stemma civico fin dal X secolo e assunti a modello per l'architettura del Rinascimento. L'Arco d'Augusto, il pi\u00f9 antico arco romano superstite e simbolo di Rimini, fu costruito nel 27 a.C. in onore dell'imperatore Augusto per celebrare il restauro delle pi\u00f9 importanti strade consolari italiane. Il ponte di Tiberio, imponente costruzione a cinque arcate, fu costruito sotto Augusto a partire dal 14 d.C. e terminato nel 21 d.C. da Tiberio.\nI palazzi dell'Arengo e del Podest\u00e0, in piazza Cavour, furono costruiti rispettivamente nel 1204 e nel 1334 in stile gotico. Il grande complesso monumentale, sede del potere civile, delle assemblee cittadine e dell'amministrazione della giustizia fin dal Medioevo, fu trasformato nei secoli successivi e riportato alle forme originarie con lunghi restauri compiuti tra il 1919 e il 1925.\nI palazzi nobiliari, caratterizzati da un classicismo composto e solenne, furono in gran parte costruiti tra il XVI e il XVIII secolo dai pi\u00f9 importanti casati riminesi. Tra i pi\u00f9 importanti figurano Palazzo Garampi, sede del municipio in piazza Cavour, Palazzo Gambalunga, sede della Biblioteca Gambalunghiana, Palazzo Buonadrata, sede della Cassa di Risparmio, Palazzo Cima, Palazzo Diotallevi, Palazzo Giovannini, Palazzo Massani, Palazzo Ricciardelli, Palazzo Ripa, Palazzo Zavagli.\nAl XIX secolo risale Palazzo Ghetti, mentre del 1914 \u00e8 il Palazzo della Cassa di Risparmio, costruito in piazza Luigi Ferrari come sede di rappresentanza della storica banca riminese.\nSul colle di Covignano e sugli altri poggi che circondano la citt\u00e0 sorgono splendide ville signorili, sede di proprietari terrieri e residenze di rappresentanza, immerse nel verde di vigneti, oliveti e giardini formali di lecci e cipressi, tra cui Villa Des Vergers, Villa Mattioli, Villa Alvarado, Villa Bianchini, Villa Cantelli, Villa il Castellaccio e Castello Miramare.\nPer molti secoli l'unica fontana monumentale della citt\u00e0, di fondamentale importanza in quanto fonte di approvvigionamento idrico, fu la fontana della Pigna, in piazza Cavour, affiancata dal \u201cfontanone\u201d dei cavalli nella stessa piazza. Nel 1928 fu costruita la fontana dei Quattro Cavalli a Marina Centro, a ornamento dei giardini del Kursaal.\nL'antica pescheria e il faro, edifici storici della marineria, risalenti alla met\u00e0 del Settecento, testimoniano la vitalit\u00e0 \neconomica, imprenditoriale e marittima della citt\u00e0, che fu per lungo tempo uno dei principali porti pescherecci e commerciali dell'Adriatico.\nPer la sua tradizione di localit\u00e0 turistica, tra le pi\u00f9 antiche in Italia, la citt\u00e0 possiede inoltre numerosi esempi di architetture balneari, quali hotel, stabilimenti balneari e villini, tra cui il Grand Hotel, le palazzine Roma e Milano, i villini Solinas, Baldini, Recordati e Cacciaguerra, a Marina Centro.\nArchitetture militari.\nIl patrimonio storico di architetture militari di Rimini riassume l'immagine e la struttura stessa della citt\u00e0 dall'antichit\u00e0 romana fino al primo Quattrocento, documentandone i caratteri fondanti, l'evoluzione e gli eventi storici.\nLe mura, con i suoi torrioni e le sue porte, e il castello costituirono per secoli un sistema difensivo importante per la vita cittadina sotto molteplici aspetti: protezione dai pericoli esterni, elemento essenziale dell'assetto urbanistico e controllo sui commerci con il territorio circostante.\nRimini ebbe una cinta muraria fin dalla sua fondazione (268 a.C.); nel III secolo d.C. fu costruito un nuovo sistema fortificato che rimase operativo per molto tempo, fino al Medioevo, quando nuove esigenze militari richiesero l'edificazione di una nuova cerchia fortificata, voluta dall'imperatore Federico II.\nLa cinta muraria malatestiana fu costruita in fasi differenti tra la met\u00e0 del XIV e l'inizio del XV secolo, a difesa della citt\u00e0 e del borgo San Giuliano, seguendo un tracciato leggermente esterno rispetto alle precedenti mura di et\u00e0 repubblicana e federiciana. Le mura del borgo San Giuliano furono edificate per volere di Galeotto I Malatesta nel 1359, mentre la cinta muraria della citt\u00e0 fu costruita nel 1426 da Carlo Malatesta.\nCastel Sismondo, voluto da Sigismondo Pandolfo Malatesta come residenza signorile e fortezza al tempo stesso, coronava il sistema difensivo malatestiano connettendosi alla cinta muraria cittadina.\nAl mutare delle tecniche militari e delle condizioni politiche, tra la fine del Settecento e la met\u00e0 dell'Ottocento, quasi tutte le porte cittadine furono abbattute e sostituite da barriere daziarie; ulteriori distruzioni avvennero nel Novecento, quando l'espansione urbana varc\u00f2 l'antico e ormai obsoleto limite delle mura.\nStrade e piazze.\nRimini presenta una struttura urbana di origine romana, composta da piazze e strade pi\u00f9 volte trasformate nel tempo, che testimoniano la sua evoluzione attraverso i secoli.\nPiazze.\nPiazza Cavour, centro della vita cittadina dal Medioevo, e piazza Tre Martiri, l'antico foro romano, sono le due piazze principali di Rimini, punti di ritrovo e d'incontro, nei quali si svolgono tradizionalmente cerimonie, mostre e mercati.\nTra le grandi piazze della citt\u00e0 figurano inoltre piazza Malatesta, anticamente unita a piazza Cavour, sulla quale prospettavano la cattedrale e il castello, e piazza Luigi Ferrari, realizzata nell'Ottocento con un importante rinnovamento urbanistico.\nStrade.\nLe principali strade storiche sono il corso d'Augusto, l'antico decumano massimo, che collega l'Arco d'Augusto al ponte di Tiberio attraversando le piazze principali, affiancato da caff\u00e8, negozi, grandi magazzini, palazzi nobiliari e sedi di rappresentanza delle principali istituzioni pubbliche e private della citt\u00e0, e via Giuseppe Garibaldi, l'antico cardo massimo, che collega Porta Montanara alla stazione ferroviaria.\nUn carattere distintivo della vecchia Rimini \u00e8 dato da numerose piazzette, che compongono angoli particolarmente suggestivi: le piazzette Gregorio da Rimini o \u201cdelle poveracce\u201d, San Bernardino, Ducale, Zavagli, Gaiana e dei Servi nel centro storico, e le piazzette San Giuliano, Pozzetto, Ortaggi, Gabena, Padella e Pirinela nel borgo San Giuliano.\nDecoro urbano.\nLe strade e le piazze di Rimini sono ornate da monumenti, sculture, colonne e iscrizioni di diverse epoche. Tra i pi\u00f9 importanti, si ricordano la colonna di Giulio Cesare, costruita nel 1555 per celebrare l'allocuzione che qui l'imperatore romano rivolse ai soldati della XIII legione dopo il passaggio del Rubicone, il monumento a Paolo V, in piazza Cavour, eretto nel 1614 come atto di riconoscenza della citt\u00e0 a papa Paolo V Borghese e il monumento ai caduti della Grande Guerra in piazza Luigi Ferrari, realizzato da Bernardino Boifava nel 1926.\nSiti archeologici.\nRimini possiede il pi\u00f9 grande patrimonio archeologico dell'Emilia-Romagna, eredit\u00e0 del suo lungo passato e del suo ruolo di importante nodo stradale, centro economico e punto di riferimento per il territorio.\nLa ricchezza di ritrovamenti si deve all'opera di Luigi Tonini, il pi\u00f9 illustre storico riminese, e ai numerosi scavi effettuati nella seconda met\u00e0 del Novecento, che hanno prodotto una disponibilit\u00e0 documentaria molto ampia sulla storia e sulla struttura della citt\u00e0 romana, sull'architettura, l'arte, i culti religiosi, l'economia e molteplici aspetti della vita quotidiana dei suoi abitanti.\nI rinvenimenti includono le rovine del monumentale anfiteatro, numerose domus di et\u00e0 repubblicana e imperiale, resti della sede stradale, necropoli sorte lungo le vie consolari e impianti produttivi. I siti archeologici di tre domus, grandi abitazioni signorili che riflettono nei loro caratteri architettonici e decorativi il contatto con la cultura greca e il diffondersi della filosofia dell'\u201cotium\u201d, sono stati conservati in loco: la domus del Chirurgo, la domus di palazzo Massani e la domus della Camera di Commercio. Il complesso dei siti archeologici riminesi include inoltre gli scavi archeologici dell'ex Consorzio Agrario e del convento di S. Giuliano, la Colonna miliare del Terzo Miglio a Miramare e il Ponte romano di S. Vito.\nAree naturali.\nRimini ha un ampio sistema di verde pubblico, con 1,3 milioni di\u00a0m\u00b2 di parchi e giardini in ambito urbano (9,4\u00a0m\u00b2/ab) e un totale di 3,2 milioni di\u00a0m\u00b2 di aree verdi nell'intero territorio comunale, inclusi parchi fluviali, impianti sportivi e aree naturalistiche.\nIl sistema del verde comprende una serie di grandi parchi urbani, creati lungo l'antico corso del fiume Marecchia e del torrente Ausa, parchi e giardini di quartiere, viali alberati e verde d'arredo.\nI principali parchi cittadini sono il parco XXV Aprile, il parco Giovanni Paolo II, il Parco Alcide Cervi, il Parco Maria Callas, il Parco Fabbri, il Parco della Ghirlandetta, il Parco Federico Fellini, il Parco Sandro Pertini, a Marebello, e il Parco Giovanni Briolini, a S. Giuliano Mare.\nIl complesso arboreo presente nel territorio riminese comprende circa 42.000 alberi, appartenenti a 190 diverse specie, in prevalenza tigli, platani, aceri, pioppi, pini e querce. Nel comune di Rimini sono presenti 23 grandi esemplari arborei tutelati come alberi monumentali per la loro et\u00e0 e il loro valore naturalistico, tra cui il platano di piazza Malatesta, la roverella del parco Giovanni Paolo II, i cipressi di S. Agostino, l'olmo di viale Amerigo Vespucci e i tigli di S. Fortunato.\nLa rete ciclabile cittadina si articola nel verde dei parchi e lungo i viali pi\u00f9 importanti, collegando i principali monumenti, le attrazioni turistiche, le spiagge e i luoghi di ritrovo e offrendo opportunit\u00e0 a diverse categorie di utenti, dagli spostamenti urbani, alla mountain bike, al cicloturismo.\nLa rete ciclabile urbana \u00e8 connessa, attraverso il parco XXV Aprile, al percorso ciclabile che collega Rimini a Saiano lungo il corso fluviale del Marecchia.\nSociet\u00e0.\nEtnie e minoranze straniere.\nAl 31\u00ba dicembre 2019 la popolazione straniera residente era di 20 471 persone. Le nazionalit\u00e0 maggiormente rappresentate erano:\nQualit\u00e0 della vita.\nNella classifica Ecosistema urbano 2020 stilata da Legambiente, la citt\u00e0 si posiziona al 14\u00ba posto tra le citt\u00e0 pi\u00f9 virtuose in Italia in materia di tutela dell'ambiente. \nLa raccolta differenziata si attesta al 71,8% nell'anno 2020. \nRimini, insieme ai territori di Bellaria-Igea Marina, dei comuni della Valmarecchia e della Repubblica di S. Marino, \u00e8 servita dall'impianto di depurazione di S. Giustina, che utilizza la tecnica di ultrafiltrazione a membrane. Per superare la gran parte dei divieti temporanei di balneazione disposti quando, in occasione di piogge intense o temporali, si rende necessario lo scarico in mare di acque reflue, nel 2013 sono stati avviati lavori di potenziamento della rete fognaria, il cui completamento \u00e8 previsto per il 2024. Gli interventi eseguiti tra il 2013 e il 2020 hanno permesso di eliminare quasi del tutto i divieti temporanei di balneazione a Marina Centro, Viserba, nella zona sud di Viserbella e nelle zone nord di Rivabella e Torre Pedrera, in aggiunta ai tratti costieri gi\u00e0 non interessati (la zona nord di Marina Centro, la zona sud di Bellariva, Marebello, la zona nord di Rivazzurra e la zona centrale di Torre Pedrera).\nRimini \u00e8 al 25\u00ba posto per il clima tra i capoluoghi di provincia italiani secondo Il Sole 24 Ore.\nCultura.\nIstruzione.\nBiblioteche.\nLa Biblioteca Civica Gambalunga, storica istituzione fondata nel 1617 dal giureconsulto Alessandro Gambalunga, svolge un ruolo preminente nella vita culturale cittadina.\nIl patrimonio librario, costituito da circa 2.000 volumi al tempo della fondazione e ampliato nel corso dei secoli da acquisti e donazioni \u2013 tra cui quelle del cardinale Giuseppe Garampi e dell'antichista Adolphe Noel des Vergers \u2013 conta attualmente 280.000 libri (di cui 60.000 antichi), 1.350 manoscritti, 6.000 stampe e 80.000 fotografie.\nTra le edizioni a stampa del XV secolo, gli incunaboli, spiccano il \"De claris mulieribus\" (1497) di Giacomo Filippo Foresti, tratto in parte dall'omonima opera di Giovanni Boccaccio\", e il De re militari \" (1472) di Roberto Valturio, trattato di larga divulgazione sull'arte della guerra dedicato a Sigismondo Pandolfo Malatesta. La raccolta di codici miniati, provenienti da diversi ambiti culturali e linguistici europei, annovera il \"Regalis Historia\" di frate Leonardo (XIV secolo) e il \"De Civitate Dei\" di Sant'Agostino (inizi del XV secolo).\nScuole.\nHanno sede a Rimini istituzioni scolastiche pubbliche di ogni ordine e grado: il territorio comunale conta 13 nidi d'infanzia comunali, 12 scuole dell'infanzia statali, 39 scuole primarie statali, 5 scuole secondarie statali di primo grado e 11 scuole secondarie statali di secondo grado (4 licei, 3 istituti tecnici, 3 istituti professionali e un istituto di studi musicali).\nIl pi\u00f9 antico liceo cittadino \u00e8 il Liceo Classico \u201cGiulio Cesare\u201d, istituito nel 1800 e ospitato prima all'interno di Palazzo Gambalunga, poi a Palazzo Buonadrata e, dal 1996, nell'attuale sede di Via Maurizio Brighenti. Tra gli alunni celebri che frequentarono il liceo si ricordano Giovanni Pascoli, Federico Fellini, Sergio Zavoli e Antonio Paolucci.\nUniversit\u00e0.\nIl Campus di Rimini dell'Universit\u00e0 di Bologna, sede di decentramento di attivit\u00e0 e strutture dell'ateneo bolognese, \u00e8 frequentato da circa 5.800 studenti. I corsi di laurea del Campus riminese appartengono a otto facolt\u00e0:\nMusei.\nIl Museo della Citt\u00e0, principale istituzione museale di Rimini, fu inaugurato come \"Galleria Archeologica\" al piano terra di Palazzo Gambalunga nel 1872 dallo storico riminese Luigi Tonini, assai attivo nella ricerca e nello studio del patrimonio archeologico locale, che da secoli d'altronde rivestiva uno spiccato interesse nella cultura cittadina data la grandiosit\u00e0 dei monumenti e delle rovine che l'et\u00e0 romana aveva qui lasciato.\nLa galleria fu il primo museo della citt\u00e0 e fu concepita come raccolta di antichit\u00e0 etrusche e romane rinvenute a Rimini e nelle campagne circostanti.\nNel 1923 il museo fu ordinato nelle sale del convento di San Francesco e nel 1938 fu ampliato con una sezione di arte medievale. I materiali furono sottratti alle distruzioni belliche con il trasferimento tra il 1940 e il 1943 di gran parte dei reperti in due distinti rifugi a Spadarolo e Novafeltria. Nel 1964 le raccolte furono trasferite a Palazzo Visconti e infine, nel 1990, nel grande Collegio dei Gesuiti, progettato dall'architetto bolognese Alfonso Torregiani e ultimato nel 1749.\nNella sezione archeologica sono esposti corredi delle necropoli villanoviane di Verucchio e Covignano, frammenti architettonici, sculture, mosaici, ceramiche, monete di et\u00e0 repubblicana e imperiale e il singolare corredo medico dalla \"domus del chirurgo\". Nella raccolta del lapidario romano, ordinato nella corte del convento, figurano monumenti funerari, epigrafi e miliari.\nLa sezione di arte medievale e moderna comprende raccolte di pittura, scultura, ceramica e oggetti d'arte di scuola romagnola (Giovanni da Rimini, Giuliano da Rimini, Guido Cagnacci), emiliana (Guercino, Vittorio Maria Bigari), toscana (Domenico Ghirlandaio, Agostino di Duccio) e veneta (Giovanni Bellini) dal XIV al XIX secolo.\nIl museo organizza esposizioni temporanee e promuove attivit\u00e0 di ricerca, studio e restauro del patrimonio storico e artistico cittadino.\nNel 2020 \u00e8 stato inaugurato il PART (Palazzi dell'Arte di Rimini), si tratta di una galleria d'arte contemporanea nata grazie alla collaborazione tra il Comune e la Fondazione della Comunit\u00e0 di San Patrignano. Ospita opere di propriet\u00e0 della Fondazione San Patrignano di artisti come Vanessa Beecroft, Sandro Chia, Enzo Cucchi, Damien Hirst, Emilio Isgr\u00f2, Igor Mitoraj, Mimmo Paladino, Michelangelo Pistoletto, Mario Schifano.\nIl Museo Fellini, dedicato all'omonimo regista riminese, ospita esposizioni temporanee di documenti, disegni, scenografie e costumi relativi alla produzione cinematografica di Federico Fellini.\nIl 19 agosto 2021 \u00e8 inaugurato il nuovo Fellini Museum Rimini ospitato in tre sedi: Castel Sismondo, Piazza Malatesta e\nPalazzo del Fulgor.\nIl Museo degli Sguardi, attualmente chiuso, ospitato nella settecentesca Villa Alvarado, sul colle di Covignano, fu istituito nel 2005 con l'acquisizione dei reperti del \"Museo delle culture extraeuropee \u201cDinz Rialto\u201d \", fondato a Rimini nel 1972 dall'omonimo esploratore padovano, delle raccolte del \"Museo Missionario Francescano delle Grazie\" e di collezioni private. Il museo conta oltre 3.000 pezzi provenienti da Cina, Oceania, Africa e America precolombiana: dipinti, sculture, oggetti d'uso, totem, maschere, strumenti musicali e tessuti illustrano i modi in cui il mondo occidentale ha guardato storicamente alle culture di questi paesi.\nIl Museo della Piccola pesca e della Marineria, a Viserbella, documenta la storia della marineria riminese attraverso una raccolta di imbarcazioni, attrezzi per la pesca, modelli, fotografie e un'ampia collezione di conchiglie, provenienti da tutto il bacino del Mediterraneo.\nNel comune di Rimini sono presenti due musei privati: il Museo dell'Aviazione in cui ha sede anche il Museo dell'Aeromodellismo a Sant'Aquilina, al confine con la Repubblica di San Marino, e il Museo Nazionale del Motociclo, in localit\u00e0 Casalecchio.\nMedia.\nStampa.\nLa citt\u00e0 pu\u00f2 vantare, a meno di trent'anni di distanza dalla data di fondazione della prima gazzetta italiana a Firenze, la pubblicazione del suo primo giornale, il \"Rimino\" (1660), stampato dal tipografo veneziano Simbene Simbeni.\nNegli anni compresi tra l'Unit\u00e0 d'Italia e la prima met\u00e0 del Novecento il largo numero di testate riminesi riflette la variet\u00e0 e la pluralit\u00e0 delle posizioni e degli interessi cittadini.\nAssai numerose furono le testate di partiti politici (\"Il Progressista\", \"La Vita Nuova\", \"L'Alfabeto\", \"Italia\", \"Il Mulo\", \"L'Azione Democratica\", \"La Discussione\", \"Il Momento\", \"La Riscossa\", \"L'Ausa\", \"La Lotta\", \"Il Giornale del Popolo\") e le testate fasciste (\"La Penna Fascista\", \"La Prora\", \"Il Tricolore\", \"La Testa di Ponte\", \"Il 33\"), cui si affiancarono quelli di istituzioni pubbliche, enti religiosi, categorie professionali e movimenti culturali.\nSingolare testimonianza delle vicende storiche, dello sviluppo turistico e dell'evoluzione dei costumi sono i periodici balneari (\"Corriere dei Bagni\", \"Nettuno\", \"La Sirena\", \"Galatea\", \"La tregua di Attila\", \"Zigh-zagh\", \"Il Gazzettino Verde\", \"La Perla dell'Adriatico\", \"Il Nautilo\", \"Loreley\", \"Il Concerto\", \"Il Lunario\", \"Il Lido\", \"Il Moscone\", \"Il Ficcanaso\", \"Il Giojante\", \"Allegre Giornate\").\nL'informazione locale di Rimini \u00e8 curata dalle redazioni dei quotidiani \"Corriere di Rimini\", \"Il Resto del Carlino\", il \"Corriere Romagna\" e dal settimanale cattolico \"Il Ponte\".\nRadio.\nLa prima emittente radiofonica della citt\u00e0 fu \"Radio Rimini\" (1975), le cui trasmissioni proseguirono fino al 1993. A Rimini ha sede \"Radio Icaro\", fondata a Riccione nel 1981 e facente parte del circuito nazionale di radio cattoliche \u201cInblu\u201d.\nTelevisione.\nLa prima emittente televisiva cittadina fu Babelis tv poi rinominata \"TeleRimini\" (dal 2006 \"Rete 8-V.G.A\") le cui trasmissioni ebbero inizio nel dicembre 1971, con servizi sulla citt\u00e0 e il suo territorio, telecronache di eventi sportivi e telefilm. L'informazione televisiva locale \u00e8 curata inoltre da \"Teleromagna\" e \"IcaroTV\", che si occupano di cronaca, sport, folklore e programmi di approfondimento.\nArte.\nLo sviluppo delle arti figurative a Rimini fu sempre condizionato in larga misura da apporti esterni, cui si devono opere assai rappresentative: l'assenza di una cultura artistica locale realmente attiva e autonoma spiega bene questo fenomeno, protrattosi nei secoli pur con alcune rare eccezioni. La dispersione e la distruzione di molte testimonianze d'arte, dovute specialmente ai bombardamenti della seconda guerra mondiale, non sempre consentono una lettura unitaria della storia artistica locale.\nI monumenti pi\u00f9 grandiosi dell'antichit\u00e0 a Rimini, l'Arco d'Augusto e il Ponte di Tiberio, furono costruiti per iniziativa dall'imperatore Augusto. Grandi edifici pubblici e importanti luoghi collettivi (anfiteatro, teatro, foro, terme) sorsero nella prima et\u00e0 imperiale secondo forme architettoniche e modelli ormai consolidati. I caratteri tipologici dell'edilizia residenziale di et\u00e0 imperiale non hanno riscontri nelle regioni della Gallia Cisalpina, tanto per la complessit\u00e0 planimetrica, quanto per la ricchezza di ambienti di rappresentanza e la presenza di vasche ornamentali. In et\u00e0 romana Rimini fu un centro artistico importante, per la presenza di pregevoli opere di importazione e per lo sviluppo in loco di officine e scuole specializzate nella produzione di ceramiche, terrecotte architettoniche, bronzi artistici e mosaici, che raggiunsero altissimi livelli tecnici.\nCon l'istituzione del libero comune sorsero in fasi distinte le sedi del potere civile, Palazzo dell'Arengo e Palazzo del Podest\u00e0, la cui struttura \u00e8 analoga a quella dei broletti dell'Italia settentrionale. La pi\u00f9 importante testimonianze dell'architettura ecclesiastica medievale \u00e8 rappresentata dalla chiesa di Sant'Agostino. Intorno al 1310 Giotto dipinse gli affreschi e il \"Crocifisso\" su tavola della chiesa di San Francesco: opere importantissime che furono determinanti per lo sviluppo della Scuola riminese del Trecento, espressione artistica autonoma e di alto livello, alla quale appartennero il Maestro dell'Arengo, Giovanni Baronzio, Neri da Rimini, Giovanni da Rimini, Giuliano da Rimini e Francesco da Rimini.\nNella prima met\u00e0 del Quattrocento il signore di Rimini, Sigismondo Pandolfo Malatesta, le cui ambizioni di mecenatismo furono di certo finalizzate ad accrescere il suo prestigio, promosse la costruzione di opere architettoniche di assoluto rilievo: il Tempio Malatestiano di Leon Battista Alberti e Castel Sismondo. Per il monumento che doveva rendere immortale il suo nome, il Tempio Malatestiano, Sigismondo Pandolfo Malatesta chiam\u00f2 Agostino di Duccio e Piero della Francesca, il cui affresco, \"Sigismondo Pandolfo Malatesta in preghiera davanti a san Sigismondo\", insieme al ritratto su tavola del signore custodito al Louvre, rappresenta una tappa fondamentale nel percorso stilistico del maestro toscano. Nella seconda met\u00e0 del secolo giunsero a Rimini, sempre su commissione malatestiana, opere di Giovanni Bellini e Domenico Ghirlandaio.\nDopo la caduta dei Malatesta, perduto il ruolo di capitale, non si ebbero pi\u00f9 grandi opere a Rimini. L'architettura barocca sfugg\u00ec agli eccessi e ai fasti propri di questo stile e mantenne un carattere pi\u00f9 sobrio e controllato, al pari delle coeve opere bolognesi. La pittura barocca assunse spiccati accenti naturalistici nei dipinti di Guido Cagnacci e Giovan Francesco Nagli, detto il Centino, che si distinguono per le ricerche formali sull'uso della luce. Le architetture neoclassiche pi\u00f9 significative furono realizzate da architetti forestieri, tra cui Giuseppe Valadier, Giuseppe Achilli e Luigi Poletti. Tra la fine del XIX secolo e gli inizi del XX, secondo il nuovo gusto borghese per lo storicismo eclettico ed il linguaggio dell'Art Nouveau, sorsero grandi alberghi, villini e stabilimenti per l'alta societ\u00e0, concepiti come volumi tradizionali ma arricchiti da decorazioni floreali e motivi esotici.\nNel complesso scenario dell'architettura contemporanea spiccano le opere di Paolo Portoghesi, Massimiliano Fuksas, Mario Cucinella, Ron Arad e dello studio GMP (Gerkan, Marg und Partner). Opere rappresentative dell'arte riminese del Novecento sono le sculture informali di Elio Morri e Arnaldo Pomodoro (autore del monumento funebre a Federico Fellini), le illustrazioni per grandi firme della moda di Ren\u00e9 Gruau, la street art di Eron; da ricordare inoltre i manifesti balneari di noti grafici e pittori italiani e stranieri, tra cui Adolfo Busi, Marcello Dudovich e Milton Glaser.\nTeatro.\nCerta \u00e8 la presenza di un teatro stabile a Rimini dal 1681, quando il Consiglio comunale decise la trasformazione del salone dell'Arengo in una sala teatrale di grandi dimensioni a palchetti in legno su progetto del veneziano Pietro Mauri. Gli spettacoli delle compagnie filodrammatiche qui rappresentati furono seguiti per breve tempo dal giovane Carlo Goldoni, trasferitosi a Rimini per studiare alla scuola di filosofia dei Domenicani.\nLe strutture del teatro si rivelarono ben presto insufficienti per il limitato numero di posti e furono smantellate nel 1839 a causa di motivi statici.\nAnche il \"Teatro Buonarroti\", fondato nel 1816 e frequentato principalmente da esponenti dell'aristocrazia riminese, dovette essere chiuso nel 1843 per minacce di crolli.\nTra il 1842 e il 1857 fu costruito il \"Teatro comunale Vittorio Emanuele II\" (dal 1947 dedicato a Amintore Galli), progettato da Luigi Poletti secondo gli ormai tradizionali canoni del teatro ottocentesco. Il monumentale edificio neoclassico, preceduto da un portico a cinque arcate, si componeva di un grande atrio a tre navate al piano terra, di un foyer al piano superiore e di una cavea di tre ordini di ventuno palchi sui quali girava la balconata del loggione.\nIl teatro, inaugurato con la prima de l\"'Aroldo\" di Giuseppe Verdi, diretta dal maestro di Busseto, ospit\u00f2 prestigiose stagioni liriche e di prosa fino alla sua parziale distruzione, avvenuta nel dicembre 1943 a causa di un bombardamento aereo.\nDal dopoguerra ad oggi le rappresentazioni ripresero al moderno \"Teatro Ermete Novelli\", inaugurato nel 1935 a Marina Centro, sul luogo dell'Arena Lido, che allietava con serate di prosa e di operette il soggiorno dei turisti al lido di Rimini.\nCinema.\nRimini compare per la prima volta sullo schermo in alcuni filmati sulla vita balneare, tra cui il documentario \"Rimini l'Ostenda d'Italia\" (1912). Negli anni trenta i cinegiornali \"Luce\" celebrano la conquista del tempo libero e la nascita del turismo di massa, divulgando per la prima volta l'immagine della citt\u00e0 a un vasto pubblico. Fu tuttavia Federico Fellini, tra i pi\u00f9 noti registi della storia del cinema, a rendere celebri nel mondo personaggi, luoghi e atmosfere di Rimini attraverso i suoi film, ispirati alla sua citt\u00e0 natale, anche se girati quasi interamente negli studi di Cinecitt\u00e0, a Roma: \"I vitelloni\" (drammatico 1953), \"8\u00bd\" (drammatico 1963, premio Oscar 1964), il documentario \"I clowns\" (1970) e specialmente \"Amarcord\" (drammatico 1973, premio Oscar 1975).\nI film e gli scritti del regista rivelano la conflittualit\u00e0 del suo rapporto con Rimini. Fellini ammise di non tornarvi volentieri: una sorta di imbarazzo nacque in lui per avere \u201cspeculato\u201d tanto sulla sua citt\u00e0, che rappresentava per lui pi\u00f9 una \u201cdimensione della memoria\u201d che un luogo reale. Nei suoi lungometraggi ricorrono spesso, con significati allegorici, i temi autobiografici e le rievocazioni oniriche del mare, simbolo dell'avventura e del viaggio, del mondo contadino e popolare, della ricchezza e dello sfarzo del Grand Hotel, della citt\u00e0 che scompare nei banchi di nebbia delle giornate invernali.\nOltre ai lungometraggi di Fellini, tra i numerosi film girati a Rimini spiccano \"La prima notte di quiete\" (drammatico 1972, regia di Valerio Zurlini), \"Rimini Rimini\" (comico 1987, regia di Sergio Corbucci), \"Abbronzatissimi\" (comico 1991, regia di Bruno Gaburro), \"Sole negli occhi\" (drammatico 2001, regia di Andrea Porporati), \"Da zero a dieci\" (drammatico 2002, regia di Luciano Ligabue) e \"Non pensarci\" (commedia 2007, regia di Gianni Zanasi).\nMusica.\nIl primo musicista riminese di cui si abbiano notizie fu Sant'Arduino da Rimini (X secolo); una tradizione musicale di un certo rilievo \u00e8 testimoniata nel secolo successivo dalla presenza di una \u201cScuola cantorum\u201d presso la cattedrale di Santa Colomba.\nTra il XV e il XVI secolo \u00e8 da ricordare la significativa presenza di Guillaume Dufay, compositore francese tra i pi\u00f9 importanti del tempo, che fu alla corte malatestiana fino al 1427 e vi compose numerose opere, e di Pietro Aaron, che nel 1518 divenne il primo maestro di cappella del coro della cattedrale.\nNel 1690 la citt\u00e0 diede i natali a Carlo Tessarini, violinista e compositore di concerti, sonate e sinfonie.\nRimini diede anche i natali al musicista Benedetto Neri 1771 - 1841, che visse e mor\u00ec a Milano, dove fu professore al Conservatorio e Direttore musicale del Duomo.\nAmintore Galli, illustre musicologo e compositore nato nel 1845 a Talamello, frequent\u00f2 il Ginnasio di Rimini prima di trasferirsi a Milano per studiare al Conservatorio. Galli fu critico per il quotidiano musicale \u201cIl Secolo\u201d e compose nel 1886 l\"'Inno dei lavoratori\"; a lui fu dedicato nel 1945 il Teatro comunale di Rimini.\nTra la fine dell'Ottocento e i primi anni del Novecento una certa vivacit\u00e0 caratterizz\u00f2 lo Stabilimento dei Bagni, presso il quale si tenevano eventi mondani e serate danzanti; negli stessi anni furono ospiti del lido di Rimini il soprano Elena Bianchini Cappelli e il tenore Enrico Caruso.\nIn anni recenti la citt\u00e0 diviene ispirazione per l'omonimo album di Fabrizio De Andr\u00e9, pubblicato nel 1978, ed \u00e8 ricordata in diverse canzoni popolari italiane e straniere: \"Rimini\" (Fabrizio De Andr\u00e9), \"Inutile\" (Francesco Guccini), \"Amarcord\" (Nino Rota, nella colonna sonora dell'omonimo film di Fellini), \"Adriatico\" (Claudio Lolli), \"Tokyo storm warning\" (Elvis Costello), \"Ritorna a Rimini\" (Fred Buscaglione). Sono nati a Rimini il cantautore Samuele Bersani, la cantante Raffaella Cavalli, il compositore e regista Roberto Paci Dal\u00f2 e il compositore e produttore discografico Carlo Alberto Rossi, autore di canzoni di successo (\"Le mille bolle blu\" e \"E se domani\" di Mina).\nAl centro della panoramica musicale riminese vi \u00e8, dal 1828, l'associazione Filarmonica Citt\u00e0 di Rimini che interviene alle principali manifestazioni istituzionali della citt\u00e0 ed organizza concerti e manifestazioni musicali.\nCucina.\nLa cucina riminese \u00e8 semplice, popolare, ed \u00e8 legata indissolubilmente alle tradizioni della civilt\u00e0 contadina e alla cultura della terra, con influssi peculiari dovuti alla posizione tra mare e collina, al confine tra Romagna e Marche. I piatti riminesi si basano sull'uso di farina, uova, formaggi, carne e legumi, ingredienti classici della cucina romagnola, ai quali si aggiungono il pesce azzurro, di cui il mare Adriatico era ricchissimo, le erbe aromatiche \u2013 aglio, finocchio selvatico, prezzemolo, rosmarino, rosole, ortica, rucola \u2013 e prodotti tipici locali, tra cui olio extravergine di oliva, strigoli, bietole e spinaci.\nIl piatto principale \u00e8 tradizionalmente la pasta, asciutta, in brodo o al forno, preparata in molte forme diverse. I primi piatti si ottengono quasi tutti dalla sfoglia, uno degli elementi distintivi della cucina locale: un impasto di uova e farina, lavorato a mano e steso con il mattarello, dalla superficie fine e lievemente rugosa per assorbire i condimenti. Una versione verde della sfoglia, preparata con l'aggiunta di spinaci, viene utilizzata per le lasagne al forno. Tra i primi figurano i cappelletti, i passatelli in brodo, le lasagne al forno, i cannelloni, i nidi di rondine, i ravioli, le tagliatelle, i garganelli, i maltagliati, gli gnocchi e gli strozzapreti, spesso conditi con rag\u00f9 di carne o con burro e salvia.\nI secondi piatti comprendono piatti di carne quali il pollo alla cacciatora, il coniglio in porchetta, le zucchine ripiene, i salumi, le grigliate miste composte da braciole di castrato e salsicce di maiale, e piatti di pesce, tra cui le grigliate di sgombri, saraghine, sardoncini e sarde, gli spiedini di pesce cotti sul \u201cfocone\u201d, le seppie con i piselli, le fritture di calamaretti e di bianchetti (qui conosciuti come \u201comini nudi\u201d).\nLa piada, chiamata anche piadina, \u00e8 un pane di antica tradizione, sottile e friabile, ottenuto da un impasto di farina, acqua, strutto e sale, e fatta cuocere al fuoco su un testo di terracotta o in ghisa. \u00c8 spesso accompagnata a grigliate di carne o di pesce, salsicce, verdure gratinate, salame, prosciutto, formaggi freschi o erbe di campagna. I cassoni, o crescioni, sono focacce ripiene che costituiscono una variante \u201cchiusa\u201d della piada e vengono farciti con numerosi ripieni differenti: rosole ed erbe di campo, patate e salsicce, pomodoro e mozzarella.\nI contorni comprendono insalate miste, verdure gratinate, patate al forno, strigoli saltati in padella, olive marinate con finocchio selvatico, aglio e scorza d'arancia.\nI dolci riminesi sono rustici e venivano preparati quasi esclusivamente in occasione del Natale e del Carnevale. La ciambella appartiene alla tradizione di Natale; i fiocchetti e le castagnole a quella di Carnevale; la piada dei morti \u00e8 un dolce con noci, uvetta, pinoli e mandorle, caratteristico del mese di novembre. La zuppa inglese \u00e8 un dolce particolarmente ricco che combina il gusto delicato della crema pasticciera a quello robusto dei savoiardi imbevuti in diversi liquori. I dessert di frutta includono i fichi caramellati, le pesche con l'Albana e le fragole con il vino rosso.\nProdotti tipici locali sono lo squacquerone, formaggio fresco a pasta molle, dal sapore leggermente acidulo, e la saba, sciroppo d'uva o mosto cotto, usato per la preparazione di dolci. \nL'olio extravergine di oliva ha una tradizione storica testimoniata dalla presenza di frantoi attivi sin dall'antichit\u00e0. La produzione di olio deriva principalmente dalla variet\u00e0 Correggiolo, la pi\u00f9 diffusa sul territorio, dal colore giallo con riflessi verdi molto intensi e dal sapore fruttato, con note aromatiche di mandorla verde. \nI vini pi\u00f9 noti sono il Sangiovese, dal colore rosso rubino carico, e il Trebbiano, bianco asciutto e armonico, ma anche altri vini si sono imposti per le loro caratteristiche qualitative: il Pagadebit, la Rebola, il Cabernet Sauvignon e l'Albana, bianco secco e amabile risalente probabilmente all'epoca romana.\nEventi.\nManifestazioni ed eventi di primo piano si tengono a Rimini in ogni periodo dell'anno.\nOgni anno sono in programma diversi eventi: dalle rassegne \u2013 la pi\u00f9 nota delle quali \u00e8 la Sagra Musicale Malatestiana \u2013, a concerti, eventi sportivi (\"Paganello\"), culturali \"Festival del mondo antico\", e mondani, tra cui particolare rilievo ha la \"Notte Rosa\", che si festeggia in contemporanea lungo l'intera costa dell'Emilia-Romagna. In inizio estate altri eventi caratterizzano la citt\u00e0, uno di questi \u00e8 \"Al M\u00e8ni\", Rimini diventa la capitale italiana del gusto, il Circo 8 e 1/2 dei sapori, showcooking degli chef, street food gourmet, gelati stellati, mercato dei prodotti di contadini, artigiani e designer.\nTra il 1954 e il 1956 la citt\u00e0 fu sede delle finali del concorso di bellezza Miss Italia, che videro l'elezione di Eugenia Bonino nel 1954, Brunella Tocci nel 1955 e Nives Zegna nel 1956.\nPer quanto riguarda le manifestazioni ed eventi fieristici, Rimini \u00e8 dotata di un quartiere fieristico moderno e funzionale capace di attirare milioni di visitatori ogni anno. Nel solo 2015 il quartiere Fieristico di Rimini ha visto in calendario 41 manifestazioni, totalizzato 8.525 espositori, mentre i congressi e gli eventi ospitati sono stati 141, e il tutto ha generato oltre 2 milioni di presenze. La societ\u00e0 che organizza tali eventi fieristici \u00e8 l\"'Italian Exhibition Group S.p.A.\" societ\u00e0 per azioni, quotata in borsa. Il quartiere fieristico di Rimini presidia quattro distretti economici (Travel &amp; Tourism, Technology &amp; Enviroment, Entertainment &amp; Leisure e Hotel &amp; Food Industry) con manifestazioni ad alta specializzazione (35 tra annuali e biennali, 11 delle quali con la qualifica di internazionale e per la maggior parte organizzate direttamente).\nIl quartiere fieristico di Rimini si compone:\nGrazie a queste strutture fieristiche Rimini \u00e8 sede di congressi nazionali e internazionali. Ad esempio, la citt\u00e0 ospita il \"Meeting per l'amicizia fra i popoli\" e le \"Giornate internazionali di studio \u201cPio Manz\u00f9\u201d\", nell'ambito dei quali si tengono interventi, mostre e incontri su temi di attualit\u00e0, societ\u00e0 e politica.\nGeografia antropica.\nUrbanistica.\nRimini presenta un impianto urbano di origine romana, riconoscibile dalla regolarit\u00e0 dei tracciati viari del centro storico. Tale impianto, basato su due assi fondamentali, il decumano (Corso d'Augusto) e il cardo massimo (via Giuseppe Garibaldi \u2013 via IV Novembre), era originariamente compreso entro i limiti naturali rappresentati dal Marecchia a NO e dell'Ausa a SE. I limiti difensivi rimasero per secoli coincidenti con le mura aureliane.\nNel Medioevo la citt\u00e0 si espanse verso il porto, dotandosi di una nuova cinta muraria e trasformando alcune aree del centro urbano, come i rioni Montecavallo, Pomposo e Clodio, con strade strette e dall'andamento sinuoso, irregolare e concentrico. I mutamenti verificatisi tra il XV e il XIX secolo non comportarono modifiche sostanziali all'impianto ormai consolidato della citt\u00e0. Le vaste aree libere parzialmente coltivate a orti che esistevano nel tessuto urbano furono rimarginate solo tra la met\u00e0 dell'Ottocento e i primi anni del Novecento.\nNel 1825 l'immigrazione e soprattutto la necessit\u00e0 di localizzare fuori dalla cinta muraria le attivit\u00e0 produttive portarono alla formazione, lungo le tre direttrici per l'entroterra, del borgo Sant'Andrea. Questo sobborgo si aggiunse a quelli di San Giuliano e San Giovanni, esistenti rispettivamente almeno dall'XI e XVI secolo, anche se pi\u00f9 volte ricostruiti. Nel 1843 fu costruito il primo stabilimento balneare (1843), che fu collegato direttamente alla citt\u00e0 attraverso Viale Principe Amedeo.\nDall'inizio del Novecento, grazie allo sviluppo turistico e demografico, Rimini si estese all'esterno della cinta muraria, verso la stazione ferroviaria e il mare. Nel secondo dopoguerra l'espansione delle nuove periferie e la definitiva saturazione della fascia a mare della linea ferroviaria portarono ad una saldatura dell'area urbana con le frazioni litoranee e gli altri centri della Riviera romagnola, che si configura oggi come una conurbazione costiera estesa per oltre 50\u00a0km.\nSuddivisioni storiche.\nIl centro storico di Rimini, compreso entro la cinta muraria malatestiana, fu storicamente diviso fin dall'et\u00e0 medievale in quattro rioni: Cittadella, Clodio, Pomposo e Montecavallo. I confini esatti dei quartieri non sono noti, ma si suppone dovessero coincidere con le maggiori strade storiche della citt\u00e0: gli attuali Corso d'Augusto, Via Giuseppe Garibaldi e Via Alessandro Gambalunga.\nIl rione Cittadella, nella zona occidentale del centro, ospitava le principali sedi del potere civile e religioso (i palazzi comunali, Castel Sismondo e la Cattedrale di Santa Colomba) e rappresentava di fatto il quartiere pi\u00f9 importante della citt\u00e0 storica.\nIl rione Clodio, il pi\u00f9 settentrionale, aveva un carattere popolare e un impianto urbanistico strettamente legato alla presenza del fiume Marecchia e alla vicinanza all'antica linea di costa, molto pi\u00f9 arretrata rispetto a quella odierna.\nIl rione Pomposo, il pi\u00f9 vasto, assunse il proprio nome dal monastero dei Benedettini di Pomposa; un'ampia parte del territorio per secoli fu occupata da conventi e orti, scomparsi in seguito all'espansione del 1907.\nIl rione Montecavallo, che costituisce il settore meridionale del centro storico, si caratterizza per l'andamento curvilineo delle strade, di origine medievale e legate alla presenza della Fossa Patara, e per il piccolo rilievo detto \u201cMontirone\u201d.\nAll'esterno della cinta muraria, lungo le principali strade, si sviluppavano quattro borghi, completamente assorbiti dall'espansione urbana tra gli anni cinquanta e sessanta del Novecento: San Giuliano, Sant'Andrea, San Giovanni e Marina.\nIl borgo pi\u00f9 antico ed importante era quello di San Giuliano, lungo la Via Emilia, abitato da pescatori ed esistente gi\u00e0 nell'XI secolo. Il borgo San Giovanni e il borgo Sant'Andrea (noto anche come borgo Mazzini) furono entrambi distrutti nel corso di un incendio nel 1469. Il primo, sviluppatosi lungo la Via Flaminia e abitato da piccoli artigiani e borghesi, fu ricostruito intorno alla met\u00e0 del Cinquecento; il secondo, formatosi lungo le strade di collegamento con l'entroterra \u2013 Via Covignano, Via Marecchiese e Via Monte Titano \u2013 fu ricostruito solo a partire dal 1825. Il borgo di Marina, sviluppatosi dal XV secolo lungo la riva destra del fiume Marecchia ed indissolubilmente legato alle attivit\u00e0 portuali, fu radicalmente trasformato a causa degli sventramenti per l'apertura di Via dei Mille (1932) e dei bombardamenti della seconda guerra mondiale, particolarmente pesanti data la vicinanza ai ponti cittadini e allo scalo ferroviario.\nSuddivisioni amministrative.\nLa legge n. 42/2010 ha soppresso le circoscrizioni nei comuni con meno di 250\u00a0000 abitanti. In precedenza il Comune di Rimini era cos\u00ec suddiviso:\nFrazioni e localit\u00e0.\nFrazioni litorale nord.\nLe frazioni litoranee a nord della citt\u00e0 sono cinque (da nord-ovest a sud-est): Torre Pedrera, Viserbella, Viserba, Rivabella e San Giuliano Mare. Le localit\u00e0 di Bellaria e Igea Marina, oggi unite nel comune omonimo, furono frazioni di Rimini fino al 1956.\nQuesto tratto di costa, lungo circa 6\u00a0km, presenta un arenile meno profondo rispetto alla marina di Rimini e protetto dall'erosione da scogliere, con fondali molto bassi (a 500 metri dalla costa si raggiungono circa 5 metri di profondit\u00e0).\nTorre Pedrera, la frazione pi\u00f9 settentrionale, deve il suo nome all'antica torre fatta costruire nel 1673 in prossimit\u00e0 del fiume Pedriera come difesa contro gli attacchi dei pirati. \u00c8 dotata di una propria stazione ferroviaria (stazione di Rimini Torre Pedrera) sulla linea Ferrara-Rimini.\nViserba, la pi\u00f9 antica e popolosa tra le frazioni settentrionali, si svilupp\u00f2 dopo il 1889, con l'inaugurazione della stazione ferroviaria (stazione di Rimini Viserba) sulla linea Ferrara-Rimini, creata per favorire il commercio dei materiali della corderia, una fabbrica presente dal 1840 e passata da semplice mulino a pillificio e corderia.\nNel 1908 Viserba fu collegata al Lido di Rimini dalla strada litoranea, lungo la quale sorsero numerosi villini, ancora oggi in parte esistenti. Nella prima met\u00e0 del Novecento Viserba ebbe l'appellativo di \"regina delle acque\", per la presenza della fonte Sacramora e di abbondanti acque nel sottosuolo, dovute alla sua posizione al centro della conoide fluviale del Marecchia. Dal secondo dopoguerra Viserba si \u00e8 espansa ulteriormente verso l'entroterra (\"Viserba Monte\"), fino a raggiungere in tempi recenti la Strada statale 16 Adriatica, attraverso la costruzione di un vasto quartiere di edilizia popolare.\nSan Giuliano Mare, separata dal centro di Rimini solo dal porto canale, \u00e8 sede della darsena \"Marina di Rimini\", il maggiore porto turistico della citt\u00e0, dotato di 680 posti barca.\nFrazioni litorale sud.\nLe frazioni litoranee a sud di Rimini sono quattro (da nord-ovest verso sud-est): Bellariva, Marebello, Rivazzurra e Miramare. La citt\u00e0 di Riccione, oggi comune autonomo, costituiva la frazione pi\u00f9 meridionale del comune di Rimini fino al 1923.\nLungo questo tratto costiero, lungo circa 5\u00a0km, sorgono le principali colonie marine di Rimini: il Sanatorio Comasco (1906) e l'Ospizio Marino Bolognese \u201cA. Murri\u201d (1912) a Bellariva, la Colonia Villa Margherita (1920) a Marebello, la Colonia Enel a Rivazzurra (1932) e le colonie Novarese (1934) e Bolognese (1932) a Miramare. Questo tratto di costa fu quasi interamente edificato durante il forte sviluppo turistico degli anni sessanta del Novecento, quando, senza ancora un piano regolatore, furono costruiti uno a ridosso dell'altro numerosi hotel economici e pensioni, aperti a partire da aprile-maggio.\nLa maggiore frazione litoranea meridionale, nonch\u00e9 la pi\u00f9 antica, \u00e8 Miramare, sorta nei primi anni del Novecento e sviluppatasi dagli anni trenta lungo viale Ivo Oliveti e la strada litoranea. Miramare \u00e8 sede dell'Aeroporto internazionale \u201cFederico Fellini\u201d e possiede una propria stazione ferroviaria sulla linea ferroviaria Bologna-Ancona; ospita inoltre il centro termale marino di Riminiterme.\nAltre frazioni importanti.\nSan Lorenzo in Correggiano (in dialetto riminese San Lur\u00e8nz in Curzein), situata sull'omonimo colle, posto tra via Coriano e via Montescudo a circa 4\u00a0km dalla Strada statale 16 Adriatica, ha una popolazione di circa 500 abitanti. Da sempre parte del contado riminese, nel 1371 era ricordata come \"Villa Plebis Sancti Laurentii in Coregiano\" e ospitava 34 focolari. Il celebre orientalista Giuseppe Adolfo Noel des Verges compr\u00f2 in questi luoghi nel 1843 la Villa des Vergers.\nElenco completo delle frazioni e delle localit\u00e0 abitate, in ordine alfabetico\nBellariva, Belvedere, Borgo nuovo, Ca' Acquabona, Ca' Guda, Ca' Palloni, Ca' Rinaldi, Ca' Spina, Ca' Tentoni, Ca' Tomba, Calastra nuova, Calor\u00e8, Casalecchio, Case della Fossa, Case Monte Cieco, Case Orsoleto, Case Pradese, Casetti, Casetti Prazzolo, Corpol\u00f2, Dogana, Fienili, Fornace, Fornace di Miramare, Fornace Marchesini, Gaiofana, Gaiofana di Vergiano, Ghetto Casale, Ghetto Masere, Ghetto Mavos, Ghetto Petini, Ghetto Piccinelli, Ghetto Randuzzi, Ghetto Tamagnino, Ghetto Tombanuova, Ghetto Turco, Grillo, Grottarossa, Il Palazzone, La Brusada, La Cerbaiola, La Fasolina, La Zingarina, Lagone, Le Casette, Macanno, Malte, Marano, Marebello, Miramare di Rimini, Missiroli, Monte Cieco, Morri, Mulino Carlotti, Ospedaletto, Orsoleto, Osteria, Osteria del Bagno, Osteria del Fiume, Padulli, Pelito, Pozzi, Rivabella, Rivazzurra, Sacramora, Sabanelli, San Fortunato, San Giovanni in Bagno, San Giuliano, San Giuliano mare, San Lorenzo monte, San Lorenzo in Correggiano, San Martino in Riparotta, San Martino in Venti, San Martino monte L'Abate, San Paolo, San Salvatore, San Vito, Santa Aquilina, Santa Cristina, Santa Giustina, Santa Maria in Cerreto, Spadarolo, Stazione Vergiano, Torre Pedrera, Tramontana, Urbinit\u00e0, Variano, Vergiano, Villa Francolini, Villaggio 1\u00ba maggio, Viserba, Viserba monte, Viserbella.\nEconomia.\nRimini \u00e8 un centro turistico di importanza internazionale. L'economia \u00e8 basata sul terziario turistico, il cui sviluppo, iniziato nella prima met\u00e0 dell'Ottocento e definitivamente affermatosi con il \"miracolo economico\" del secondo dopoguerra, ha condizionato gli altri settori: il terziario avanzato, il commercio, l'edilizia e l'industria. Tra i maggiori albergatori si possono ricordare Arpesella, Marchetti, Amati e Grossi. L'agricoltura e la pesca, che per secoli costituirono le principali risorse economiche per la citt\u00e0, sono settori secondari, anch'essi in parte subordinati alle attivit\u00e0 turistiche.\nTerziario.\nIl turismo a Rimini nacque inizialmente come soggiorno di tipo terapeutico, per cure talassoterapiche, idroterapiche ed elioterapiche, evolvendosi in villeggiatura balneare d'\u00e9lite alla fine dell'Ottocento, in turismo medio e piccolo borghese nel Ventennio fascista e, nel secondo dopoguerra, in turismo di massa.\nRimini concentra circa un quarto dell'offerta alberghiera regionale, con oltre 1.000 hotel, di cui circa 220 aperti tutto l'anno, per un totale di 72.000 posti letto, oltre a residence, appartamenti, villette, bed &amp; breakfast e campeggi.\nIl turismo si basa sul settore balneare, accanto al quale si sviluppa l'offerta legata alle fiere e ai congressi, agli eventi, alla notte, alla cultura, al benessere e all'enogastronomia.\nRimini \u00e8 sede di fiere e congressi internazionali, con un quartiere fieristico e un palacongressi tra i pi\u00f9 importanti in Europa, grazie alla posizione geografica e alla concentrazione di strutture ricettive, servizi e attrattive che la citt\u00e0 offre.\nIl commercio, come numero di imprese e di addetti, figura tra i principali settori economici, con un importante centro commerciale all'ingrosso, due ipermercati, grandi magazzini, supermercati e centinaia di negozi e boutique.\nIndustria.\nL'industria, meno sviluppata rispetto al turismo e al terziario, comprende numerose aziende di media e piccola dimensione operanti nei settori alimentare, della meccanica del legno, dell'edilizia, dell'arredamento, dell'abbigliamento e dell'editoria. Rimini \u00e8 sede inoltre di uno storico stabilimento delle Officine Manutenzione Ciclica di Trenitalia, specializzato nelle attivit\u00e0 di manutenzione e riparazione di mezzi di trazione diesel. \nIl sistema produttivo riminese comprende due principali poli industriali e artigianali: quello delle Celle e quello del Villaggio I maggio, situati rispettivamente a nord-ovest e a sud-ovest della citt\u00e0.\nAgricoltura.\nL'agricoltura riveste un'importanza marginale rispetto agli altri settori per l'economia locale.\nLe colture pi\u00f9 diffuse nel riminese in termini di superficie coltivata sono, nell'ordine, l'erba medica, il frumento, il grano duro, la vite, l'olivo, l'orzo e il sorgo. Tra gli alberi da frutto predominano l'albicocco, il pesco e il susino.\nImportanti la tradizione vitivinicola, con i vitigni Sangiovese, Trebbiano, Rebola, Pagadebit e Albana, e la produzione di olio extravergine d'oliva (con l\"'Olio Colline di Romagna Dop\"), da cultivar Correggiolo, Frantoio, Moraiolo, Pendolino e Rossina.\nPesca.\nIl settore della pesca ha un'importanza secondaria nell'economia della citt\u00e0, nonostante rappresenti una delle attivit\u00e0 storiche del territorio. Rimini \u00e8 uno tra i principali porti pescherecci del mare Adriatico e la sua flotta, con un centinaio di barche, \u00e8 la pi\u00f9 ampia del compartimento riminese, che comprende un tratto di circa 50\u00a0km di costa, da Cattolica a Cesenatico.\nArtigianato.\nPer quanto riguarda l'artigianato, Rimini \u00e8 rinomata soprattutto per la produzione di ceramiche, di medaglie artistiche, di mobili artistici in stile, di pizzi a tombolo, di intarsi su marmo, e per i laboratori di abbigliamento.\nInfrastrutture e trasporti.\nStrade.\nRimini \u00e8 collegata alla rete autostradale nazionale tramite due caselli, situati a nord e a sud della citt\u00e0, della autostrada A14 Bologna-Taranto.Altre strade importanti che interessano il comune sono: la strada statale 9 Via Emilia, la strada statale 16 Adriatica e la via Flaminia.\nFerrovie.\nLa citt\u00e0 \u00e8 attraversata da due linee ferroviarie, la Bologna-Ancona e la Ferrara-Ravenna-Rimini, ed \u00e8 servita da cinque impianti tra stazioni e fermate: Rimini, RiminiFiera, Rimini Miramare, Rimini Viserba e Rimini Torre Pedrera.\nIn tempi precedenti, la citt\u00e0 fu dotata di altre due linee ferroviarie:\nEntrambe le linee erano a scartamento ridotto da 950\u00a0mm ed inizialmente furono esercite in concessione da societ\u00e0 private, rispettivamente la Societ\u00e0 Veneto Emiliana Ferrovie Tranvie (SVEFT) e la Societ\u00e0 Anonima delle Ferrovie e Tramvie Padane (FTP).\nAeroporti.\nRimini \u00e8 servita dall'Aeroporto di Rimini, il secondo della regione come numero di passeggeri. La pista, nata come aeroporto militare, ospit\u00f2 il 5\u00ba Stormo intitolato a Giuseppe Cenni (Medaglia d'oro al valor militare). L'aeroporto viene talvolta utilizzato come scalo secondario di Bologna.\nMobilit\u00e0 urbana.\nIl trasporto pubblico del bacino di Rimini, comprendente le linee autobus urbane e interurbane a servizio della citt\u00e0 e della provincia, \u00e8 gestito da Start Romagna. Start Romagna esercisce anche la filovia interurbana per Riccione, che nel 1939 sostitu\u00ec la preesistente tranvia extraurbana, la quale svolgeva anche servizio urbano.\nDal 23 novembre 2019 \u00e8 attivo il servizio di autobus a transito rapido \"Metromare\" (in precedenza Trasporto Rapido Costiero), che collega la stazione di Rimini e la stazione di Riccione con 15 fermate intermedie, viaggiando in sede riservata lungo un itinerario sopraelevato adiacente alla linea ferroviaria (eccetto per il tratto finale su sede promiscua presso la stazione di Riccione).\nCar sharing.\nDal 28 giugno 2021 Rimini \u00e8 servita dal servizio di car sharing a flusso libero \"Corrente\", di Trasporto Passeggeri Emilia-Romagna, presente in citt\u00e0 con 50 vetture elettriche \"Renault Zoe\"..\nAmministrazione.\nGemellaggi.\nRimini \u00e8 gemellata con:\nSport.\nImpianti sportivi.\nA Rimini sono presenti 66 impianti sportivi pubblici comunali e 8 provinciali, che comprendono lo stadio \"Romeo Neri\", dotato di 9.800 posti a sedere e di una pista di atletica, lo stadio del baseball dei Pirati, centri sportivi polifunzionali, campi da calcio, palestre, piscine, pattinodromi e campi da rugby. La citt\u00e0 \u00e8 dotata inoltre di due palasport, il 105 Stadium, da 5.000 posti, e il palasport \"Flaminio\", da 2.800 posti.\nCimitero Monumentale di Rimini.\nTra i personaggi famosi abbiamo:"}
{"id": "1284806", "revid": "222571", "url": "https://it.wikipedia.org/wiki?curid=1284806", "title": "AMDG", "text": ""}
{"id": "1284807", "revid": "1305772", "url": "https://it.wikipedia.org/wiki?curid=1284807", "title": "Epsilon (disambigua)", "text": ""}
{"id": "1284815", "revid": "84184", "url": "https://it.wikipedia.org/wiki?curid=1284815", "title": "Cerutti", "text": ""}
{"id": "1284821", "revid": "72396", "url": "https://it.wikipedia.org/wiki?curid=1284821", "title": "New York State League", "text": "La New York State League \u00e8 una lega minore indipendente del baseball USA.\nNon affiliata alla Major League Baseball, opera nello stato di New York e ha iniziato la sua attivit\u00e0 il 3 luglio 2007. Vi hanno partecipato quattro squadre e tutte le partite si sono disputate al Murnane Field di Utica.\nLa New York State League \u00e8 esistita in modo che giocatori della Major o Minor League avessero un'altra opportunit\u00e0 di giocare ad alto livello. Sebbene il livello della New York State League fosse classificato come A, i giocatori nelle leghe indipendenti generalmente non sono osservati molto dai team della MLB.\nI campioni 2007 sono stati i Rome Coppers.\nIl 19 luglio 2007 \u00e8 stato annunciato che la lega avrebbe terminato le operazioni a Utica a causa della carenza di pubblico. La NYSL ha annunciato il 27 luglio che giocher\u00e0 la stagione 2008 a New York City ."}
{"id": "1284822", "revid": "4711", "url": "https://it.wikipedia.org/wiki?curid=1284822", "title": "Guarani FC", "text": ""}
{"id": "1284823", "revid": "4711", "url": "https://it.wikipedia.org/wiki?curid=1284823", "title": "Coritiba", "text": ""}
{"id": "1284824", "revid": "4711", "url": "https://it.wikipedia.org/wiki?curid=1284824", "title": "Coritiba FC", "text": ""}
{"id": "1284825", "revid": "4711", "url": "https://it.wikipedia.org/wiki?curid=1284825", "title": "EC Bahia", "text": ""}
{"id": "1284826", "revid": "287204", "url": "https://it.wikipedia.org/wiki?curid=1284826", "title": "Palais Porcia", "text": "Il Palais Porcia \u00e8 un palazzo storico che si trova a Monaco di Baviera.\nArchitettura.\nIl palazzo fu il primo esempio di architettura barocca in stile italiano della citt\u00e0. Venne costruito per conto della famiglia Fugger su progetto di Enrico Zuccalli, tra il 1693-94. Successivamente venne acquistato dai conti \"T\u00f6rring\" e successivamente dal principe elettore Carlo Alberto; quest'ultimo lo chiam\u00f2 \"Palais Porcia\". Il piano terra \u00e8 decorato a bugnato, con l'ingresso caratterizzato da colonne in stile tuscanico. I due piani superiori sono separati da colonnine. Dopo essere stato acquistato da Carlo Alberto, l'interno venne restaurato in stile rococ\u00f2 da Fran\u00e7ois de Cuvilli\u00e9s il vecchio, con alcuni interventi di Johann Baptist Zimmermann. La balaustra della balconata venne sostituita da una ringhiera ornamentale in ferro battuto. Nel 1819 il palazzo venne acquistato dalla \"Societ\u00e0 del Museo Letterario\" e nel 1820 l'ala posteriore venne ingrandita con la costruzione di un salone da ballo e di una sala concerti, quest'ultima progettata da Leo von Klenze. Nel 1934 il palazzo venne acquistato da una banca."}
{"id": "1284827", "revid": "400518", "url": "https://it.wikipedia.org/wiki?curid=1284827", "title": "I tre dell'Operazione Drago", "text": ""}
{"id": "1284828", "revid": "287204", "url": "https://it.wikipedia.org/wiki?curid=1284828", "title": "Cerruti", "text": ""}
{"id": "1284831", "revid": "365417", "url": "https://it.wikipedia.org/wiki?curid=1284831", "title": "Norwegian Air Shuttle", "text": "Norwegian Air Shuttle ASA, conosciuta anche come Norwegian, \u00e8 una compagnia aerea a basso costo norvegese che opera in ambito sia nazionale che internazionale, la sua base principale \u00e8 l'Aeroporto di Oslo-Gardermoen.\nNel 2016 ha trasportato oltre 30 milioni di persone e nello stesso anno Norwegian si \u00e8 collocata al primo posto tra le compagnie aeree della Scandinavia e la 8\u00aa compagnia aerea europea.\nDal 2012 Norwegian si \u00e8 aggiudicata oltre 20 riconoscimenti importanti e 8 di questi durante l'anno 2015 e 2016 tra cui \"Europe's Best Low-Cost Airline\" e \"World's Best Low-Cost Long-Haul Airline\" assegnati da Skytrax World Airline Awards. Tutti i premi e riconoscimenti vinti durante gli anni sono esposti all'aeroporto di Oslo-Gardemoen nel terminal riservato esclusivamente a Norwegian.\nA ottobre 2017, Norwegian Air Shuttle opera con 52 aeromobili di tipo Boeing 737-800.\nLa compagnia opera numerosi voli attraverso le compagnie controllate, quali Norwegian Air International e Norwegian Air Sweden.\nStoria.\nGli inizi.\nLa Norwegian Air Shuttle ASA \u00e8 stata fondata il 22 gennaio 1993. Le attivit\u00e0 iniziali si basavano sull'acquisto di rami di attivit\u00e0 della defunta Busy Bee, che era una sussidiaria della compagnia \"Braathens\".\nBusy Bee era stata fondata nel 1966 e operava una variet\u00e0 di voli taxi, cargo, charter e wet lease, questi ultimi a nome della compagnia madre Braathens. Busy Bee fu posta in liquidazione alla fine del 1992, successivamente il Ministero della Difesa norvegese sciolse il suo contratto di noleggio con la societ\u00e0.\nDurante i primi nove anni di attivit\u00e0 di propriet\u00e0 indipendente, la Norwegian Air Shuttle ASA si focalizz\u00f2 sulla fornitura di voli regionali sulla costa occidentale della Norvegia in stretta collaborazione con Braathens\",\" con una flotta di tre Fokker F50.\nLa scala delle operazioni fu incrementata ed entro il 2002 la societ\u00e0 utilizzava sei Fokker F50 per servire gli aeroporti di Haugesund, Kristiansund, Molde, Stavanger e Trondheim a nome della Braathens. Inoltre, la rotta Stavanger-Newcastle era operata come rotta propria-autonoma.\nTra il 2000 e il 2002 la societ\u00e0 oper\u00f2 inoltre con elicotteri e aerei ambulanza attraverso la sua controllata Lufttransport AS, che fu successivamente scorporata. La Lufttransport AS \u00e8 la pi\u00f9 grande compagnia di elicotteri ambulanza in Scandinavia.\nStart-up delle operazioni a basso costo.\nEntro la fine del 2001, la SAS si fuse con la Braathens, unico cliente Norwegian Air Shuttle ASA.\nNei primi mesi del 2002 il CEO di SAS, J\u00f8rgen Lindegaard, annunci\u00f2 pubblicamente che \"Secondo il mio modo di vedere, non \u00e8 naturale che la Norwegian Air Shuttle ASA continui ad operare rotte nella parte occidentale della Norvegia a nome della Braathens al di l\u00e0 del contratto di cui dispone e che scadr\u00e0 il prossimo autunno. Norwegian Air Shuttle ASA non fa parte dei nostri piani per il futuro per le operazioni aeree in Norvegia\".\nDi fronte alla chiusura, la Norwegian Air Shuttle ASA rispose rapidamente decidendo di servire direttamente il mercato interno norvegese, che per ragioni topografiche e demografiche \u00e8 considerato uno dei pi\u00f9 grandi mercati di viaggio aereo nella regione nordica.\nLa Norvegia ha molte forti rotte nazionali tra cui due delle 10 rotte pi\u00f9 importanti d'Europa: Oslo-Bergen e Oslo-Trondheim. Combinato con un forte desiderio di una maggiore concorrenza e prezzi pi\u00f9 bassi a causa di un rallentamento economico e di un mercato monopolistico interno, l'ingresso sul mercato \u00e8 stato tempestivo e interessante per l'azienda.\nL'eccesso di capacit\u00e0 nel mercato degli aeromobili al momento cre\u00f2 buone opportunit\u00e0 di negoziare accordi di leasing favorevoli, contribuendo a garantire una base di costi competitivi.\nNel corso di un periodo di tre mesi la Norwegian firm\u00f2 contratti di dry lease di sei aeromobili Boeing 737-300 e aument\u00f2 il numero di dipendenti da 110 a 294.\nLa compagnia ottenne il Certificato di Operatore Aereo (COA) per volare con Boeing 737 il 30 agosto 2002, e il primo volo di linea part\u00ec giusto due giorni dopo. L'azienda cominci\u00f2 ad operare sulle quattro rotte pi\u00f9 trafficate in Norvegia, vale a dire le rotte da Oslo a Stavanger, Bergen, Trondheim e Troms\u00f8, in concorrenza frontale con SAS Braathens (ora conosciuta come SAS Norge). Con il desiderio di sottolineare la sua presenza e il \"suo spirito libero\", la societ\u00e0 cambi\u00f2 il logo e la livrea dei suoi aeromobili: la livrea \u00e8 adesso con il \"naso\" dell'aereo verniciato di rosso e il piano di coda verticale con impressi degli imprenditori ed eroi norvegesi.\nLa Norwegian continu\u00f2 ad operare i propri voli \"commuter\" con i turboprop per conto della SAS Braathens fino ad aprile 2003. Anche se la societ\u00e0 era contrattualmente vincolata a volare fino all'autunno 2003, la SAS Braathens prematuramente rescisse il contratto.\nAncora proprietaria di tre Fokker F50, l'azienda era autorizzata ad operare voli a corto raggio ed operazioni di decollo ed atterraggio corto (STOL) nel nord della Norvegia sulle rotte Troms\u00f8-Lakselv, Troms\u00f8-Andenes e Andenes-Bod\u00f8.\nLa societ\u00e0 cess\u00f2 tutte le operazioni con i Fokker F50 alla fine del 2003, al fine di concentrarsi esclusivamente su operazioni con i \"jet\" Boeing 737-300. I tre Fokker F50 rimanenti furono venduti nel corso del primo semestre del 2004.\nDurante il primo anno di operazioni con i jet, la Norwegian apr\u00ec 13 nuove rotte aggiuntive, che migliorarono notevolmente l'utilizzo della flotta di aeromobili, con una riduzione equivalente di costo per ora di volo e il costo per posto-km.\nNorwegian continu\u00f2 ad espandere la sua rete di collegamenti da tutte le principali citt\u00e0 in Norvegia per destinazioni sia nazionali che internazionali, in modo da realizzare ulteriori economie di scala. Dal primo anno completo di operazioni con i Boeing 737 nel 2003 fino al 2007, l'azienda ha aumentato i suoi ricavi del 341%, i suoi aerei del 313%, i passeggeri trasportati del 462% e le rotte servite del 633%.\nFin dall'inizio delle operazioni con i jet, il \"basso costo\" \u00e8 stato un punto focale per l'azienda. Oltre all'utilizzazione efficiente, alle economie di scala e ad una organizzazione snella, uno dei concetti chiave \u00e8 l'accessibilit\u00e0 semplice e abbordabile dei canali di distribuzione. Il canale di distribuzione principale della societ\u00e0 \u00e8 il suo sito internet, \"www.norwegian.com\", che \u00e8 tra i suoi vantaggi competitivi, infatti gli investimenti in tecnologia dell'informazione (IT) rimangono una priorit\u00e0 assoluta. Entro il 2008, i costi unitari sono scesi del 39% a partire dal 2003, corretti per il significativo aumento del prezzo del carburante. L'attuale livello di costi \u00e8 vicino alla met\u00e0 di quello del suo principale concorrente.\nLa compagnia divenne pubblica attraverso la quotazione in Borsa il 18 dicembre 2003, e raccolse 250 milioni di NOK con un'offerta che fu un tutto esaurito. A seguito della quotazione presso l'Oslo Stock Exchange, il nome ufficiale della societ\u00e0 fu cambiato in \"Norwegian Air Shuttle ASA\". L'azienda continu\u00f2 ad utilizzare il proprio marchio commerciale \"Norwegian\".\nLa storia recente.\nNel luglio 2006, la \"Norwegian Air Shuttle ASA\" apr\u00ec una nuova base presso l'aeroporto di Varsavia-Ok\u0119cie. Allo stesso tempo, fu fondata la \"Norwegian Air Shuttle Polska Sp.zo.o\" come societ\u00e0 operativa che fornisce servizi di marketing e equipaggi alla societ\u00e0 madre. La base in Polonia fu istituita al fine di catturare il forte potenziale di crescita in Polonia, considerando anche l'emigrazione \"intra-europea\" di lavoratori polacchi e il mercato in crescita per il tempo libero fuori della Polonia. La base fu definitivamente chiusa l'anno seguente.\nNel mese di aprile 2007, la societ\u00e0 firm\u00f2 una lettera di intenti con Finnair per l'acquisizione della loro controllata svedese, la compagnia aerea low cost commercialmente nota come \"FlyNordic\". La transazione fu approvata dalle autorit\u00e0 garanti della concorrenza nel luglio dello stesso anno e la transazione fu completata entro il 31 luglio 2007. L'azienda rinomin\u00f2 \"FlyNordic\" in \"Norwegian.se\" (formalmente Norwegian Air Shuttle Sweden AB) ed inizi\u00f2 a sostituire gli 8 MD-80, che erano nella flotta \"FlyNordic\", con dei Boeing 737 per soddisfare le esigenze della societ\u00e0 madre in termini di economia di esercizio e affidabilit\u00e0 di funzionamento.\nLa Norwegian sigl\u00f2 contratti di leasing per 11 Boeing 737-800 nel maggio 2007, subito fece seguito il pi\u00f9 grande ordine di aerei europeo dell'anno per 42 Boeing 737-800 \"HGW\" (alto peso lordo). Altre cinque locazioni di Boeing 737-800 furono firmati in quell'anno. Questi 58 Boeing 737-800 andarono a sostituire la vecchia flotta in leasing composta da 23 Boeing 737-300 e da 4 MD-80. I primi sette Boeing 737-800 furono ricevuti nel 2008 e le consegne proseguiranno fino a primavera 2016.\nNel tardo autunno del 2007, la societ\u00e0 lanci\u00f2 la banca \"on-line\" BankNorwegian AS, conservando il 20% della propriet\u00e0. Il programma di fedelt\u00e0 della compagnia aerea \u00e8 gestito in collaborazione con la banca.\nNel gennaio 2008, l'azienda lanci\u00f2 la societ\u00e0 telefonica Call Norwegian AS, di cui detiene interamente la propriet\u00e0. La societ\u00e0 fornir\u00e0 connettivit\u00e0 Internet a bordo dei nuovi Boeing 737-800 della compagnia aerea e nei principali aeroporti serviti da \"Norwegian\".\nDopo il crollo di una compagnia aerea concorrente con sede a Copenaghen nel mese di ottobre 2008 (la Sterling Airlines), la \"Norwegian\" annunci\u00f2 l'apertura di una nuova base a Copenaghen Kastrup. L'annuncio fu fatto meno di 14 ore dopo il fallimento, e il primo volo part\u00ec da Copenaghen nello stesso pomeriggio. A maggio 2009, la \"Norwegian\" operava 23 rotte dalla base danese.\nA partire da ottobre 2015 sono state annunciate nuove rotte da Madrid, Barcellona e Malaga verso le Isole Canarie (Gran Canaria, Fuerteventura e Tenerife).\nNel 2016 Norwegian ha trasportato 26 milioni di passeggeri.\nIl 6 aprile 2017 un comunicato stampa ufficiale di Norwegian annuncia nuovi collegamenti con gli aeroporti di Denver e Seattle da Londra-Gatwick a partire da settembre, confermando sempre di pi\u00f9 l'aggressiva presenza di Norwegian negli Stati Uniti.\nNel gennaio 2021, Norwegian e le sue filiali hanno iniziato a ridurre le loro flotte restituendo diversi aeromobili, tra cui Boeing 787 a lungo raggio, ai rispettivi locatori. Il 14 gennaio 2021, Norwegian ha annunciato che avrebbe interrotto tutti i servizi a lungo raggio per concentrarsi su una rete di rotte europee.\nDati di traffico.\nGli indicatori chiave della compagnia vengono mostrati nella tabella qui di seguito:\nFlotta.\nFlotta Norwegian Air Shuttle.\nA marzo 2021 la flotta Norwegian Air Shuttle, escluse le sussidiarie, risulta composta dai seguenti aerei:\nFlotta delle sussidiarie.\nA marzo 2021 le flotte delle sussidiarie di Norwegian Air Shuttle, risultano composte dai seguenti aerei:\nFlotta storica.\nNel corso degli anni le filiali di Norwegian hanno operato con i seguenti modelli di aeromobili:\nLivree.\nPromozionali.\nSu alcuni aeromobili sono state allestite livree pubblicitarie per alcune aziende.\nEroi sulle code \"Tail fin heroes\".\nSulla deriva della maggior parte degli aerei \u00e8 dipinto un importante personaggio principalmente norvegese:"}
{"id": "1284836", "revid": "567822", "url": "https://it.wikipedia.org/wiki?curid=1284836", "title": "Samguk yusa", "text": "Il Samguk yusa () \u00e8 una delle pi\u00f9 importanti opere storiografiche dell'antica Corea, scritta dal monaco buddhista Iryeon (1206-1289) e completata nel 1280. \nIl \"Samguk yusa\" \u00e8 meno analitico rispetto al \"Samguk sagi\" di Kim Bu-sik (1145), in quanto privilegia l'aspetto esotico e favoloso delle tradizioni storiche; per questo, si propone pi\u00f9 come testo epico che storico. \nComprende cinque libri: il primo libro tratta miti e saghe di fondazione dei Tre regni in cui era divisa l'antica Corea (Goguryeo, Baekje e Silla) e aneddoti vari; il secondo libro riporta fatti fantastici e non, che coinvolsero i sovrani di Silla; il terzo si occupa dell'arrivo e della diffusione del Buddhismo in Corea e dei principali monumenti buddhisti del tempo; il quarto riporta aneddoti vari sui monaci buddhisti famosi e il quinto libro comprende aneddoti e racconti popolari di vario tipo.\nIl testo era originariamente scritto in cinese arcaico, impiegato come lingua colta dai letterati coreani del tempo e primo metodo di scrittura conosciuto."}
{"id": "1284839", "revid": "547034", "url": "https://it.wikipedia.org/wiki?curid=1284839", "title": "New York State League (1885-1917)", "text": "La prima New York State League fu nel 1885 la seconda incarnazione della International League, una lega minore del baseball USA.\nLa seconda New York State League fu un'organizzazione di sei squadre operativa solo nel 1889: Oneida fu espulsa il 12 luglio, Seneca Falls fall\u00ec il 19 agosto.\nLa terza e pi\u00f9 longeva fu fondata nel 1899 e visse fino al 1917. Venne classificata come classe B nel 1902, quando la National Association of Professional Baseball Leagues venne fondata. Il circuito, che aveva squadre anche in Pennsylvania, era anche rispettabile per pubblico e altri giocatori rispetto alle altre serie minori dell'epoca. Binghamton e Utica parteciparono per tutte e 19 le stagioni."}
{"id": "1284841", "revid": "767487", "url": "https://it.wikipedia.org/wiki?curid=1284841", "title": "Palazzo Preysing", "text": "Il Palazzo Preysing, in tedesco, \"Palais Preysing\", \u00e8 un palazzo storico di Monaco di Baviera, in Germania.\nNotevole esempio dell'architettura rococ\u00f2 presenta due facciate gemelle opposte. Quella principale, orientale, su Residenzstra\u00dfe, presenta un frontone triangolare; mentre quella posteriore, occidentale, su Theatinerstra\u00dfe, ha un frontone rotondo.\nStoria e descrizione.\nIl conte Johann Maximilian IV Emanuel von Preysing, colonnello e consigliere del principe elettore Carlo VII di Baviera, possedeva gi\u00e0 un palazzo in questo luogo. Divenuto ormai \"vetusto e fatiscente\", a corte ne era deriso a tal punto che venne rimosso dal suo incarico in quanto la sua abitazione era ritenuta \"socialmente inaccettabile\". Il palazzo attuale venne commissionato dal conte Preysing all'architetto Joseph Effner che lo costru\u00ec tra il 1723 e il 1728. Tanta era la fretta di terminare i lavori che i muratori furono costretti a lavorare anche di notte alla luce delle torce.\nNe risult\u00f2 una residenza sontuosa e ammirevole, il primo esempio in citt\u00e0 dello stile rococ\u00f2. Vennero usate idee originali per la decorazione di tre delle facciate dell'edificio, poich\u00e9 la quarta \u00e8 adiacente alla Feldherrnhalle. Le facciate vennero decorate con stucchi che nascondono completamente la linea architettonica del palazzo. Esempio della sfarzosit\u00e0 delle decorazioni \u00e8 lo scalone d'onore con le balaustre sorrette da cariatidi. Nessun dettaglio fu sottovalutato e la decorazione a stucchi si deve al grande Dominikus Zimmermann.\nNel 1835 divenne il primo edificio commerciale della nuova fondazione della \"Bayerische Hypotheken- und Wechsel-Bank\".\nCuriosit\u00e0.\nIl palazzo \u00e8 chiamato anche \"\u00c4lteres Palais Preysing\" per distinguerlo dal poco lontano Palazzo Neuhaus-Preysing."}
{"id": "1284845", "revid": "1602064", "url": "https://it.wikipedia.org/wiki?curid=1284845", "title": "Paolo Gamba", "text": "Biografia.\nPaolo Gamba nasce da una famiglia povera nel 1712 a Ripabottoni (CB). Il padre, Giambattista, \u00e8 modesto decoratore e pittore e Paolo continuer\u00e0 l'attivit\u00e0 paterna. Con l'aiuto del vescovo di Larino, il giovane \u00e8 ammesso alla scuola di Francesco Solimena a Napoli, dove resta dal 1731 al 1737 formando la sua tecnica artistica.\nTornato in Molise ebbe un'intensa carriera girando per i paesi, lavorando soprattutto per il clero ed il suo Mecenate, il Vescovo di Larino. La sua produzione \u00e8 incentrata soprattutto su soggetti sacri che approfondisce studiando la Bibbia.\nLavorer\u00e0 a Larino, a Ripabottoni, a Montorio, a Sant'Elia a Pianisi, a Campodipietra, a Colletorto a Morrone del Sannio, a Fossalto; ad Agnone e a Matrice.\nLavora anche a Barrea, in Abruzzo e in Puglia. Muore nel 1782."}
{"id": "1284850", "revid": "848247", "url": "https://it.wikipedia.org/wiki?curid=1284850", "title": "Pilsotas", "text": "Pilsotas \u00e8 un grattacielo situato a Klaip\u0117da, in Lituania, nel distretto residenziale di Gandrali\u0161k\u0117s. Il grattacielo \u00e8 il pi\u00f9 alto nella categoria residenziale dei paesi baltici. Disegnata da Donatas Rakauskas, \u00e8 stata completata in maggio 2007.\nDati.\nIl Pilsotas \u00e8 alto 112 metri e ha 34 piani. La costruzione \u00e8 iniziata in giugno 2005 ed \u00e8 finita in maggio 2007. La torre \u00e8 situata a Klaip\u0117da, in Lituania, ed \u00e8 di carattere residenziale."}
{"id": "1284851", "revid": "1305772", "url": "https://it.wikipedia.org/wiki?curid=1284851", "title": "Canap\u00e8", "text": ""}
{"id": "1284852", "revid": "36426", "url": "https://it.wikipedia.org/wiki?curid=1284852", "title": "Bacchanalia", "text": ""}
{"id": "1284853", "revid": "38120", "url": "https://it.wikipedia.org/wiki?curid=1284853", "title": "Opera Scout Cattolica Aiuto ai Rifugiati", "text": ""}
{"id": "1284857", "revid": "365417", "url": "https://it.wikipedia.org/wiki?curid=1284857", "title": "Gandrali\u0161k\u0117s", "text": ""}
{"id": "1284866", "revid": "121144207", "url": "https://it.wikipedia.org/wiki?curid=1284866", "title": "K\u00fcnstlerhaus", "text": "La K\u00fcnstlerhaus (\"Casa degli artisti\") \u00e8 un palazzo situato a Monaco di Baviera in Germania.\nStoria.\nIl palazzo venne costruito tra il 1892 ed il 1900 su progetto di Gabriel von Seidl. \nIl 14 luglio 1944, durante la seconda guerra mondiale l'edificio venne parzialmente distrutto durante i bombardamenti aerei dell'aviazione britannica.\nL'edificio ha diversi corpi, disposti intorno ad un cortile interno, in finto stile rinascimentale, con timpani a gradini e decorazioni in bronzo. Gli interni del palazzo vennero completati grazie all'intervento di Franz von Lenbach, il quale raccolse i fondi e si dedic\u00f2 personalmente alla realizzazione degli interni. Le stanze sono decorate in stile liberty e in stile rinascimentale italiano. \nIl palazzo ospita un centro per conferenze, ma vengono organizzate anche mostre d'arte nel cortile interno."}
{"id": "1284869", "revid": "5588", "url": "https://it.wikipedia.org/wiki?curid=1284869", "title": "Valle di Daone", "text": ""}
{"id": "1284872", "revid": "289247", "url": "https://it.wikipedia.org/wiki?curid=1284872", "title": "San Tommaso di Canterbury", "text": ""}
{"id": "1284874", "revid": "116933302", "url": "https://it.wikipedia.org/wiki?curid=1284874", "title": "Il-yeon", "text": "Il-yeon divenne monaco a Muryangsa all'et\u00e0 di nove anni e super\u00f2 l'esame di selezione a monaco Seon alla giovane et\u00e0 di 22 anni. Successivamente conferm\u00f2 la sua fama acquisendo il titolo di Gran Maestro all'et\u00e0 di 54 anni.\nGli fu offerta, dal Re Chungnyeol di Goryeo la massima carica di precettore religioso nazionale all'et\u00e0 di 78 anni, ma rifiut\u00f2. Il Re insistette assegnandogli comunque il titolo onorifico e fu costretto a raggiungere la corte nella capitale Kaes\u014fng. Questo fu per\u00f2 per breve tempo perch\u00e9, con il pretesto di raggiungere la madre malata, torn\u00f2 presto alle sue montagne dove viveva, meditava e studiava. \nIl-yeon era uno scrittore e letterato di altissimo livello ed estremamente prolifico, tanto che la tradizione vuole che abbia scritto pi\u00f9 di 80 volumi su argomenti buddisti. Solo uno dei suoi testi sopravvive: il testo epico \"Samguk Yusa\"."}
{"id": "1284885", "revid": "339392", "url": "https://it.wikipedia.org/wiki?curid=1284885", "title": "Mercedes Wolf", "text": ""}
{"id": "1284893", "revid": "287204", "url": "https://it.wikipedia.org/wiki?curid=1284893", "title": "Etienne Jacques Joseph Alexandre MacDonald", "text": ""}
{"id": "1284894", "revid": "92723", "url": "https://it.wikipedia.org/wiki?curid=1284894", "title": "Camillo Morigia", "text": "Costru\u00ec la Tomba di Dante e progett\u00f2 molti altri edifici soprattutto a Ravenna.\nBiografia.\nUltimo discendente della nobile famiglia ravennate dei Morigia, lasci\u00f2 la sua ricca biblioteca e i suoi preziosi disegni alla Biblioteca Classense. Il 12 agosto 1767 la Comunit\u00e0 dei Savi (il Comune di Ravenna) gli rilascia l'attestato di abilitazione alle professioni di architetto e di perito matematico. Nel 1771 \u00e8 nominato perito agrimensore della Legazione di Romagna. Esegue il rifacimento della chiesa di S. Crispino in via P. Alighieri. Nel 1775 d\u00e0 inizio ai lavori per la facciata della Basilica di Santa Maria in Porto, che avranno la loro conclusione definitiva nel 1783, nel 1745 realizza la Chiesa di Sant'Andrea Apostolo di Massa Castello.\nNel 1776 da inizio ai lavori di costruzione della chiesa di S. Pier Damiano nella via Strigoni (attuale via C. Cattaneo); i lavori avranno termine nel 1778. Nello stesso anno, a Faenza, abbatte la Torre Vecchia del Palazzo del Podest\u00e0. Dal 1778 al 1781 esegue i lavori di restauro occorsi per la chiesa del Suffragio. Nel 1780, il 27 luglio ha inizio la costruzione della Tomba di Dante, portata a termine nel 1781.\nDal 1781 al 1783 viene eseguita la costruzione dei Magazzini del Porto di Ravenna. Nello stesso periodo vengono costruite le Scuole Pubbliche in via G. Pasolini (diventate poi la sede dell'Istituto Musicale G. Verdi). Dal 1785 al 1789 provvede al rifacimento della facciata del pubblico orologio nella piazza di Ravenna.\nNel 1786 provvede ad eseguire il tracciato della nuova strada Ravenna-Forl\u00ec e a costruire l'Arco Nuovo del Portonaccio nel borgo di porta Sisi (attuale Borgo San Rocco).\nNel 1792 ricostruisce la chiesa del piccolo paese di San Pietro in Campiano nella provincia a sud di Ravenna, dedicata a San Pietro sopra un antico oratorio pericolante.\nNell'anno 1793 esegue i lavori di risarcimento per l'allora Ospedale di Santa Maria della Croce in via Guaccimanni.\nAl momento non si conosce ancora la data esatta della Costruzione di villa Ginanni nella piccola frazione di Santo Stefano in provincia di Ravenna, bellissima villa neoclassica della nobile famiglia ravennate con un bell'oratorio adiacente e famosa ai tempi per un bellissimo giardino con labirinto.\nPurtroppo molto \u00e8 andato perduto e le strutture sono oramai dei ruderi per l'abbandono e l'incuria.\nAltri importanti lavori si trovano a Ravenna, a Rimini, a Urbino e a Piacenza.\nLa sua tomba \u00e8 nella chiesa di Santa Maria Maggiore a Ravenna."}
{"id": "1284899", "revid": "1656773", "url": "https://it.wikipedia.org/wiki?curid=1284899", "title": "Gianni Sassi", "text": "Biografia.\nInizia l'attivit\u00e0 nel 1963 aprendo a Milano, con Sergio Albergoni, l'agenzia di grafica pubblicitaria Studio \u00abAl.Sa\u00bb, che anni dopo creer\u00e0 le copertine per alcuni progetti musicali italiani, come Osage Tribe, Antonella Bottazzi, gli Area e il primo Franco Battiato (degli album \"Fetus\" e \"Pollution\"), oltre a numerose copertine dell'etichetta discografica Bla Bla e tutte quelle della Cramps.\nNel 1967 fonda con Daniela Palazzoli, Gianni-Emilio Simonetti e Sergio Albergoni la ED912 (editoria d'arte) che pubblica la rivista d'arte, cultura underground e contestazione giovanile \"beat\", che presenta soluzioni grafiche e cromatiche innovative; fece scalpore la copertina \"dipingi di giallo il tuo poliziotto\". Nel 1972 pubblica, con la complicit\u00e0 di Marco-Maria Sigiani e Sergio Albergoni, \"Frankenstein\", trimestrale di tecnologia, poesia e mercato.\nNel 1971 fonda, in societ\u00e0 con Franco Mamone e Sergio Albergoni, l'etichetta discografica Cramps, producendo artisti come Eugenio Finardi, Alberto Camerini, Claudio Rocchi, gli Arti e Mestieri, i Venegoni &amp; Co, gli Area, gli Skiantos e molti altri.\nIn collaborazione con il Gruppo Industriale Busnelli progetta il semestrale di design \u201cCaleidoscopio\u201d. Con Iris Ceramiche lavora alla pubblicazione di \u201cHumus\u201d, quadrimestrale di cultura, strategia e tecnica della ceramica.\nNel 1972 organizza la mostra all'aperto \u00abPollution: per una nuova estetica dell'inquinamento\u00bb. Una pavimentazione in Piazza Santo Stefano, con piastrelle Iris che ritraggono zolle di terra nel centro storico di Bologna. Partecipano ventiquattro artisti e due gruppi musicali. La mostra fu curata da Daniela Palazzoli e Luca M. Venturi.\nNel 1973 con gli Area scrive \"Luglio, agosto, settembre (nero)\". Nel 1974 con Sergio Albergoni pubblica \"Al.sa 30\", mensile di analisi economiche in collaborazione con \"Index\". \u00c8 tra i fondatori della Cooperativa Intrapresa.\nNel 1979 progetta ed edita \"Alfabeta\", rivista di letteratura che pubblicher\u00e0 114 numeri. Al 1982 risale l'inizio della collaborazione di Sassi con l'ARCI (\"Associazione Ricreativa e Culturale Italiana\"), per la creazione di manifesti che rinnovino l'immagine dell'associazione, e con il mensile di gastronomia \"La Gola\" (fu \"art director\"), tentativo editoriale di affiancare argomenti culturali al tema del cibo andando oltre la semplice proposta di ricette: ne nacque ARCI Gola, divenuta poi Slow Food. Nel 1984 prese parte al comitato promotore della prima Biennale della grafica di Cattolica, dedicata ai poster di pubblica utilit\u00e0 degli anni settanta e ottanta; dall'iniziativa deriv\u00f2, nel 1985, a Torino una mostra, \u00abSegnoPolis\u00bb, per il cui pieghevole Sassi scrisse \"Elogio del dilettante\", testo programmatico sul fare grafica che vagheggia un\u2019utopistica idea di dilettantismo quale fondamento per lo sviluppo di una grafica realmente creativa.\nNegli anni Ottanta Sassi organizza numerosi convegni, tra cui \"Il senso della letteratura\" (Palermo, 1984, incontro con cento intellettuali di discipline artistiche diverse), \"Stabat nuda Aestas: D\u2019Annunzio e la poesia, oggi\" (Viareggio, 1985), \"Io parlo di un certo mio libro\" (Roma, 1985, incontro tra scrittori e critici italiani e francesi), \"Tradizione, letteratura, valori\" (Mondello, 1986, con scrittori italiani, statunitensi e sovietici), \"Il gioco del futuro\" (Correggio, 1987, sul ruolo dell\u2019intellettuale fra creativit\u00e0 e nuove tecnologie), concorsi, mostre, rassegne e festival (ide\u00f2 e organizz\u00f2 per dieci anni, dal 1982 al 1992, \"Milanopoesia\").\n\u00c8 morto il 14 marzo 1993 a causa di un tumore."}
{"id": "1284901", "revid": "3732", "url": "https://it.wikipedia.org/wiki?curid=1284901", "title": "Malak Taus", "text": ""}
{"id": "1284903", "revid": "2167715", "url": "https://it.wikipedia.org/wiki?curid=1284903", "title": "Mini 650", "text": "La Classe Mini 6.50 \u00e8 una classe velica open, ossia con poche limitazioni.\nIl lo scafo \u00e8 lungo 6,50 metri, da condurre in solitario o in doppio. Esistono due categorie: Imbarcazioni di Serie e Imbarcazioni Protipo. Le prime sono modelli prodotti in pi\u00f9 esemplari (almeno 10) utilizzando materiali di facile reperibilit\u00e0 e costo contenuto; le seconde sono unit\u00e0 sperimentali e uniche in cui la personalizzazione e le soluzioni tecniche trovano campo libero. Queste ultime spesso utilizzano canard e deriva basculante (canting keel).\nLa Classe Mini 650 \u00e8 nata in seguito all'organizzazione della prima regata Mini Transat nel 1977: questa nuova gara d'alto mare e in solitaria, creata dall'inglese Bob Salmon in reazione alla dispendiosit\u00e0 dei mezzi delle grandi regate tradizionali, consente alle piccole imbarcazioni di 6,50 m al massimo di attraversare l'Atlantico in solitario. La Transat \u00e8 denominata Mini Transat proprio in riferimento alle dimensioni molto ridotte delle imbarcazioni che vi possono partecipare.\nCollegamenti esterni.\nSito ufficiale Classe Mini 6.50 italiana https://www.classemini.it"}
{"id": "1284905", "revid": "991694", "url": "https://it.wikipedia.org/wiki?curid=1284905", "title": "DKV Seguros Zaragoza", "text": ""}
{"id": "1284920", "revid": "287204", "url": "https://it.wikipedia.org/wiki?curid=1284920", "title": "Akrotiri (Grecia)", "text": "Akrotiri () \u00e8 un ex comune della Grecia nella periferia di Creta (unit\u00e0 periferica di La Canea) con 10.321 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di La Canea.\nSulla penisola che costituiva il territorio comunale si trovano alcuni importanti monasteri tra i quali quelli di Gouverneto e di Agia Triada."}
{"id": "1284923", "revid": "486946", "url": "https://it.wikipedia.org/wiki?curid=1284923", "title": "Sangham", "text": ""}
{"id": "1284927", "revid": "486946", "url": "https://it.wikipedia.org/wiki?curid=1284927", "title": "Sangam", "text": ""}
{"id": "1284939", "revid": "1745361", "url": "https://it.wikipedia.org/wiki?curid=1284939", "title": "Tobbiana", "text": "Tobbiana \u00e8 una frazione di Prato che fa parte della circoscrizione sud del comune.\nStoria e descrizione.\nIl toponimo \u00e8 di derivazione latina e si pensa che l'insediamento risalga all'epoca romana, quando tutta la zona della piana tra \"Fesulae\", \"Florentia\" e \"Pistoria\" era interessata dalla centuriazione. Fu un centro plebano fino all'XI secolo, in seguito divenne \"villa\" del circondario pratese. In quel periodo furono realizzate bonifiche e regolarizzate le strade.\nCon la vicina Iolo o Jolo fu assediata e parzialmente distrutta nel 1332-1335 da Castruccio degli Antelminelli, per questo, in compensazione, venne poi esentata dal pagamento delle tasse comunali.\nNei censimenti il paese di Tobbiana risultava di modeste dimensioni: 165 abitanti nel 1428, 211 nel 1642 e 233 nel 1784. Nell'Ottocento la popolazione fu ulteriormente decimata da un'epidemia di colera dovuta alle precarie condizioni igieniche. \nIn tempi pi\u00f9 recenti \u00e8 stata interessata dal generale incremento economico e demografico, ma ha mantenuto il carattere di piccola frazione con una propria identit\u00e0. \nVi si trovano la chiesa di San Silvestro a Tobbiana, composta da due edifici affiancati (uno antico ma di aspetto sette-ottocentesco, e uno moderno, risalente al 1974) e una torretta medievale nell'ex-cascinale detto \"la Fattoria\", che nel 1584 risultava appartenente all'ospedale di Santa Maria Nuova di Firenze. L'edificio ospita adesso la Casa del popolo intitolata al partigiano tobbianese Fiorello Bini."}
{"id": "1284943", "revid": "125167295", "url": "https://it.wikipedia.org/wiki?curid=1284943", "title": "Teorema di Slutsky", "text": "In probabilit\u00e0, il teorema di Slutsky \u00e8 un risultato fondamentale sulla convergenza di variabili casuali, attribuito a Evgenij Evgen'evi\u010d Sluckij.\nEnunciato del teorema.\nSiano formula_1 e formula_2 due successioni di variabili casuali tali che formula_1 converge in distribuzione a una variabile casuale formula_4 e formula_2 converge in probabilit\u00e0 a una costante reale formula_6. Allora:\nGeneralizzazioni.\nNelle stesse ipotesi di sopra, si ha che formula_14 converge in distribuzione a formula_15 per ogni funzione formula_16 continua."}
{"id": "1284947", "revid": "633110", "url": "https://it.wikipedia.org/wiki?curid=1284947", "title": "Monte Apo", "text": "Il monte Apo \u00e8 uno stratovulcano quiescente costituito di andesite situato sulla grande isola di Mindanao, nell'estrema parte meridionale dell'arcipelago delle Filippine. Si erge per m sopra il livello del mare ed \u00e8 la vetta pi\u00f9 alta del Paese. L'attivit\u00e0 vulcanica del Monte Apo \u00e8 di tipo fumarolico..\nIl parco naturale del Monte Apo.\nNel 1936 l'area del vulcano \u00e8 stata elevata allo stato di parco naturale con atto delle Repubblica firmato dall'allora Presidente delle Filippine Manuel Quez\u00f3n con denominazione ufficiale di Parco naturale del monte Apo (\"Mt. Apo Natural Park\").\nNel 1996, invece, il parco e le zone limitrofe delle municipalit\u00e0 di Kidapawan, Makilala e Magpet nella Provincia di Cotabato, di Bansalan, Digos, Santa Cruz nella Provincia di Davao del Sur, per una superficie totale di circa 72\u00a0000 ettari, sono stati elevati allo stato di area protetta con atto firmato dall'allora presidente Fidel Valdez Ramos."}
{"id": "1284948", "revid": "123490608", "url": "https://it.wikipedia.org/wiki?curid=1284948", "title": "Fighting (Thin Lizzy)", "text": "Fighting \u00e8 il quinto album della band irlandese Thin Lizzy, pubblicato nel settembre del 1975. \nIl disco presenta per la prima volta le sonorit\u00e0 hard rock, folk, pop e blues che porteranno ai successivi successi del gruppo.\nFu comunque il primo album del gruppo a comparire nella classifica britannica, raggiungendo (il 27 settembre 1975) la sessantesima posizione.\nFormazione.\nAltri Musicisti\nNote aggiuntive\nClassifica.\nAlbum"}
{"id": "1284951", "revid": "901803", "url": "https://it.wikipedia.org/wiki?curid=1284951", "title": "Chiesa di San Silvestro a Tobbiana", "text": "La chiesa di San Silvestro a Tobbiana \u00e8 una chiesa in una frazione di Prato.\nStoria e descrizione.\nLa chiesa (del XII secolo, ma assai trasformata) \u00e8 preceduta da un portico ottocentesco, e conserva pale del Sei-Settecento. Contigua \u00e8 la nuova chiesa parrocchiale (1974, Roberto Nardi e Lorenzo Cecchi), in cemento armato, con copertura ad unica falda ascendente (le vetrate sono di Rodolfo Ceccotti)."}
{"id": "1284952", "revid": "1543377", "url": "https://it.wikipedia.org/wiki?curid=1284952", "title": "I nove incarichi", "text": "I nove incarichi sono delle regole di comportamento seguite dagli aderenti al movimento religioso dell'Odinismo: vengono seguite in particolar modo dai membri dell'Odinic rite (organizzazione internazionale inglese) e dagli affiliati alla Comunit\u00e0 Odinista (organizzazione fondata nell'Italia settentrionale nel 1994).\nQueste regole sono state codificate nel 1970 da John Yeowell (Stubba) e da John Gibbs-Bailey (Hoskuld) con le \"nove virt\u00f9 nobili\" in quanto caratteristiche dello stile di vita odinista.\nNel solco della tradizione eddica, il numero nove riporta alla cosmologia della mitologia norrena ed al noto passo del carme detto \"V\u01eblusp\u00e1\" (\"Profezia della Veggente\") nonch\u00e9 al poema \"H\u00e1vam\u00e1l\" (\"Discorso di H\u00e1r\"), laddove viene tramandata la conoscenza delle rune da parte di Odino, appeso al tronco di un albero cosmico per nove giorni e nove notti.\nIl \"corpus\" dei Nove incarichi \u00e8 ripercorre la falsariga del capitolo XXI della saga dei \"V\u00f6lsunga saga\" (\"Saga dei Volsungi\") come segue: \nLe nove nobili virt\u00f9.\nCoraggio, verit\u00e0, onore, fedelt\u00e0, disciplina, ospitalit\u00e0, operosit\u00e0, autostima, perseveranza.\nLa sostanziale differenza tra i nove incarichi/le nove virt\u00f9 nobili e i comandamenti della tradizione giudaico-cristiana viene ribadita dall'attuale direttore della \"Corte dei Gothar\" (organo direttivo dell'Odinic Rite), Heimgest, in un articolo del 2005: gli ideali dello stile di vita odinista sono incapsulati in queste norme codificate, non come formalmente applicabili, ma come elemento permeante tutta la sfera dell'esistenza . Tale impostazione \u00e8 accettata e condivisa anche dalla Comunit\u00e0 Odinista italiana.\nL'assenza di leggi o di comandamenti da seguire forzatamente in favore di virt\u00f9 presenti nell'essenza odinista \u00e8 un tratto condiviso anche dalla societ\u00e0 odinista Odin Brotherhood.\nCos\u00ec nella V\u01eblusp\u00e1:"}
{"id": "1284958", "revid": "1568601", "url": "https://it.wikipedia.org/wiki?curid=1284958", "title": "Monte Mayon", "text": "Il Mayon (in bicolano: \"Bulkang Ma(ga)yon\") \u00e8 uno stratovulcano attivo situato nella Provincia di Albay, nella Regione di Bicol, sull'isola di Luzon, nelle Filippine e noto come \"il cono perfetto\" per via della forma conica regolare. Il nome del vulcano trae origine dal folklore locale associandolo alla leggenda della bellissima eroina Daragang Magayon.\nGeomorfologia.\nIl Mayon \u00e8 uno stratovulcano attivo. Il cono che oggi si pu\u00f2 vedere si \u00e8 formato grazie alle colate piroclastiche e da eruzioni di lava in passato. Il Mayon \u00e8 il pi\u00f9 attivo dei vulcani attivi nelle Filippine, dopo aver eruttato circa 50 volte negli ultimi 400 anni.\nSi trova sul lato orientale dell'isola di Luzon, presso la Fossa delle Filippine, che \u00e8 la zona di subduzione in cui la Placca delle Filippine scivola sotto la Cintura Mobile delle Filippine. Nei casi in cui una placca continentale incontra una placca oceanica, il materiale pi\u00f9 leggero (continentale) prevale sull'altro (oceanico), facendolo scivolare sotto di esso. Il magma, formato da rocce fuse, \u00e8 costretto ad uscire in superficie attraverso una spaccatura della crosta terrestre. In questo caso \u00e8 il Mayon.\nCome i vulcani situati lungo il bordo dell'Oceano Pacifico, il Mayon fa parte della Cintura di fuoco.\nLocalizzazione e formazione.\nIl Mayon \u00e8 il punto di riferimento principale della Provincia di Albay. Dista 6\u00a0km dal Golfo di Albay. Si alza per 2.462 metri sopra il golfo.\n\u00c8 il vulcano pi\u00f9 attivo delle Filippine, ed \u00e8 considerato il vulcano pi\u00f9 perfettamente formato del mondo per il suo cono simmetrico. Si tratta di un vulcano basaltico-andesitico.\nEruzioni registrate.\nIl Mayon ha eruttato quarantanove volte nel corso della sua storia. La prima grande eruzione fu registrata nel 1616. La 48\u00aa ed ultima grande eruzione non fu altro che una piccola effusione di lava che, per\u00f2, si aggrav\u00f2 con l'arrivo del tifone Durian che provoc\u00f2 un lahar con le sue pesanti ed incessanti piogge. Attualmente, il vulcano \u00e8 in fase di eruzione. Stavolta, per\u00f2, si tratta di un'eruzione debole ma che potrebbe diventare pi\u00f9 pericolosa.\nD'altronde, l'eruzione pi\u00f9 distruttiva del Mayon finora registrata resta quella del 1\u00ba febbraio 1814. La lava scorreva veloce ma non come scorreva durante l'eruzione del 1766. Il vulcano erutt\u00f2 una quantit\u00e0 incredibile di cenere vulcanica e tefrite. Questa quantit\u00e0 bast\u00f2 a ricoprire interamente la citt\u00e0 di Daraga - solo il campanile della chiesa cittadina non fu sommerso. Gli alberi furono bruciati e i fiumi inquinati gravemente. Le aree nelle vicinanze furono anche loro sommerse dall'eruzione di cenere, che in alcune zone arriv\u00f2 a 9 metri di profondit\u00e0. 2\u00a0200 abitanti della provincia di Albay ritengono anche loro che quella sia stata l'eruzione pi\u00f9 violenta del vulcano.\nInvece, l'eruzione pi\u00f9 lunga della storia di questo vulcano risale al 23 giugno 1897. L'eruzione trasform\u00f2 la pioggia in fuoco e dur\u00f2 per sette giorni. La lava, ancora una volta, minacciava la popolazione. Circa undici Km a est, il villaggio di Bacacay fu sepolto da 15 metri di lava. In Libon, 100 persone morirono incendiate dal vapore. Altri villaggi come San Roque, Misericordia e Santo Ni\u00f1o diventarono deserti. La cenere si alz\u00f2 in aria per 160\u00a0km. Morirono pi\u00f9 di 400 persone.\nSamuel Kneeland, professore e geologo, osserv\u00f2 l'attivit\u00e0 vulcanica cinque mesi prima dell'eruzione. Kneeland descrisse cos\u00ec la bellezza del Mayon:\nNessuna vittima \u00e8 stata registrata dal 1984, dopo che l'eruzione pi\u00f9 di 73.000 persone sono state evacuate dalle zone di pericolo, come raccomandato dagli scienziati PHIVOLCS.\nFlussi piroclastici hanno ucciso 77 persone, soprattutto gli agricoltori nella fatale eruzione del Mayon avvenuta nel 1993.\nIl 20 dicembre 2009, l'Istituto Filippino di Vulcanologia e Sismologia (abbreviato in inglese con la sigla PHIVOLCS) ha lanciato uno stato di allerta a causa di un flusso di lava sul versante meridionale del vulcano e un aumento delle emissioni di biossido di zolfo fino a 750 tonnellate al giorno. In questi giorni, sono stati registrati circa 460 terremoti nella zona del vulcano. Nella zona pi\u00f9 a rischio, il rombo del vulcano \u00e8 talmente forte da sembrare un tuono. Oltre 47.000 persone (circa 9.000 famiglie) hanno ricevuto l'ordine di evacuazione dal governo filippino. L'accesso nella zona \u00e8 stato vietato dal governo. La distanza minima consentita \u00e8 di 8\u00a0km, oltre ci sono delle transenne controllate severamente dalle forze armate che hanno il compito di mantenere la regola del \"no-go\" (tradotto significa \"non-andare\") per evitare danni, morti o feriti.\nNel maggio 2013 un gruppo di escursionisti accompagnati da una guida locale viene investito da una eruzione freatica improvvisa del vulcano definita come \"attivit\u00e0 eruttiva normale\" da parte del direttore del \"Philippine Institute of Volcanology and Seismology\", Renato Solidum: 5 escursionisti, fra cui tre cittadini tedeschi, perdono la vita\nIl 13 ottobre 2008 \u00e8 stato incluso nella lista delle probabili Nuove sette meraviglie della natura. Tuttavia, non essendo entrato nella Top 25 delle finalista al concorso, ha dovuto lasciare spazio al Parco nazionale del fiume sotterraneo Puerto-Princesa."}
{"id": "1284965", "revid": "1971044", "url": "https://it.wikipedia.org/wiki?curid=1284965", "title": "Scott Gorham", "text": "Sposato con Christine Gorham, Scott \u00e8 stato membro dei Thin Lizzy dal 1974 al 1983 (anno di scioglimento) . Dopo i Lizzy, Gorham si un\u00ec ai \"Phenomena II\", nei quali conobbe i futuri componenti dei \"21 Guns\", band con cui ha pubblicato tre album.\nNel 2010 ha rifondato i Thin Lizzy con una formazione totalmente inedita cambiandone il nome nel 2012 in Black Star Riders, per rispetto a Phil Lynott.\nEquipaggiamento.\nScott us\u00f2 agli esordi una Gibson Les Paul Deluxe con mini humbuckers. Successivamente compr\u00f2 un modello del '59 che us\u00f2 fino al 1984. Attualmente usa una Fender Stratocaster con amplificatori Marshall Amplifiers."}
{"id": "1284966", "revid": "183694", "url": "https://it.wikipedia.org/wiki?curid=1284966", "title": "Giovanni Rasori", "text": "Biografia.\nFiglio del direttore della farmacia dell'ospedale di Parma, inizia a studiare nell'ateneo di quella citt\u00e0 con risultati talmente brillanti da meritare l'interessamento del duca di Parma Ferdinando di Borbone che gli consentir\u00e0 di completare gli studi nelle Universit\u00e0 di Firenze, Pavia, Londra e Parigi, dove rimane affascinato dal clima illuminista e prerivoluzionario dell'epoca.\nLaureatosi in medicina e filosofia, ebbe subitanea fama dedicandosi a tradurre le opere del medico scozzese John Brown. La sua carriera \u00e8 fulminea: ben presto diviene rettore del prestigioso Collegio Ghislieri, per essere poi nominato professore di patologia medica presso l'Universit\u00e0 degli Studi di Pavia nel 1795, nonch\u00e9 rettore del medesimo ateneo nel 1797, a soli 31 anni.\nFortemente contrario alla dominazione austriaca, si arruola volontariamente nell'esercito cisalpino e, dopo la battaglia di Marengo, si trasferisce a Milano dove diviene protomedico della Repubblica Cisalpina e, in seguito, di quella Italiana.\nIn tale veste viene inviato a Genova per decidere e coordinare le operazioni sanitarie necessarie a debellare l'epidemia di febbre intestinale che aveva colpito la citt\u00e0, in seguito al prolungato e congiunto assedio da parte delle truppe austriache e della marina inglese.\nDal 1806 insegn\u00f2 clinica medica presso l'Ospedale Maggiore di Milano. Dopo la restaurazione, il 26 novembre 1814, Rasori viene arrestato mentre partecipa ad una riunione di cospiratori antiaustriaci, meglio conosciuta come la \"Congiura militare bresciano-milanese\". Condannato al carcere, verr\u00e0 liberato nel 1818, senza per\u00f2 riottenere alcun incarico d'insegnamento.\nRasori dedicher\u00e0 l'ultimo suo ventennio d'esistenza allo studio e all'esercizio della professione medica nella citt\u00e0 di Milano, dove muore nel 1837.\nAttivit\u00e0 scientifica.\nOltre alle giovanili traduzioni di Brown, le sue opere scientifico-letterarie sono indirizzate verso un nuovo tipo di medicina che, nell'ispirarsi alle teorie illuministe, sconfessa i tradizionali fondamenti ippocratici.\nResta nella storia della medicina la sua \"teoria dei controstimoli\", al tempo molto discussa e conosciuta come \"rasorismo\", che sar\u00e0 la base fondante della dottrina fisiologica del medico francese Fran\u00e7ois Broussais.\nSecondo Rasori, i controstimoli sono gli elementi attivi presenti nell'organismo, la cui azione, antagonista a quella degli stimoli, diminuirebbe l'eccitabilit\u00e0. Lo squilibrio tra stimoli e controstimoli sarebbe quindi il fattore patogeno principale.\nRiconoscimenti.\nA Milano gli \u00e8 intitolata una via nei pressi di piazza della Conciliazione, a Parma un viale dell'Oltretorrente trasversale di viale dei Mille. Prende il suo nome anche il \"Padiglione Rasori\" dell'Ospedale Maggiore di Parma, sede del reparto di pneumologia."}
{"id": "1284968", "revid": "615299", "url": "https://it.wikipedia.org/wiki?curid=1284968", "title": "Haedong Goseungjeon", "text": "Il Haedong Goseungjeon (talvolta scritto come \"Haedong Kos\u016dng Ch\u014fn\") \u00e8 un famoso testo antico coreano, traducibile come \"Vita di eminenti monaci coreani\". \nSi tratta di una raccolta delle storie di vita di monaci buddisti coreani ritenuti santi o comunque famosi ed importanti del periodo dei tre regni di Corea (Goguryeo, Baekje e Silla).\nIl testo \u00e8 stato scritto dal monaco Gakhun in data sconosciuta su richiesta del Re Gojong (1213-1259) durante il periodo Goryeo per dare lustro alla sua corte ed al buddismo coreano stesso.\nAssieme al \"Samguk Sagi\" ed al \"Samguk Yusa\", il Haedong Goseungjeon rappresenta una delle pi\u00f9 importanti fonti storico/epiche del periodo dei tre regni coreani. Lo stesso monaco Iryeon, si dice abbia consultato, tra le varie fonti, il Haedong Goseungjeon al fine di realizzare il Samguk Yusa."}
{"id": "1284972", "revid": "110157", "url": "https://it.wikipedia.org/wiki?curid=1284972", "title": "Armenoi", "text": "Armenoi () \u00e8 un ex comune della Grecia nella periferia di Creta (unit\u00e0 periferica di La Canea) con 3.250 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Apokoronas."}
{"id": "1284986", "revid": "1776051", "url": "https://it.wikipedia.org/wiki?curid=1284986", "title": "Eleutherios Venizelos (comune)", "text": "Eleutherios Venizelos () \u00e8 un ex comune della Grecia nella periferia di Creta (unit\u00e0 periferica di La Canea) con 10.586 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di La Canea."}
{"id": "1284991", "revid": "110157", "url": "https://it.wikipedia.org/wiki?curid=1284991", "title": "Fres", "text": "Fres () \u00e8 un ex comune della Grecia nella periferia di Creta (unit\u00e0 periferica di La Canea) con 1.122 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Apokoronas."}
{"id": "1284992", "revid": "543975", "url": "https://it.wikipedia.org/wiki?curid=1284992", "title": "Episodi di Hunter (quarta stagione)", "text": "Questa voce contiene riassunti, dettagli e crediti dei registi e degli sceneggiatori della quarta stagione della serie TV Hunter. Negli Stati Uniti \u00e8 stata trasmessa per la prima volta il 24 settembre 1987 e si \u00e8 conclusa il 7 maggio 1988.\nGita in montagna.\nTrama.\nHunter e McCall si recano in una casetta di montagna per risolvere un caso d'omicidio. A causa di una tempesta di neve sono costretti a fermarsi l\u00e0 con la famiglia della vittima. Nel corso della notte ha inizio per\u00f2 una serie di omicidi.\nLa Dalia Nera.\nTrama.\nNelle fondamenta di un vecchio edificio in demolizione, viene ritrovato uno scheletro tagliato in due all'altezza della vita. Il caso viene assegnato ad Hunter e McCall, aiutati nelle indagini dal detective John Doyle, convinto che il caso che hanno tra le mani i due poliziotti sia legato al caso della Dalia Nera."}
{"id": "1284996", "revid": "1342115", "url": "https://it.wikipedia.org/wiki?curid=1284996", "title": "Ripoli", "text": ""}
{"id": "1284999", "revid": "767487", "url": "https://it.wikipedia.org/wiki?curid=1284999", "title": "Georgioupoli", "text": "Georgioupoli () \u00e8 un ex comune della Grecia nella periferia di Creta (unit\u00e0 periferica di La Canea) con 2.483 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Apokoronas."}
{"id": "1285001", "revid": "125922376", "url": "https://it.wikipedia.org/wiki?curid=1285001", "title": "Coop Italia", "text": "Coop Italia \u00e8 un sistema di cooperative italiane che comprende una rete di superette, supermercati e ipermercati. Il marchio \u00e8 attribuito alle cooperative di consumatori consociate a Coop Italia, a sua volta aderente alla Lega nazionale cooperative e mutue.\nI punti vendita Coop sono diffusi soprattutto nel Centro e nel Nord Italia, e in modo particolarmente consistente in Toscana e in Emilia Romagna. Sebbene stia incrementando la propria presenza nel Sud (specialmente in Puglia) e nelle Isole, il sistema non copre tutto il territorio nazionale.\nLa finalit\u00e0 principale delle cooperative di consumatori consiste nel tutelare il potere d'acquisto e la sicurezza alimentare. A questo scopo esse acquistano beni di qualit\u00e0 per rivenderli a prezzi vantaggiosi ai propri soci e in generale ai consumatori. Tra i principali obiettivi di Coop c'\u00e8 anche la promozione degli alimenti biologici.\nCoop Italia, nonostante la somiglianza del nome e del logo, non ha alcun rapporto societario con Coop Svizzera n\u00e9 con la norvegese Coop Norge.\nStoria.\nOrigini (1947-1967).\nIn Italia, il movimento della cooperative di consumatori nacque a Torino nel 1854 con l'Alleanza Cooperativa Torinese. Il 28 dicembre 1947 venne fondata a Roma, nell'allora sede della Lega nazionale delle cooperative e delle mutue, l'Associazione Nazionale Cooperative di Consumatori-Coop, una cooperativa nata per avviare la \"pratica dell'acquisto collettivo\" e per assicurare alle cooperative di consumatori migliori garanzie e condizioni nell'approvvigionamento dei prodotti. Durante il dopoguerra, periodo di grande difficolt\u00e0, le cooperative rappresentarono una alternativa ai negozi privati, garantendo risparmi grazie al superamento dell'intermediazione dei grossisti. Fino agli anni sessanta il movimento si svilupp\u00f2 diffondendosi nel centro-nord Italia in modo capillare. In seguito, per migliorare la gestione economica dell'attivit\u00e0 commerciale fu avviato un processo di concentrazione, attraverso la chiusura di oltre duemila piccoli negozi e la creazione di centinaia di strutture moderne.\nNel 1947, il primo presidente fu Otello Dal Fiore. Un anno pi\u00f9 tardi la sede venne trasferita a Bologna dove rimase sino al 1952 quando, sotto la presidenza di Mario Pupeschi, venne trasferita a Milano.\nFondazione ed evoluzione (1968-1999).\nNel 1967 nacque Coop Italia, un consorzio nazionale d'acquisto per tutte le cooperative di consumatori italiane, che rese possibile una maggiore capacit\u00e0 contrattuale nei confronti dei fornitori. Al consorzio furono delegate anche altre attivit\u00e0, come la gestione dei magazzini, lo sviluppo di azioni di marketing e la formazione del personale. Tutto ci\u00f2 contribu\u00ec alla capacit\u00e0 del sistema delle cooperative di competere con la grande distribuzione privata. Nel 1975, da una gestione totalmente centralizzata si pass\u00f2 al decentramento alle cooperative, per consentire un miglior servizio al punto vendita e un aumento dell'efficienza delle strutture logistiche. Nel giugno 1980 Coop Italia, sotto la presidenza di Stefano Ferretti, trasfer\u00ec la propria sede centrale a Bologna e costitu\u00ec un nuovo consorzio per la gestione degli acquisti di prodotti non alimentari: Coop Italia no food, con sede a Sesto Fiorentino.\nNel 1983, sotto la presidenza di Werter Bardini, viene disegnato il nuovo logo Coop da Bob Noorda, il grafico e architetto olandese, quasi contemporaneamente viene lanciato lo slogan che poi diventer\u00e0 storico: \"La Coop sei tu chi pu\u00f2 darti di pi\u00f9\". Nel 1988 \u00e8 nominato presidente Vincenzo Tassinari. Nel 1998 la Coop \u00e8 la prima azienda europea ad ottenere la certificazione SA 8000.\nAnni 2000 e 2010.\nIl sistema \u00e8 costituito da 103 cooperative di diversa dimensione (7 grandi, 8 medie e 88 piccole) e diffusione territoriale, giuridicamente e operativamente autonome, associate a livello interregionale (nei distretti) e nazionale (ANCC) al fine di condividere le politiche commerciali, le strategie aziendali e le iniziative a favore dei soci-consumatori e del territorio di riferimento.\nCoop \u00e8 il principale attore sul mercato italiano della grande distribuzione organizzata e nel 2011 la quota di mercato ha raggiunto il 18,4% e le vendite i 13,1 miliardi di euro (davanti ai gruppi francesi Carrefour e Auchan e all'italiano Conad). Conta 1199 punti vendita in quindici regioni con un numero totale di dipendenti e soci. Nel 2016, dopo che tre anni prima c'\u00e8 stato un cambiamento nel vertice della societ\u00e0 con l'uscita di Vincenzo Tassinari e l'ingresso di Marco Pedroni, i dipendenti sono e i soci 8,5 milioni.\nVenne avviato un processo di razionalizzazione del sistema sia a livello centrale che territoriale, con fusioni tra cooperative e processi di espansione nelle regioni dell'Italia meridionale (Unicoop Tirreno in Campania, Coop Alleanza 3.0 in Puglia, Basilicata, Calabria, Campania e Sicilia). C'\u00e8 stata anche un'esperienza di internazionalizzazione, con l'apertura di ipermercati in Croazia da parte di Hipermarketi Coop d.o.o., societ\u00e0 controllata da Coop Consumatori Nordest, tuttavia i quattro IperCoop croati sono stati ceduti nel 2009 a SPAR Austria.\nGrandi cooperative del sistema Coop come Coop Adriatica, Coop Estense, Coop Consumatori Nordest, Coop Liguria, Coop Lombardia, Nova Coop e Unicoop Tirreno, in passato hanno anche gestito una societ\u00e0 (Dico) per gestire discount. Tuttavia, per problemi di redditivit\u00e0, da aprile 2013 la societ\u00e0 \u00e8 stata ceduta al gruppo Tuo, in cambio di 54 punti vendita situati prevalentemente a Roma e nel Lazio.\nLa struttura logistica legata agli acquisti non alimentari di Coop Italia, un tempo ubicata a Sesto Fiorentino, si \u00e8 trasferita a Prato, con un ampliamento di circa m\u00b2.\nIn merito alla composizione del personale e alle tipologie contrattuali adottate, il Contratto nazionale della distribuzione cooperativa prevede una percentuale di assunti a tempo del 15% sul totale dei lavoratori, per ogni unit\u00e0 produttiva. Derogano a questo computo, i contratti di sostituzione, e l'inapplicabilit\u00e0 del limite ai punti vendita aperti negli ultimi due anni. Un articolo del CCNL obbliga le cooperative che impiegano pi\u00f9 di 200 lavoratori (a tempo o stabilizzati a tempo pieno) ad assumere a tempo indeterminato una persona che svolge esclusivamente attivit\u00e0 sindacale. Dal gennaio 2015 entra in Coopernic contemporaneamente all'impegno nella chiusura di ogni attivit\u00e0 di Centrale Italiana, la centrale d'acquisto che vedeva Coop operare insieme a Despar e Sigma. Per Coop Italia si ha il passaggio da una rete nazionale di alleanze a una internazionale. Il 1\u00ba gennaio 2016, dalla fusione di Coop Adriatica, Coop Consumatori Nordest e Coop Estense (le tre grandi cooperative del Distretto Adriatico), nasce la pi\u00f9 grande cooperativa di consumatori italiana ed europea: Coop Alleanza 3.0.\nNel giugno 2019, c'\u00e8 stato un cambio alla guida di Coop Italia: Maura Latini, dal 2013 direttore generale ed ex Unicoop Firenze, viene nominata amministratore delegato mentre Marco Pedroni viene riconfermato presidente.\nNel mese di giugno 2020, in seguito all'accordo tra il consorzio Sardegna Pi\u00f9 e Coop Consorzio Nord Ovest, l'insegna Coop sbarca anche in Sardegna attraverso una formula di licenza d'uso del marchio.\nNel mese di gennaio 2022, in seguito all'accordo di master franchising tra il Gruppo Radenza (gi\u00e0 presente con l'insegna Crai) e Coop Alleanza 3.0, l'insegna Coop viene implementata in tutta la Sicilia. Contestualmente, Coop Alleanza 3.0 cede i propri 12 punti vendita siciliani (7 Ipercoop e 5 Coop) allo stesso Gruppo Radenza.\nSoci.\nLe 105 cooperative di consumatori che al 2013 costituivano Coop Italia contano un totale di soci che sono i proprietari di Coop Italia. Ogni cooperativa riserva ai propri soci vantaggi economici come sconti sull'acquisto dei prodotti e premi. Le medie e grandi cooperative hanno attivato anche il prestito sociale, che consiste nella possibilit\u00e0 di investire i propri risparmi nella cooperativa per favorirne lo sviluppo. Nel 2016 i soci raggiungono quota 8,5 milioni.\nOrganizzazione.\nIl sistema \u00e8 formato da sette grandi cooperative, cinque medie e numerose piccole, ciascuna della quali \u00e8 inserita in uno dei tre distretti Coop, Distretto Nord Ovest, Distretto Adriatico e Distretto Tirrenico.\nDistretto Nord Ovest\nIl \"Distretto Nord Ovest\" comprende le cooperative di consumatori aderenti al \"Consorzio Coop Italia\" situate in Valle d'Aosta, Piemonte, Lombardia e Liguria.\nDistretto Adriatico\nIl \"Distretto Adriatico\" comprende le cooperative di consumatori aderenti al \"Consorzio Coop Italia\" situate in Friuli-Venezia Giulia, Veneto, Trentino-Alto Adige, Emilia-Romagna, Marche, Abruzzo, Molise, Puglia, Basilicata, Calabria e Sicilia (in Calabria e Avellino ex Auchan e Sidis). Inoltre \"Centrale Adriatica\", la societ\u00e0 che gestisce la distribuzione per tutto il Distretto Adriatico, cura la distribuzione di TitanCoop, la principale cooperativa di consumo della Repubblica di San Marino. Inoltre il Consorzio di Cooperative SAIT - Famiglia Cooperativa, pur non facendo formalmente parte del consorzio Coop, ha la concessione per il marchio Coop in Trentino-Alto Adige.\nDistretto Tirrenico\nIl \"Distretto Tirrenico\" comprende le cooperative di consumatori aderenti al \"Consorzio Coop Italia\" situate in Toscana, Umbria, Lazio, Campania e Sardegna. Si contraddistingue dagli altri distretti per l'elevato numero di piccole cooperative (soprattutto nelle zone rurali toscane) che non hanno partecipato alla serie di fusioni nelle grandi cooperative che hanno contraddistinto gli altri due distretti.\nRete di vendita.\nCoop Italia ha adottato una strategia di multicanalit\u00e0, in base alla quale adotta diversi modelli di vendita differenziati in base alle dimensioni dei punti vendita:\nIn particolare, l'insegna \"InCoop\" \u00e8 usata da Coop Alleanza 3.0, Unicoop Tirreno, Unicoop Firenze, Coop Centro Italia, Coop Lombardia, Coop Liguria e da alcune medie cooperative, mentre l'insegna \"Coop&amp;Coop\" da Coop Alleanza 3.0 e Coop Centro Italia. L'utilizzo dell'insegna \"IperCoop\" si limita invece alle grandi cooperative.\nAttualmente il pi\u00f9 \"piccolo\" IperCoop d'Italia \u00e8 quello di Tremestieri Etneo (Le Ginestre), in provincia di Catania, con 3200 m\u00b2. Il pi\u00f9 grande \u00e8 quello di Modena (Grandemilia), con 12.000 m\u00b2, ad oggi Extracoop.\nSono presenti inoltre alcuni \"concept store\" sperimentali:\nPresenza sul territorio.\nQuesto \u00e8 il dettaglio della presenza di Coop nelle varie regioni italiane:\nProdotti a marchio Coop.\nI prodotti a marchio di Coop Italia sono distribuiti in tutte le cooperative aderenti. La gamma di prodotti copre le diverse categorie merceologiche operando con diversi brand: \nCoop Italia possiede un laboratorio di ricerca a Casalecchio di Reno per il controllo della qualit\u00e0 e dei componenti dei prodotti a marchio Coop.\nLoghi.\nIl marchio fu realizzato nel 1963 da Lica e Albe Steiner e ridisegnato nel 1986 da Bob Noorda. La Coop Svizzera utilizza un marchio molto simile, sostituendo al colore rosso un colore arancione, pur non esistendo relazioni di natura commerciale tra le due societ\u00e0. Anche la Coop Norden (che opera nei paesi scandinavi) utilizza un simile logotipo ma di colore azzurro.\nIl \"Consorzio SAIT Trentino\" ha invece un accordo di collaborazione con \"Consorzio Coop Italia\" che gli permette di utilizzare il marchio Coop in Trentino-Alto Adige pur non facendo parte di Coop Italia.\nTestimonial e sponsorizzazioni.\nTra i testimonial utilizzati per le campagne pubblicitarie (la prima fu nel 1983 del regista e scrittore Ugo Gregoretti) vanno annoverati Peter Falk (nel 1985, nei panni del tenente Colombo assieme al suo cane), quindi Woody Allen (nel 1992 accett\u00f2 di produrre cinque spot televisivi, ricevendone un compenso economico piuttosto elevato che scaten\u00f2 qualche polemica) e Luciana Littizzetto (dal 2010).\nCoop Italia \u00e8 stata premium sponsor ufficiale dell'esposizione universale di Milano nel 2015 (Expo Milano 2015) e si \u00e8 occupata della realizzazione e della gestione del padiglione \"Future Food District\", il supermercato del futuro.\nIn quest'occasione i soci Coop hanno potuto acquistare i biglietti d'ingresso ad Expo Milano 2015 ad un prezzo di favore.\nControversie.\nRapporti tra Coop ed Esselunga\nLa Coop \u00e8 stata accusata da Bernardo Caprotti (patron di Supermarkets Italiani-Esselunga) di comportamenti scorretti nei confronti della concorrenza, come riportato nel libro \"Falce e carrello\" edito da Marsilio. La questione di fondo verte principalmente sul versante dei privilegi fiscali che Esselunga reputa indebiti a favore della Coop, sostenendo che essendo simili il fine e gli obiettivi tra una cooperativa ed una azienda di capitale, regole differenti non dovrebbero sussistere. Inoltre nel libro Caprotti contesta i rapporti tra Coop e ambienti politici di centrosinistra che avrebbero agevolato Coop nell'apertura di punti vendita in Emilia-Romagna, Toscana e Liguria. La Commissione Europea ha aperto un'indagine nei confronti del gruppo Coop.\nNel 2010 e 2011, le prime sentenze avevano dato ragione a Bernardo Caprotti ed Esselunga, sollevandoli dalle accuse di \"diffamazione\".\nIl 16 settembre 2011, il Tribunale di Milano ha condannato Esselunga per \"concorrenza sleale\", accogliendo il ricorso presentato tre anni prima a seguito della pubblicazione del volume edito da Marsilio, \"Falce e carrello\".\nIl 21 dicembre 2011 per\u00f2, il giudice della prima sezione civile della Corte d'Appello di Milano ha accolto la richiesta di sospensiva presentata da Esselunga contro la precedente sentenza che, nel condannare Caprotti per concorrenza sleale contro la Coop, aveva disposto il ritiro del libro. Conseguentemente, in attesa del giudizio di secondo grado, il libro edito da Marsilio \u00e8 stato ristampato e ridistribuito nel circuito commerciale. Sospeso anche il risarcimento da 300.000 euro a favore di Coop Italia disposto dallo stesso Tribunale di Milano sempre a met\u00e0 settembre.\nNell'ordinanza la Corte ha rilevato tra l'altro che il ritiro delle copie di \"Falce e carrello\" e il divieto di pubblicazione aveva \u00abuna sostanziale valenza di sequestro e censura\u00bb, provvedimenti che possono essere attivati solo in presenza di stampa oscena, plagio, apologia del fascismo e scritti privi dei requisiti per individuare i responsabili.\nCondanna di ESD Italia\nCon una sentenza del 21 giugno del 2007, il Tribunale di Milano ha condannato tre rappresentanti di ESD (la centrale che acquista i prodotti per Esselunga e per altre catene) \"per aver alterato il libero esercizio del commercio, con l'impiego di mezzi fraudolenti, consistiti nell'utilizzo indebito di informazioni commerciali riservate, in danno di Coop Italia per ottenere vantaggi economici non dovuti\u201d.\nUn caso di concorrenza sleale che, vista la sentenza penale, ha portato il presidente di Coop Italia Vincenzo Tassinari a promuovere per conto di Coop un'azione di responsabilit\u00e0 civile nei confronti di ESD, chiedendo inoltre il risarcimento del danno economico, stimato in 300 milioni di euro.\nAlle accuse lanciate dal patron di Esselunga, Coop ha risposto quindi con una conferenza stampa svoltasi il 25 settembre 2007 a Milano.\nInvestimenti finanziari\nIn base ad una ricerca di Mediobanca sui bilanci del 2013, \u00e8 risultato che gli investimenti finanziari delle Coop pi\u00f9 grandi producono pi\u00f9 utili rispetto alle vendite nei negozi: infatti nel 2013, mentre la gestione industriale ha prodotto solo 47,1 milioni di euro di utili, la gestione finanziaria ha ottenuto 210 milioni di euro di utili. Nel quadriennio 2009-2013 gli utili finanziari sono stati 889 milioni di euro e gli utili di vendita nei supermercati pari a 249 milioni di euro.\nPrestito sociale\nLe cooperative aderenti al sistema di Coop Italia gestiscono un patrimonio finanziario complessivo di circa 11,349 miliardi di euro versati sui libretti di prestito sociale di circa 1,3 milioni di soci prestatori (sui complessivi 8,4 milioni di soci). Tali depositi, che sono paragonabili a quelli di una banca di medie dimensioni, offrono un tasso d'interesse che non pu\u00f2 essere superiore a quello del Buono fruttifero postale aumentato del 2,50%, assoggettato alla normale ritenuta fiscale del 26% annuo (non viene per\u00f2 pagata l'imposta di bollo dello 0,2% annuo tipica del libretto di deposito bancario o postale). La normativa sul prestito sociale \u00e8 regolamentata dalla Banca d'Italia e la vigilanza \u00e8 riservata al Ministero dello sviluppo economico, il quale si avvale di consulenti esterni per i controlli.\nLe somme depositate sui libretti sono rimborsabili dalla cooperativa al socio con un preavviso minimo di 24/48 ore e fermo restando i limiti di legge sull'uso dei contanti. Tale gestione della liquidit\u00e0, che nei fatti appare simile a quella del libretto di deposito bancario o postale, configurerebbe secondo alcuni una forma di intermediazione finanziaria atipica non consentita dalla normativa bancaria. Nel caso riguardante il fallimento delle Cooperative Operaie di Trieste Istria e Friuli del 2014 fu presentata una denuncia per \"esercizio abusivo dell'attivit\u00e0 di raccolta del risparmio tra il pubblico\"."}
{"id": "1285002", "revid": "123437014", "url": "https://it.wikipedia.org/wiki?curid=1285002", "title": "Hwarang segi", "text": "I Hwarang segi (hangeul: \ud654\ub791\uc138\uae30, hanja: \u82b1\u90ce\u4e16\u8a18; lett. \"Annali degli Hwarang\") sono un insieme di 16 volumi coreani antichi che riportano storie e racconti epici dei cavalieri Hwarang. Si dice siano stati scritti dallo storico del periodo Silla Kim Dae-mun durante il regno di Seongdeok di Silla (702-737).\nI \"Hwarang segi\" sono sopravvissuti fino al tempo in cui Kim Bu-sik (1075-1151) scrisse i \"Samguk Sagi\", ma si crede siano andati perduti nel tredicesimo secolo perch\u00e9 non vi viene pi\u00f9 fatto riferimento dopo il testo del 1215 del monaco Gakhun \"Haedong goseung jeon\". Due manoscritti di un testo intitolato \"Hwarang segi\" sono stati trovati nel 1989 a Gimhae, Corea del Sud. Il primo manoscritto, reso pubblico nel 1989, \u00e8 in genere chiamato \"estratto\" (\"balchwebon\", \ubc1c\ucdcc\ubcf8, \u62d4\u8403\u672c), e contiene una prefazione e una breve registrazione dei primi quindici leader degli Hwarang (\"pungwolju\", \ud48d\uc6d4\uc8fc, \u98a8\u6708\u4e3b). Il secondo manoscritto, reso pubblico nel 1995, \u00e8 di solito chiamato \"testo madre\" (\"mobon\", \ubaa8\ubcf8, \u6bcd\u672c). Poich\u00e9 la prima parte del manoscritto \u00e8 danneggiata e mancante, inizia con una registrazione frammentata, ma pi\u00f9 completa, dei quattro leader, continua con un elenco dettagliato degli altri quindici e conclude con il trentaduesimo e ultimo leader. Entrambi i manoscritti sono scritti da Bak Changhwa (1889\u20131962). La validit\u00e0 storica di questi \"Hwarang segi\" \u00e8 oggetto di notevoli controversie tra gli storici coreani, alcuni dei quali pensano che si tratti di un falso, mentre altri sostengono la sua autenticit\u00e0."}
{"id": "1285011", "revid": "287204", "url": "https://it.wikipedia.org/wiki?curid=1285011", "title": "Kantanos", "text": "Kantanos o anche Kandanos () \u00e8 un ex comune della Grecia nella periferia di Creta (unit\u00e0 periferica di La Canea) con 1.607 abitanti secondo i dati del censimento 2001.\nCome comune \u00e8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kantanos-Selino.\nNel 3 giugno 1941, con la conclusione della battaglia di Creta, il paese \u00e8 stato incendiato dalle forze naziste di occupazione e 180 civili sono stati fucilati. In ricordo della distruzione i nazisti eressero tre insegne commemorative, forse unica testimonianza di atti di violenza posta dagli stessi carnefici."}
{"id": "1285012", "revid": "75142", "url": "https://it.wikipedia.org/wiki?curid=1285012", "title": "Kandanos", "text": ""}
{"id": "1285013", "revid": "1528507", "url": "https://it.wikipedia.org/wiki?curid=1285013", "title": "Governance duale", "text": "La governance duale, o dualistica, \u00e8 sistema di governance aziendale alternativo al sistema tradizionalmente utilizzato in Italia. \u00c8 una forma di gestione amministrativa delle aziende ancora poco diffusa in Italia ma ritenuta adatta soprattutto per le banche e le compagnie assicurative.\nCaratteristiche.\nLa principale caratteristica della governance duale \u00e8 la suddivisione in due diversi organi delle attivit\u00e0 gestionali e di controllo di una societ\u00e0, che nella struttura amministrativa \"classica\" fanno capo al Consiglio d'amministrazione e, per la parte relativa al controllo, al Collegio sindacale.\nOrgani caratteristici della governance duale sono:\nDel Consiglio di gestione fanno solitamente parte uno o pi\u00f9 Consiglieri delegati, figura affine all'Amministratore delegato nella governance \"classica\", a cui vengono conferiti i poteri di firma e gli altri poteri \"materiali\" di gestione.\nLa prima societ\u00e0 italiana ad applicare la governance duale \u00e8 stata Mediobanca. A tutto il 2007, oltre ad essa, solo Intesa SanPaolo e alcune banche popolari l'hanno scelta.\nL'ordinamento da cui prende piede il sistema dualista \u00e8 quello della Germania, che lo prevede obbligatoriamente per le societ\u00e0 di grandi dimensioni, ossia AG e GmbH con pi\u00f9 di 500 dipendenti. Vengono in tal modo sottratte alle assemblee molte delle sue prerogative. L'assemblea nel modello dualista, infatti, ha delle competenze specifiche e non generali; tali competenze si riferiscono all'elezione di una parte dei membri del consiglio di sorveglianza, detto Aufsichtsrat, modificazioni dell'atto costitutivo e destinazione degli utili. Il consiglio di direzione, o directoire o Vorstand, pu\u00f2 essere unipersonale se la societ\u00e0 \u00e8 di piccole dimensioni, ma deve essere di almeno due individui nelle societ\u00e0 pi\u00f9 grandi, necessariamente persone fisiche anche non azionisti, con mandato quinquennale, cumulabile con un contratto di lavoro. Se nella societ\u00e0 si applica il regime della cogestione si dovr\u00e0 sempre individuare un responsabile del rapporto coi dipendenti, detto Arbeitsdirektor. Il Vorstand ha poteri di gestione, i suoi membri possono essere revocati solo per giusta causa.\nIl consiglio di sorveglianza, ossia l'Aufsichtsrat o Conseil de surveillance, \u00e8 sempre collegiale, i suoi componenti persone fisiche devono essere tre o un multiplo di tre. vengono nominati dall'assemblea, ma \u00e8 possibile anche una nomina da parte dei lavoratori o dal tribunale. la caratteristica fondamentale dei membri dell'Aufsichtsrat \u00e8 l'indipendenza, data la loro funzione di controllo sul direttorio. il controllo viene effettuato attraverso uno scambio costante di informazioni che il direttorio \u00e8 tenuto a fornire periodicamente su tutte le operazioni a breve, medio e lungo termine.\nil modello tedesco, entrato nella riforma anche in Francia non ha per\u00f2 avuto molto successo, soprattutto per differenze di carattere culturale, poi per le modifiche fatte dal legislatore francese nell'importazione di tale disciplina, modifiche che hanno inciso sui poteri del directoire, maggiori, che hanno visto diminuire ancora maggiormente le competenze dell'assemblea."}
{"id": "1285016", "revid": "767487", "url": "https://it.wikipedia.org/wiki?curid=1285016", "title": "Keramia", "text": "Keramia () \u00e8 un ex comune della Grecia nella periferia di Creta (unit\u00e0 periferica di La Canea) con 1.630 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di La Canea."}
{"id": "1285019", "revid": "347132", "url": "https://it.wikipedia.org/wiki?curid=1285019", "title": "Francesco Maria Emanuele Gaetani", "text": " \nBiografia.\nFiglio di Benedetto Emanuele (o Emmanuele) e di Cassandra Gaetani e Alliata, fu senatore di Palermo nel 1775-76, commissario generale nel Regno di Sicilia, governatore della nobile Compagnia della Carit\u00e0 (1750), governatore del Monte di Piet\u00e0 (1755-56).\nAppassionato ed erudito cultore della storia di Sicilia diede alle stampe molte altre opere, tra le quali, nel 1776, \"Notizie storiche intorno agli antichi uffizii del regno di Sicilia\"; lasci\u00f2 numerosi manoscritti conservati oggi presso la Biblioteca Comunale di Palermo e raccolti nei 25 volumi dei \"Diari palermitani\" (1743-1802). Questi sono in parte pubblicati, a cura di Gioacchino Di Marzo, nella \"Biblioteca Storica e Letteraria di Sicilia\". Nei suoi \"Opuscoli Palermitani\", vol. XVI, viene indicata la nascita dei Beati Paoli come reazione alle violenze della dominazione normanna.\nSposa a Palermo il 15.2.1744 la nobildonna Zenobia Vanni e Zappino dei Marchesi di Roccabianca. Ottiene con privilegio dato a 6 agosto 1779 esecutoriato a 21 gennaio 1780, il titolo di conte di Belforte."}
{"id": "1285025", "revid": "767487", "url": "https://it.wikipedia.org/wiki?curid=1285025", "title": "Kolymvari", "text": "Kolymvari () \u00e8 un ex comune della Grecia nella periferia di Creta (unit\u00e0 periferica di La Canea) con 5.346 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Platanias."}
{"id": "1285027", "revid": "33689", "url": "https://it.wikipedia.org/wiki?curid=1285027", "title": "Topolino e il magico artista", "text": ""}
{"id": "1285030", "revid": "93556", "url": "https://it.wikipedia.org/wiki?curid=1285030", "title": "Campionato italiano di calcio da tavolo 2004", "text": "Il trentesimo campionato italiano di calcio da tavolo venne organizzato dalla F.I.S.C.T. a Roma il 7 e 8 giugno 2004.\nSono stati assegnati 5 titoli:"}
{"id": "1285032", "revid": "819238", "url": "https://it.wikipedia.org/wiki?curid=1285032", "title": "Quadro luminoso", "text": "Il quadro luminoso (in gergo QL) \u00e8 utilizzato nelle stazioni e in altri posti di movimento preposti alla gestione del traffico ferroviario e alla movimentazione di treni e manovre. Tipicamente il quadro luminoso fa parte, abbinato al banco, degli strumenti necessari a un capostazione.\nIl quadro luminoso prende il suo nome dalla possibilit\u00e0 che gli \u00e8 precipua di cambiare aspetto in alcune parti per indicare all'operatore la situazione degli itinerari dei treni, e degli instradamenti delle manovre, della disposizione dei segnali, della posizione dei deviatori, dell'occupazione dei binari e quant'altro sia necessario per garantire regolarit\u00e0 e sicurezza all'interno di una stazione ferroviaria. Questi controlli vengono offerti da lampadine poste dietro il quadro stesso che cambiano aspetto (acceso-spento) e attraverso filtri colorati rappresentano la situazione (SIL4) che si presenta nel piazzale della stazione.\nCon i banchi di tipo ACE, e altri simili o dello stesso periodo storico, il quadro luminoso era in vetro smerigliato, con fondo nero e vi era disegnato lo schema della stazione. Il QL veniva posto in alto su una parete dell'ufficio movimento in modo che gli operatori potessero controllare con facilit\u00e0 la situazione di piazzale.\nCon banchi tipo ACEI e simili il quadro luminoso veniva prevalentemente costruito con \"tessere\" nelle quali piccole lampadine o led assolvevano alle stesse funzioni previste per il vecchio tipo di QL. Per le piccole stazioni il Q.L. viene spesso inserito direttamente nel Banco come si pu\u00f2 osservare nella foto superiore.\nI QL spesso sono di dimensioni ragguardevoli e di disegno estremamente articolato, ovviamente in relazione alla stazione che devono controllare. I QL non sono solo necessari nelle stazioni ma anche, per esempio, per la gestione del traffico con sistemi CTC come si vede in questo Quadro Luminoso del primo C.T.C. in Italia, quello della linea di cintura di Bologna, successivamente cambiato con uno a tessere (sempre di dimensioni adeguate) per permettere l'adeguamento man mano che venivano portati avanti i lavori per la linea AV/AC afferente Bologna.\nCon l'evoluzione dell'elettronica e il passaggio a sistemi di controllo del traffico pi\u00f9 moderni, quali l'SCC, il Quadro luminoso ha preso la forma di un monitor (per quanto di dimensioni ragguardevoli) in cui lo schema e i messaggi di sistema possono venire disegnati quasi come con un comune programma di grafica al computer e quindi riescono ad essere adattati con enorme prontezza alle eventuali mutazioni degli impianti sul territorio."}
{"id": "1285033", "revid": "122425526", "url": "https://it.wikipedia.org/wiki?curid=1285033", "title": "Nanda", "text": "I Nanda furono una famiglia che regn\u00f2 sul Regno Magadha dal 345 a.C. Il fondatore della dinastia fu l'opportunista Mahapadma, secondo la tradizione un barbiere, che uccise l'ultimo sovrano Shishunaga e, impossessatosi del trono tramite altri intrighi, estese il suo dominio rendendo il regno ricco e potente.\nLe ricchezze dei Nanda furono cos\u00ec famose da attirare persino Alessandro Magno che, durante la sua campagna in India (327-325 a.C.), tent\u00f2 di conquistare questo regno.\nNon sono noti i motivi della decadenza Nanda ma ci\u00f2 che \u00e8 certo e che a deporre l'ultima Nanda fu Chandragupta Maurya che diede origine alla dinastia omonima."}
{"id": "1285040", "revid": "1745361", "url": "https://it.wikipedia.org/wiki?curid=1285040", "title": "Mah Jong (solitario)", "text": "Il solitario Mah Jong \u00e8 una variante per una persona del gioco da tavolo cinese del Mah Jong.\nIl solitario viene erroneamente indicato con il nome di \"Mahjong\" o \"Mah-Jong\", ma \u00e8 principalmente conosciuto come \"Shanghai solitaire\".\nRegole.\nPrima di iniziare, si dispongono le tessere tipiche del gioco a faccia in su, per formare un monte (la \"tartaruga\"). Sono possibili diverse configurazioni iniziali, che corrispondono a diversi livelli di difficolt\u00e0.\nNello svolgimento del gioco, si eliminano progressivamente le tessere, individuando coppie di tessere identiche, e si ottiene la vittoria se tutte le tessere vengono eliminate.\nLa difficolt\u00e0 principale sta nel fatto che, a seconda della configurazione, alcune tessere sono nascoste dagli strati superiori, altre sono visibili ma bloccate se si trovano circondate da altre tessere; solo le tessere \"libere\" possono essere accoppiate.\nStoria.\nIl solitario \u00e8 stato reso famoso grazie alle sue implementazioni per computer. Nel suo ambito \u00e8 diventato un classico, tanto da oscurare l'omonimo gioco da tavolo, che pure grazie alla diffusione asiatica \u00e8 uno dei pi\u00f9 giocati al mondo.\nLe tessere reali hanno il dorso leggermente curvo (sono realizzate in bamb\u00f9) e mal si prestano ad essere impilate: tuttavia esiste una versione \"non per computer\", dove viene fornita una scatola particolare che aiuta a sistemare le tessere.\nNegli ultimi anni sono state sviluppate anche moltissime versioni per palmare, smartphone, console portatili."}
{"id": "1285043", "revid": "104852", "url": "https://it.wikipedia.org/wiki?curid=1285043", "title": "Eiserner Vorhang", "text": ""}
{"id": "1285045", "revid": "104852", "url": "https://it.wikipedia.org/wiki?curid=1285045", "title": "Eiserner vorhang", "text": ""}
{"id": "1285046", "revid": "104852", "url": "https://it.wikipedia.org/wiki?curid=1285046", "title": "Iron curtain", "text": ""}
{"id": "1285047", "revid": "104852", "url": "https://it.wikipedia.org/wiki?curid=1285047", "title": "Iron Curtain", "text": ""}
{"id": "1285053", "revid": "729019", "url": "https://it.wikipedia.org/wiki?curid=1285053", "title": "Castelli di Romeo e Giulietta", "text": "Il Castello della Villa e il Castello della Bellaguardia, popolarmente conosciuti rispettivamente come Castello di Romeo e Castello di Giulietta, sono due manieri nel territorio di Montecchio Maggiore. I manieri di ridotte dimensioni, sono situati l'uno a poca distanza dall'altro, in posizione panoramica e strategica, su una collina che sovrasta Montecchio Maggiore.\nSecondo una leggenda diffusasi a met\u00e0 Ottocento, Luigi da Porto, nello scrivere la sua \"Historia novellamente ritrovata\" (che effettivamente ispir\u00f2 poi \"Romeo e Giulietta\" di Shakespeare), si sarebbe ispirato alla vista dei due castelli vicini e opposti, non lontani dalla sua villa di Montorso Vicentino, da cui il nome conferito loro in epoca recente.\nStoria.\nEpoca romana.\nLa pi\u00f9 antica testimonianza della presenza umana nella zona di Montecchio Maggiore \u00e8 datata 2000 circa a.C., periodo a cui si fa risalire uno scheletro umano ritrovato nella zona dell'odierna Via Conti Gualdo. Scarse sono del resto le notizie sulle epoche pi\u00f9 antiche, fino almeno all'et\u00e0 romana; una leggenda nata nel medioevo narra che furono i Galli nel IV secolo a.C. a fondare il paese e a fortificarlo: nella Cronografia Zanovello-Lorenzoni troviamo scritto \u201cavanti la venuta di Cristo li anni 360, furono fabbricati li castelli et fortezze di Montecchio Maggiore\u201d.\nI ritrovamenti archeologici (terrecotte, monete, iscrizioni funerarie, colonne miliari, etc.) parlano invece della presenza romana a partire dal I secolo a.C., anche se, con una certa sistematicit\u00e0, solo dal II-IV secolo d.C., quando Montecchio ricopriva con ogni probabilit\u00e0 il ruolo di capoluogo di un \"pagus\" nell'ambito del \"municipium\" di \"Vicetia\" (Vicenza).\nSecondo alcuni studiosi la base del Castello di Bellaguardia presenterebbe i caratteri di una costruzione romana; questo fatto, unito alla particolare posizione strategica del colle dei castelli, posto alla confluenza di importanti vie di comunicazione (la via Postumia tra Vicenza e Verona, oltre ai collegamenti con i valichi per il Trentino attraverso le valli dell'Agno e del Chiampo), ha fatto ritenere plausibile la presenza di un sistema di fortificazione romana come punto di controllo militare sul territorio, fatto che non si pu\u00f2 allo stato attuale dimostrare.\nEpoca medievale.\nBongiudei e Pilei.\nChe il sito dove sorgono gli attuali castelli sia stato sfruttato come punto di osservazione militare con una certa continuit\u00e0 nelle varie epoche storiche, lo attesterebbe anche il nome di \u201cBellaguardia\u201d riferito al castello del Costo (o di Giulietta), tipica voce di origine longobarda o germanica, che farebbe pensare alla presenza sulla sommit\u00e0 del colle di una fortificazione anche durante l'et\u00e0 longobarda e franca; Vari cronisti riferiscono poi della costruzione del castello nel 1008, ad opera dei Bongiudei, presunti signori di Montecchio proprio negli anni a cavallo del Mille, forse infeudati del vescovo vicentino; ma anche questa notizia \u00e8 del tutto incerta, non essendo suffragata da alcun documento pervenutoci. Sarebbe stata tale Speronella dei Bongiudei, secondo Francesco Barbarano, storico vicentino del Seicento, a portare in dote il castello di Montecchio al marito Uguccione Pileo nei primi anni del Duecento, periodo in cui invece proprio i documenti confermano il controllo di Montecchio da parte della famiglia dei Pilei e in cui l'esistenza del castello trova conferma storica sicura nelle testimonianze scritte. In questi anni, la posizione strategica del castello e la spregiudicata azione politica di Uguccione Pileo fanno di Montecchio Maggiore un luogo al centro delle guerre e dei torbidi determinati dai conflitti tra fazioni cittadine e Comune di Vicenza, dalla presenza degli Ezzelini nel Vicentino, dalla politica di recupero dell'autorit\u00e0 imperiale da parte di Federico II di Svevia.\nDa Ezzelino agli Scaligeri.\nNel 1243 il castello di Montecchio viene distrutto da Ezzelino III da Romano, che assume il controllo del territorio e fa strage dei componenti della famiglia dei Pilei, a lui ostili. Il periodo del dominio ezzeliniano si chiude con la morte del tiranno nel 1259; l'ultima parte del secolo vede il ritorno degli ultimi eredi dei Pilei a Montecchio: ma la famiglia, ormai indebolita, si estingue nel 1301, quando i due ultimi esponenti, i fratelli Pileo e Marcabruno, Cavalieri Gaudenti, sono condannati per eresia dall'Inquisizione. I beni dei Pilei, tra cui il castello, restaurato e tornato alla sua efficienza dopo la distruzione ezzeliniana, vengono confiscati dal Comune di Vicenza nonostante un tentativo da parte dell'episcopato vicentino, per mezzo dell'Inquisizione, di recuperare i diritti su di essi in quanto antico feudo vescovile. Con il 1311 Montecchio entra, assieme a Vicenza, nell'orbita della Signoria Scaligera, potenza emergente contro cui si coalizzano ben presto Firenze e Venezia nella guerra veneto-scaligera (1336-1339) che, pur limitando l'espansione dei Della Scala, lascia comunque Vicenza e con essa Montecchio nelle loro mani. Nel trattato di pace stipulato a Venezia, si vieta tra l'altro la ricostruzione del castello di Montecchio, distrutto proprio durante la guerra con i Veneziani. Tuttavia, con Cangrande II della Scala, signore di Verona dal 1351, inizia una politica difensiva basata sul potenziamento del sistema fortificato nell'area del territorio scaligero: nascono in quest'epoca i castelli sul Garda (Malcesine, Bardolino, Torri, Sirmione, Lazise), la linea difensiva sul Tione (il \"Serraglio\") da Nogarole a Villafranca fino a Valeggio sul Mincio, Castelvecchio a Verona, il castello di Soave, le mura scaligere attorno a Vicenza, il castello di Arzignano.\nEd \u00e8 proprio nel 1354 che Cangrande II, dopo aver acquistato dai Carraresi il castello di Brendola, inizia, su quanto poteva rimanere del castello precedente, la costruzione del complesso fortificato di Montecchio Maggiore, costituito dalle due rocche tuttora esistenti e da una cinta formata in parte dalla conformazione naturale del colle (con rocce e piccoli strapiombi) e in parte da sbarramenti artificiali: la linea difensiva doveva contenere uno spazio di circa quaranta campi vicentini, con strutture in legno e pietra per l'accoglienza di soldati e di quanti potevano cercare rifugio nei momenti in cui pi\u00f9 imperversava la violenza. Di tale cinta muraria, oggi del tutto scomparsa, d\u00e0 notizia Filippo Pigafetta, che alla fine del Cinquecento poteva ancora vederne i resti che correvano \u201ccirca il monte ... acciocch\u00e9 in tempo di guerra (gli abitanti) si potessero ridurre in luogo sicuro\u201d. Il declino dello Stato Scaligero negli ultimi decenni del Trecento ha la sua naturale conclusione nella sconfitta subita da Antonio della Scala per mano di Giangaleazzo Visconti, alleato dei Da Carrara signori di Padova, con l'inevitabile caduta della Signoria Scaligera e l'esilio di Antonio.\nLa dedizione alla Serenissima Repubblica di Venezia.\nIl dominio visconteo si protrae su Vicenza e Montecchio dal 1387 al 1404, anno in cui avviene, in modo indolore, il passaggio alla Repubblica di Venezia. In questi anni di disordini e di guerre i castelli mantengono un ruolo importante come presidio militare a difesa del paese e non subiscono comunque danni fisici di particolare importanza. Come nel caso di altri castelli della zona, quali Brendola e Montebello Vicentino, la rovina dei castelli di Montecchio Maggiore avvenne nel periodo della guerra della Lega di Cambrai, che vide la Serenissima impegnata dapprima a difendersi dall'attacco dei suoi nemici coalizzatisi nella Lega di Cambrai e poi contro i Francesi come membro della Lega Santa promossa da papa Giulio II. Nell'estate del 1514 le truppe venete in fase di ripiegamento distrussero e incendiarono i castelli per evitare che l'esercito nemico, che avanzava da Montagnana, potesse occuparli utilizzandoli a sua volta come roccaforte militare. Il 1514 segna la tappa conclusiva di un'epoca in cui i castelli vissero da protagonisti le vicende politiche e militari che avevano coinvolto la comunit\u00e0 di Montecchio Maggiore. Finita la guerra, infatti, non si pens\u00f2 pi\u00f9 al loro restauro, dato che la loro funzione difensiva svolta fino a quel momento era venuta a cadere: sia perch\u00e9 Montecchio non si collocava pi\u00f9 in terra di confine ma veniva a trovarsi ben protetto all'interno del dominio veneziano, sia perch\u00e9 simili fortificazioni, nate nel Medioevo, non erano pi\u00f9 adeguate a svolgere i loro compiti, date le notevoli innovazioni in campo militare. Furono pertanto lasciati per secoli allo stato di rovine, soggetti ad un degrado continuo ed inesorabile.\nEpoca moderna e contemporanea.\nNel 1600 i ruderi con i terreni circostanti sul colle furono affittati dallo Stato Veneto al Comune di Montecchio Maggiore, che pot\u00e9 acquistarli nel 1742 per la somma di 200 ducati. Solo tra la fine dell'Ottocento e i primi decenni del Novecento inizia un percorso di valorizzazione del glorioso sito. Ad un primo limitato intervento di restauro del 1886, seguono lavori pi\u00f9 impegnativi nel 1936 ad opera dell'Ente Provinciale per il Turismo di Vicenza: la riparazione delle mura delle rocche, la costruzione del ristorante e della terrazza panoramica nel castello della Bellaguardia, la costruzione della strada di accesso al colle. Nel 1972-1973 l'Amministrazione Comunale ha compiuto gli ultimi restauri delle rocche, mentre in anni ancor pi\u00f9 recenti si \u00e8 provveduto a migliorare l'aspetto dell'ambiente naturale circostante, con la creazione e la cura di sentieri segnati che collegano la sommit\u00e0 del colle con altre localit\u00e0 collinari o della campagna del territorio comunale. In ogni caso il cosiddetto castello di Giulietta risulta fortemente manomesso da una fantasiosa ricostruzione che fu condotta nel dopoguerra senza seguire i dettami odierni del restauro e dalla collocazione di un ristorante al suo interno. Il Castello di Romeo \u00e8 invece utilizzato per spettacoli ed attivit\u00e0 culturali.\nL'aspetto delle rocche.\nIl Castello della Bellaguardia (detto anche del Costo o \u201cdi Giulietta\u201d) \u00e8 posto sulla sommit\u00e0 del colle a 254 metri s.l.m., ha pianta allungata, quasi rettangolare ma con una rientranza sul lato lungo esposto a nord-ovest, in cui si trova l'ingresso, in una posizione tale da renderne pi\u00f9 semplice la difesa: tale porta, ora dotata di una moderna cancellata in ferro, era chiusa originariamente dalla tipica saracinesca a rastrello, che scendeva verticalmente, e da un portone a battenti. Le mura perimetrali sono costruite per fasce sequenziali di muratura in pietre cementate con calce, tra loro separate, orizzontalmente, da corsi paralleli di mattoni. Blocchi di pietra squadrata formano gli spigoli angolari delle mura. Lo stato di secolare degrado, aggiunto alle distruzioni dei primi del Cinquecento, ha fatto s\u00ec che strutture di sicura esistenza come le merlature, i cammini di ronda, i beccatelli, o altre la cui esistenza \u00e8 fortemente probabile, come torri minori poste ai vertici delle mura stesse, non siano giunte fino a noi. All'interno delle mura, a protezione dell'ingresso, si erge la bella torre maggiore (il mastio) in mattoni, alta circa 20 metri, posta su una base quadrata a tronco piramidale costruita in blocchi di pietra lavorata. Nel punto centrale del cortile si trova un pozzo-cisterna che doveva raccogliere attraverso un sistema di impluvio l'acqua piovana, poi filtrata naturalmente dalla ghiaia depositata nel pozzo stesso. Cos\u00ec come per l'altro castello, dovevano in origine esistere alcune costruzioni appoggiate alle mura interne.\nIl Castello della Villa (o \u201cdi Romeo\u201d) si colloca a 234 metri s.l.m.., a circa trecento metri di distanza dall'altra rocca. Presenta una pianta articolata e un po' irregolare, a causa del necessario adattamento alla naturale conformazione del terreno, prossimo allo strapiombo roccioso. L'ingresso, posto sul lato sud, era ben protetto dalla torre d'angolo, sporgente dalle mura, munita di beccatelli e caditoie alla sua sommit\u00e0, ancor oggi visibili. Il mastio, simile a quello dell'altro castello, si colloca al vertice di nord-ovest, con un lato inserito come segmento del muro perimetrale del lato nord: il suo ingresso posto alcuni metri pi\u00f9 in alto rispetto al livello del suolo sottostante, cos\u00ec come per il mastio della Bellaguardia, fa pensare alla presenza non pi\u00f9 riscontrabile di alcune strutture che dovevano appoggiarsi alla torre e alle stesse mura perimetrali all'interno del castello. Ora al mastio si accede tramite una gradinata realizzata durante i lavori di restauro.\nLa leggenda di Romeo e Giulietta.\nSebbene la patria universalmente riconosciuta di Romeo e Giulietta sia la citt\u00e0 di Verona, la funzione dei due manieri di Montecchio (noti, per l'appunto, come \"Castelli di Giulietta e Romeo\") pu\u00f2 non essere cos\u00ec priva di importanza, nell'ottica almeno dei presupposti artistici che determinarono l'ideazione, l'ambientazione e la stesura della novella. Una leggenda senese sembra essere la fonte pi\u00f9 lontana da cui trasse origine la tradizione letteraria che Shakespeare tradusse in una tragedia immortale: fu Masuccio Salernitano (1415-1476) a dare per primo veste letteraria a questa leggenda, con la novella 'I due amanti senesi', inserita nel suo Novellino, in cui si narra la fine tragica dell'amore contrastato dei due protagonisti, Mariotto e Ganozza.\nLuigi Da Porto (1485-1529) si ispir\u00f2 a questa novella per la sua \"Historia novellamente ritrovata di due nobili amanti\" apparsa postuma nel 1531 e poi, in altra versione, con il titolo di \"La Giulietta\" nel 1539. Mutati i nomi popolareschi del racconto di Masuccio in quelli di Romeo e Giulietta, che tali rimarranno in tutta la tradizione letteraria successiva fino a Shakespeare, Da Porto immagina lo svolgimento della novella a Verona, al tempo della signoria di Bartolomeo della Scala (1301-1304); fondandosi su un'errata interpretazione della celebre terzina dantesca \u201cVieni a veder Montecchi e Cappelletti/Monaldi e Filippeschi, uom senza cura/color gi\u00e0 tristi, e questi con sospetti\u201d (\"Purgatorio\" VI, vv.106-108), egli attribuisce a due nobili famiglie veronesi una violenta rivalit\u00e0, che si ripercuote tragicamente sull'amore tra i due giovani protagonisti. Nella trama sono gi\u00e0 presenti elementi chiave come la rissa, l'uccisione di un cugino dell'amata, perpetrata da Romeo, il bando dalla citt\u00e0 di quest'ultimo e la tragica fine di entrambi. Con qualche aggiustamento e poche modifiche alla versione originale del Da Porto, la novella fu ripresa prima da Matteo Bandello, poi da novellieri e tragediografi spagnoli, francesi e inglesi; alle versioni inglesi di Painter e Broocke si accost\u00f2 direttamente Shakespeare, che le us\u00f2 da modello per il suo capolavoro, la cui prima rappresentazione risale al 1596.\nLuigi Da Porto, uomo d'armi e letterato vicentino (1485-1529), scrisse la novella nella sua dimora di Montorso Vicentino, dove si era ritirato, abbandonando la vita militare in seguito ad una grave ferita al volto, riportata in battaglia durante la guerra della Lega di Cambrai. Montorso Vicentino dista solo qualche chilometro da Montecchio; dalle finestre di villa Da Porto la vista sulle maestose rocche scaligere doveva apparire, allora come oggi, molto suggestiva: \u00e8 possibile che tale immagine, di due castelli quasi in contrapposizione tra loro, sia stata di ispirazione all'ideazione della novella, non foss'altro che per l'accostamento tra il nome di Montecchio e quello di Montecchi, attribuito proprio dal Da Porto alla famiglia di Romeo. Se dunque l'ambientazione letteraria \u00e8 stata comunque da sempre collocata a Verona, si \u00e8 immaginato che un ruolo non secondario nell'ispirare l'immaginazione poetica del suo creatore abbiano avuto i castelli di Montecchio Maggiore, gi\u00e0 di per s\u00e9 affascinanti e gloriosi per le vicende storiche da essi realmente vissute.\nLa leggenda che attribuisce le due rocche scaligere alle famiglie veronesi dei Montecchi e Capuleti, facendone le dimore di Romeo e Giulietta, entra con forza nel folclore popolare alla met\u00e0 dell'Ottocento, cio\u00e8 in pieno clima romantico, in un periodo in cui molto sentito era il fascino delle rovine medioevali e facile sembrava calare in tali ambienti vicende suggestive e affascinanti.\nManifestazioni ed eventi culturali.\nOperaestate Festival Veneto.\nIl percorso di valorizzazione turistica dei castelli ha tra le sue manifestazioni pi\u00f9 importanti la rassegna estiva, all'interno del Castello della Villa, di film, balletti e spettacoli teatrali inseriti nel programma di Operaestate Festival Veneto, che si svolge nei mesi di luglio e agosto.\nMontecchio Medievale (la Faida).\nL'evento che vede comunque i castelli grandi protagonisti per alcuni giorni dell'anno, \u00e8 la rievocazione storica della vita di un borgo medioevale quattrocentesco, che si tiene ogni 1\u00ba maggio proprio sulla sommit\u00e0 del colle delle rocche scaligere: una festa che vede i protagonisti abbigliati con i tipici costumi medioevali, in cui, lungo la via che unisce i due castelli, si ricostruisce un tipico mercato del tempo, con botteghe artigiane, osterie e venditori, con esibizioni di guardie armate, arcieri, giocolieri e mangiafuoco. Il tutto condito dal richiamo alla tragica vicenda letteraria di Giulietta e Romeo, che da molto tempo \u00e8 legata all'immagine dei castelli di Montecchio.\nIl 1\u00ba maggio di ogni anno infatti, l'intero comune si tuffa in un'atmosfera medievale per rivivere la storica disfida tra le casate dei Montecchi e dei Capuleti e per assaporare il gusto e i colori del tardo XV secolo.\nIl premio finale per chi si aggiudica pi\u00f9 prove \u00e8 il palio, drappo dipinto dal noto ed apprezzato pittore Felice Cosentino, che sar\u00e0 custodito dalla squadra vincitrice fino all'edizione seguente.\nIl culmine della rievocazione storica si raggiunge con l'elezione di Romeo e Giulietta, scelti tra \"baldi giovani e gentili fanciulle\" che si candidano a rivestire i panni dei due innamorati. I prescelti, votati dal pubblico presente, rappresentano per un anno la citt\u00e0 di Montecchio Maggiore nei maggiori eventi in cui \u00e8 richiesta una delegazione ufficiale del comune o a cui partecipa il Gruppo Storico Culturale Giulietta e Romeo, organizzatore della manifestazione.\nL'appuntamento del 1\u00ba maggio \u00e8 tra gli eventi pi\u00f9 apprezzati a livello nazionale, nel campo della rievocazione storica: nell'area tra le due rocche, resa interamente pedonale, si danno appuntamento tra le 15 e le 20.000 persone.\nLa manifestazione, la cui prima edizione \u00e8 stata nel 2000, ha mutato il nome originario \"Faida\" in \"Montecchio Medievale\", a partire dall'anno 2006.\nInfluenza nella cultura.\nIl nome \"Bellaguardia\" \u00e8 stato adottato da una societ\u00e0 calcistica del comune di Montecchio Maggiore fondata nel 2004."}
{"id": "1285054", "revid": "594360", "url": "https://it.wikipedia.org/wiki?curid=1285054", "title": "Hwarang", "text": "Hwarang () fu un gruppo di \u00e9lite di giovani maschi del Regno di Silla in Corea.\nSignificato del termine.\nPer analizzare il significato di questo termine si possono innanzitutto prendere in considerazione le sue due parti componenti: \"Hwa\" (fiore) e \"Rang\" (cavaliere/uomo).\nSpesso tale termine compare come Hwarang, che potrebbe leggersi \"cavaliere in fiore\" o \"uomo che fiorisce\", ad indicare il passaggio da adolescenza a maturit\u00e0 di un giovane guerriero. Nella tradizione storica coreana \"Hwarang\" \u00e8 un titolo onorifico che veniva dato a selezionati giovani virgulti della nobilt\u00e0 coreana nel Regno di Silla, i quali, anche prima dell'adolescenza, si vedevano orientati a divenire guerrieri mediante una pesante ed omnicomprensiva preparazione fisica, mentale e spirituale. L'istituzionalizzazione del sistema dei Hwarang, che faceva di tale casta una sorta di accademia per giovani generali, avvenne all'incirca nel 540 d.C. con il re Jinheung di Silla, il quale cap\u00ec la necessit\u00e0 di costituire dei valenti leader sia militari che, successivamente, politici, partendo da una formazione adolescenziale e/o pre-adolescenziale. Si hanno comunque notizie dai maggiori testi storici ed epici coreani (\"Samguk Yusa\", \"Samguk Sagi\", \"Hwarang Segi\" e \"Haedong Goseungjeon\") dell'esistenza dei Hwarang anche prima di tale data.\nIl codice etico dei Hwarang.\nI Hwarang furono fortemente influenzati da Buddismo, Confucianesimo e Taoismo. Il \"Samguk Sagi\" riporta quanto segue: \"... scelsero i migliori giovani delle famiglie nobili, li vestirono e curarono esteticamente, e li chiamarono Hwarang. Le persone li riveriscono e li servono...\".\nSempre il \"Samguk Sagi\" ed il \"Samguk Yusa\" trattano di come fu determinato il loro codice etico.\nDue giovani Hwarang, Gwisan e Chwihang, andarono dal monaco illuminato Won Gwang alla ricerca di conforto spirituale in quanto avevano bisogno di una guida che potesse spiegare loro la vera conoscenza. Essi dissero al monaco: \"Noi siamo ignoranti e non abbiamo la conoscenza. Ti preghiamo di darci delle massime che possano istruirci per il resto della nostra vita di cavalieri\". Won Gwang, compose i cinque comandamenti che seguono:\nI Hwarang e la storia.\nI Hwarang e il loro codice etico/comportamentale hanno influenzato grandemente la storia coreana.\nA tale proposito va citato uno dei maggiori protagonisti di tale storia, che ha determinato la prima unificazione dei tre regni coreani, il generale e cavaliere Hwarang Kim Yushin.\nLe idee degli Hwarang hanno ispirato l'arte coreana dalla letteratura al disegno fino alle arti marziali.\nAncora oggi vengono effettuate manifestazioni pubbliche tradizionali che si rifanno alle gesta degli Hwarang ed anche diverse arti marziali Hwa Rang Do (arte marziale fondata dal Dr. Joo Bang Lee, 58\u00b0 erede della tradizione Hwarang)"}
{"id": "1285055", "revid": "104458", "url": "https://it.wikipedia.org/wiki?curid=1285055", "title": "Roland Fischnaller (sciatore)", "text": "Biografia.\nDiscesista originario di Funes e tesserato per il Centro Sportivo Carabinieri, esord\u00ec in campo internazionale ai Mondiali juniores di Lake Placid 1994; nel 1995 ottenne il primo podio in Coppa Europa, l'11 dicembre in Val Gardena in discesa libera (2\u00ba), e pochi giorni dopo, il 16 dicembre, debutt\u00f2 in Coppa del Mondo nelle medesime localit\u00e0 e specialit\u00e0 (42\u00ba). Sempre in discesa libera conquist\u00f2 l'unica vittoria in Coppa Europa, il 21 gennaio 1999 a Falcade, e l'unico podio in Coppa del Mondo (3\u00ba), a Val-d'Is\u00e8re il 16 dicembre 2000 nella gara vinta da Alessandro Fattori davanti a Kristian Ghedina.\nAi XIX Giochi olimpici invernali di , sua unica presenza olimpica, si classific\u00f2 al 17\u00ba posto sia nella discesa libera sia nel supergigante; l'anno dopo ai Mondiali di Sankt Moritz, sua unica presenza iridata, termin\u00f2 al 27\u00ba posto la gara di supergigante. Il 27 gennaio 2005 sal\u00ec per l'ultima volta sul podio in Coppa Europa, a Tarvisio in discesa libera (2\u00ba), e il 26 gennaio 2008 prese per l'ultima volta il via in Coppa del Mondo, a Chamonix nella medesima specialit\u00e0 (49\u00ba). Si ritir\u00f2 al termine di quella stessa stagione 2007-2008 e la sua ultima gara fu la discesa libera dei Campionati italiani 2008, disputata il 28 marzo a Bardonecchia e chiusa da Fischnaller al 18\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "1285056", "revid": "1468861", "url": "https://it.wikipedia.org/wiki?curid=1285056", "title": "Distruggi documenti", "text": "I distruggi documenti o trita documenti sono usati per tagliare fogli di carta, dischi o smart card in strisce o pezzi molto piccoli. Questo \u00e8 spesso consigliato per evitare frodi o furti d'identit\u00e0.\nDispositivi meccanici analoghi erano gi\u00e0 in uso nel passato, con lo scopo di distruggere documenti d'archivio; intorno agli anni '20 del Novecento era commercializzata la macchina \"Record\" della ditta Pergola di Milano.\nI distruggi documenti rientrano nella pi\u00f9 ampia famiglia dei trituratori.\nI distruggi documenti variano per dimensioni e prezzo da unit\u00e0 piccole ed economiche progettate per una certa quantit\u00e0 di pagine, a unit\u00e0 di grandi dimensioni utilizzate dai servizi commerciali di distruzione che costano centinaia di migliaia di dollari e possono distruggere milioni di documenti all'ora. Mentre i distruggi documenti pi\u00f9 piccoli possono essere azionati a mano, la maggior parte dei distruggi documenti \u00e8 alimentata elettricamente.\nI distruggi documenti nel tempo hanno aggiunto funzionalit\u00e0 per migliorare l'esperienza dell'utente. Molti ora rifiutano la carta alimentata oltre la capacit\u00e0 per evitare inceppamenti; altri hanno caratteristiche di sicurezza per ridurre i rischi.\nCronologia d'uso.\nFino alla met\u00e0 degli anni '80 era raro che i distruggi documenti venissero utilizzati da entit\u00e0 non governative.\nUn esempio di alto profilo del loro uso \u00e8 stato quando l'ambasciata degli Stati Uniti in Iran ha utilizzato distruggi documenti per ridurre le pagine di carta in strisce prima che l'ambasciata fosse rilevata nel 1979, ma alcuni documenti sono stati ricostruiti.\nDopo che il colonnello Oliver North disse al Congresso di aver usato un modello Schleicher a taglio incrociato per distruggere i documenti Iran-Contra, le vendite di quella societ\u00e0 aumentarono di quasi il 20% nel 1987.\nI distruggi documenti sono diventati pi\u00f9 popolari tra i cittadini statunitensi con problemi di privacy dopo la decisione della Corte Suprema del 1988 in \"California contro Greenwood\" in cui la Corte Suprema degli Stati Uniti ha stabilito che il Quarto Emendamento non vieta la perquisizione e il sequestro senza mandato dei rifiuti lasciati per la raccolta fuori casa. Le leggi contro l'ustione hanno anche determinato un aumento della domanda di distruggi documenti.\nLe preoccupazioni sul furto di identit\u00e0 hanno portato a un aumento dell'uso personale, con la Federal Trade Commission degli Stati Uniti che raccomanda alle persone di distruggere i documenti finanziari prima dello smaltimento.\nLe leggi sulla privacy delle informazioni come FACTA, HIPAA e Gramm\u2013Leach\u2013Bliley Act hanno incrementato l'uso del distruggi documenti, poich\u00e9 le aziende e gli individui adottano misure per smaltire in modo sicuro le informazioni riservate."}
{"id": "1285073", "revid": "135673", "url": "https://it.wikipedia.org/wiki?curid=1285073", "title": "Anna Maria Louise Italiano", "text": ""}
{"id": "1285074", "revid": "135673", "url": "https://it.wikipedia.org/wiki?curid=1285074", "title": "Anne Marno", "text": ""}
{"id": "1285075", "revid": "599013", "url": "https://it.wikipedia.org/wiki?curid=1285075", "title": "Roman Wallner", "text": "Carriera.\nClub.\nComincia la sua carriera nello , per poi passare a 19 anni, al Rapid Vienna, dove in 5 stagioni realizza 42 gol in 134 partite. Nel 2004 passa in Bundesliga con l', con la quale gioca 10 partite senza segnare, e a gennaio torna in Austria con l'Admira Wacker. Finita la stagione, passa all', dove in 2 stagioni totalizza 18 presenze nelle quali realizza 6 gol. Nel 2007 firma un contratto annuale con opzione sul secondo con gli scozzesi del Falkirk, che hanno come obiettivo terminare la stagione nei primi 6 posti della SPL.\nNella squadra scozzese trova poco spazio, infatti nello stesso anno viene trasferito in prestito all'Hamilton Academical dove fa un gol in quattro presenze.\nAnche il 2008 \u00e8 un anno travagliato per lui: prima approda all' e poi allo Skoda Xanthi.\nNel 2009 torna in patria al LASK Linz, per essere ceduto durante il mercato invernale al Red Bull Salisburgo.\nNazionale.\nIn Nazionale austriaca ha totalizzato 6 gol in 27 presenze."}
{"id": "1285076", "revid": "1573940", "url": "https://it.wikipedia.org/wiki?curid=1285076", "title": "Kim Yu-sin", "text": "Era il figlio del generale Kim Suhyun e la nobile Manmyung, figlia del re Chinhung di Silla. Nacque a Gyeyang nella contea di Jincheon nell'anno 595 d.C., divenne un cavaliere Hwarang a 15 anni ed a 18 anni un formidabile spadaccino ed uno dei pi\u00f9 grandi generali e leader dell'antica Corea. All'et\u00e0 di 34 anni aveva il comando supremo di tutte le forze militari Silla.\nKim Yushin port\u00f2 all'unificazione dei tre antichi regni coreani (Goguryeo, Baekje e Silla) e fu uno dei pochi Hwarang a sopravvivere per pi\u00f9 di 60 anni. Il suo potere militare e politico, nonch\u00e9 la sua ispirata saggezza, ne hanno fatto un personaggio mistico per i coreani. Mor\u00ec nel 673 ed ancora oggi la sua tomba \u00e8 un monumento molto importante in Corea e molti la riveriscono.\nPer scelta e pur avendone la possibilit\u00e0 non divenne mai re del paese unificato e continu\u00f2 a servirlo fino alla fine dei suoi giorni. Venne dichiarato re dopo la sua morte come atto di estremo rispetto.\nLa sua vita e le sue gesta sono raccontate dai maggiori testi epici e storici coreani Samguk Sagi e Samguk Yusa."}
{"id": "1285082", "revid": "110157", "url": "https://it.wikipedia.org/wiki?curid=1285082", "title": "Edificio Pluriuso COOP", "text": "L'Edificio Pluriuso (COOP) si trova a Sesto Fiorentino ed \u00e8 stato progettato da Edoardo Detti.\nStoria.\nIl progetto fu commissionato a Edoardo Detti nel 1963 dalla Cooperativa di Sesto Fiorentino (successivamente inglobata in Unicoop Firenze), la quale decise di sostituire la preesistente sede, ormai del tutto inadeguata alle nuove esigenze, con un nuovo edificio polivalente.\nDei due corpi costituenti il complesso, quello prospiciente la via Alighieri fu realizzato in tempi brevi (era gi\u00e0 completato nel dicembre del 1967) e in tutto corrispondente al progetto dell'architetto, mentre l'edificio della cooperativa fu fortemente ridimensionato. In un primo tempo infatti Detti aveva concepito un edificio composto di due volumi diversi per soluzioni formali e per altezza: il pi\u00f9 alto su 7 piani fuori terra pi\u00f9 uno interrato, avrebbe dovuto ospitare ai primi due la cooperativa ed ai rimanenti un piccolo albergo; il pi\u00f9 piccolo, 2 piani fuori terra pi\u00f9 uno interrato, una sala per riunioni ed uffici. Mentre il secondo \u00e8 stato realizzato esattamente secondo le indicazioni dell'architetto, il primo \u00e8 stato completamente rivisto in sede progettuale alla luce di considerazioni di carattere urbanistico: i piani fuori terra si sono ridotti a 3 e \u00e8 stata accantonata la destinazione ad albergo.\nDescrizione.\nIl complesso \u00e8 situato nel centro storico di Sesto Fiorentino e si affaccia su piazza Vittorio Veneto, ampio invaso di forma rettangolare, alberato e definito da un tessuto edilizio tardo ottocentesco: il lotto \u00e8 delimitato a sud dalla piazza e a est e ovest dalle vie Alighieri e Cavallotti.\nEsterno.\nL'intervento di Detti si inserisce in tale contesto dichiarando una notevole autonomia a livello linguistico e al contempo dimostrando una notevole attenzione nei confronti delle altezze degli edifici circostanti. Il fronte percepibile dalla piazza presenta una maggior ricercatezza nel trattamento dei materiali e nel disegno delle partiture mentre il retro dell'edificio, fronte nord, sembra dialogare pi\u00f9 con il corpo degli appartamenti e degli uffici - a esso ortogonale e con questo formante un impianto a \"L\" - che non con gli altri tre fronti. Lo spazio non edificato dell'isolato \u00e8 occupato da una piazza giardino nella quale il percorso alberato corre parallelo al corpo di fabbrica prospiciente la via Alighieri e delimita una piazza recintata, leggermente rialzata e circondata da panchine, dalla quale si traguarda un pannello scultura.\nL'edificio si compone di due volumi, disposti a formare un impianto ad \"L\", aventi diversa altezza, articolazione volumetrica, trattamento delle facciate e destinazione d'uso e tuttavia perfettamente articolati e relazionati tra loro e con il circostante.\nIl supermercato.\nL'edificio adibito a grande magazzino, affacciato su piazza Vittorio Veneto, \u00e8 a sua volta articolato su 2 e 3 piani fuori terra (pi\u00f9 uno seminterrato) e \u00e8 caratterizzato da una volumetria compatta contraddistinta al piano terra da un raffinato gioco di trasparenze e riflessi (alternanza di campiture in marmo e superfici vetrate) e ai piani superiori da una cortina muraria estremamente compatta, interrotta soltanto da feritoie finestre e da luci quadrate perfettamente inserite nella campitura in marmo dicromo e in cemento faccia vista tinteggiato di bianco. Le aperture si inseriscono con estrema discrezione e misura nella tessitura, addensandosi nelle soluzioni d'angolo in corrispondenza del volume cilindrico del corpo scala e dilatandosi in una superficie interamente vetrata, connotata da una griglia geometrica di infissi in metallo dal colore rosso, sul retro.\nLo sviluppo orizzontale del disegno della facciata - scandito dalle fasce marcapiano in marmo, dall'insegna in alluminio che corre ininterrotta sui tre fronti strada, dai parapetti del percorso pedonale - \u00e8 concluso ed enfatizzato dalla copertura che sovrasta il corpo pi\u00f9 basso, di forte rilevanza plastica, caratterizzata da un parapetto che si protende sulla piazza con un profilo a forma di prua. Tale orizzontalit\u00e0 \u00e8 contraddetta soltanto dai tagli delle aperture e dai volumi dei vani scala e degli ascensori, costituenti elementi autonomi stilisticamente, enfatizzati nella propria verticalit\u00e0.\nPalazzo per gli uffici.\nL'edificio adibito a residenza e uffici presenta una pianta rettangolare, disposta parallelamente all'asse di via Alighieri, e si sviluppa su 6 piani fuori terra pi\u00f9 uno seminterrato, adibito a garage. I fronti combinano l'essenzialit\u00e0 della soluzione materica (cemento faccia vista con calibrati inserti di colore rosso mattone) con una notevole attenzione all'equilibrio tra pieni e vuoti, tra arretramenti ed aggetti, riconducendo la composizione a una sintesi di moduli geometrici su un impaginato di matrice rettangolare.\nLe facciate est e ovest presentano ambedue l'enfatizzazione dell'orizzontalit\u00e0 tra il secondo e il terzo livello tramite una fascia finestrata sul fronte strada e un aggetto del volume superiore sul retro, definendo cos\u00ec una sorta di fascia marcapiano che serve ad individuare la porzione d'edificio destinata all'attivit\u00e0 commerciale direzionale da quella a carattere residenziale.\nIl \"vuoto\" compreso tra i due edifici \u00e8 costituito da una piazza alberata e pavimentata, circondata da panchine, che si articola su pi\u00f9 livelli: il piano di calpestio di tale piazza coincide con la copertura dei vani tecnici interrati (centrale termica, elettrica, garage), mentre gli elementi tecnici (canne fumarie, griglie metalliche, uscite di sicurezza) assumono il ruolo di episodi plastici contribuenti al disegno dello spazio circostante.\nIl complesso si distingue per l'euritmia della composizione volumetrica e per la ricchezza e l'articolazione delle soluzioni stilistiche e formali di facciata, mai preminenti sulle scelte spaziali ma con esse perfettamente combinate. Tale valore compositivo immediatamente percepibile dall'esterno, non \u00e8 tuttavia riscontrabile nell'interno dove le soluzioni planimetriche e la scelta dei materiali ripropongono soluzioni tradizionali, risultando pertanto assai meno \"progettate\" e comportando un'inevitabile dissonanza fra l'esterno e l'interno.\nFortuna critica.\nLa sorte critica di questo edificio \u00e8 comune alle altre opere dettiane, a causa soprattutto della scarsa capacit\u00e0 dell'architetto nel divulgare la propria opera.\nNei pochi giudizi formulati da storici e critici dell'architettura su quest'opera, si sottolinea la capacit\u00e0 del progettista nel dialogare con la propria committenza e nel trasformare le indicazioni vincolistiche degli strumenti urbanistici in elementi progettuali positivi. Il risultato conseguito nell'edificio Coop \u00e8 dunque, secondo Santini (1968), di estrema sintesi e rigore, soprattutto perch\u00e9 le determinazioni plastiche sono unitariamente improntate.\nAlla notevole autonomia linguistica dell'edificio, che nel tessuto urbano di Sesto si configura come un termine di riferimento visivo e funzionale di marcata riconoscibilit\u00e0 (Santini, 1968), si aggiunge l'uso espressivo dei materiali e in particolare del cemento armato, derivato secondo Koenig (1968) dall'attenta meditazione del linguaggio di Le Corbusier, risolto e convertito in accezioni che in definitiva ad esso risultano estranee, specialmente se si considera l'elementare armonia delle forme."}
{"id": "1285089", "revid": "198277", "url": "https://it.wikipedia.org/wiki?curid=1285089", "title": "Olimpia Teodora", "text": "LOlimpia Teodora \u00e8 una societ\u00e0 pallavolistica femminile italiana con sede a Ravenna: milita nel campionato di Serie A2.\nStoria.\nL'Olimpia Ravenna nacque nel febbraio 1965 per iniziativa della professoressa Alfa Garavini. I successi ottenuti nel corso degli anni 1970 con le squadre giovanili incoraggiarono gli investimenti nella prima squadra, che esord\u00ec in Serie A nel campionato 1976-77 terminando al quinto posto finale. La formazione romagnola s'impose all'attenzione del panorama pallavolistico italiano vincendo gli scudetti nelle stagioni 1980-81 e 1981-82, dopo il patrocinio dello sponsor Diana Docks.\nNel 1983, l'entrata in societ\u00e0 del gruppo Ferruzzi (successivamente attivo anche nel volley maschile con il ) port\u00f2 alla sponsorizzazione della squadra sotto il marchio Olio Teodora, fatto che comport\u00f2 l'ulteriore cambio di colori sociali dagli originali bianco-celeste ai nuovi giallo-rosso. Per tutti gli anni 1980 l'Olimpia, guidata dall'allenatore Sergio Guerra e gestita dal direttore sportivo Maurizio Chiarucci, primeggi\u00f2 in Italia senza conoscere avversari; neppure l'introduzione dei play-off dalla stagione 1983-84 riusc\u00ec a sovvertire le gerarchie nella massima serie femminile. Numerosi primati furono conquistati dalla squadra ravennate: tra questi, nel 1982 le ragazze del Messina furono battute con un triplo 15-0, mentre tra il 15 marzo 1985 e l'8 dicembre 1987 l'Olimpia inanell\u00f2 ben 72 vittorie consecutive.\nIn questi anni giocatrici provenienti dal vivaio, come Liliana Bernardi e Manuela Benelli, seppero imporsi all'attenzione mondiale diventando punti fermi della nazionale italiana. Ai successi nazionali seguirono quelli internazionali, con la vittoria di due Coppe dei Campioni (1988 e 1992) e di un Campionato mondiale per club (1992).\nDopo undici scudetti consecutivi \u2014 un primato ineguagliato nella storia dello sport italiano \u2014, nei primi anni 1990 l'inevitabile ricambio generazionale, l'abbandono del gruppo Ferruzzi e l'ascesa di realt\u00e0 pallavolistiche emergenti come , e eclissarono lentamente l'Olimpia che, nel frattempo rinominata Olimpia Teodora, e dopo un decennio piuttosto anonimo, al termine del campionato 2003-04 rinunci\u00f2 a prendere parte al torneo successivo, cedendo i diritti al e ripartendo dalla Serie B2.\nChiarucci, nel frattempo divenuto presidente del sodalizio, richiam\u00f2 Guerra alla guida della squadra. Nel 2005-06 la Teodora sal\u00ec in Serie B1, sfiorando la promozione in Serie A2 sia nel campionato 2006-07 che in quello 2007-08, uscendo ai play-off. All'inizio della stagione 2008-09 acquist\u00f2 i diritti sportivi dall' per partecipare al campionato di A2, a cui dovette per\u00f2 rinunciare per nuovi problemi finanziari. L'improvvisa decisione fece ripartire la squadra dalla Serie D, dove nel 2009 arriv\u00f2 la vendita della societ\u00e0 al Consorzio Pallavolo Ravenna, comportando un nuovo cambio di denominazione in Teodora Pallavolo Ravenna.\nNella stagione 2009-10 la Teodora vinse il campionato regionale di Serie C conseguendo la promozione in Serie B2, dove tuttavia rimase lo spazio di un campionato prima dell'immediata retrocessione. Nell'annata 2011-12 la societ\u00e0, volendo affidarsi esclusivamente alle atlete del proprio settore giovanile, rinunci\u00f2 quindi alla Serie C ripartendo dal campionato di Serie D.\nDopo varie stagioni nelle serie minori, al termine del campionato di Serie B1 2016-17 la formazione ravennate conquist\u00f2 dopo tredici anni il ritorno in Serie A2; nell'estate seguente la societ\u00e0 and\u00f2 inoltre a fondersi con l'Olimpia Alfa Garavini Ravenna, anch'essa neopromossa in A2, tornando alla storica denominazione di Olimpia Teodora."}
{"id": "1285091", "revid": "104458", "url": "https://it.wikipedia.org/wiki?curid=1285091", "title": "Patrick Thaler", "text": "Biografia.\nResidente a Sarentino e tesserato per il Centro Sportivo Carabinieri, tecnicamente \u00e8 stato uno slalomista, anche se all'inizio della carriera si dedicava anche alle gare di slalom gigante; .\nStagioni 1995-2004.\nHa iniziato a partecipare a gare FIS nel dicembre del 1994; ha esordito ai Mondiali juniores nel 1996 e in Coppa Europa il 16 gennaio 1997 ad Adelboden, piazzandosi 6\u00ba in slalom gigante. Nella stessa stagione ha colto la medaglia d'argento ai Mondiali juniores di Schladming, in slalom gigante, e ha esordito in Coppa del Mondo, l'8 marzo nello slalom gigante di Shigak\u014dgen, senza qualificarsi per la seconda manche.\nNel 2002 \u00e8 stato campione italiano di slalom gigante a Piancavallo e nel 2003, il 24 gennaio, ha colto la sua prima vittoria, nonch\u00e9 primo podio, in Coppa Europa, nello slalom speciale di Courchevel. Nel 2003-2004 in Coppa Europa ha vinto la classifica di slalom speciale, oltre a essersi piazzato all'8\u00ba posto in classifica generale.\nStagioni 2005-2009.\nThaler \u00e8 riuscito a trovare continuit\u00e0 di rendimento in slalom speciale a partire dalla stagione 2004-2005, quando ha iniziato a cogliere piazzamenti nei primi dieci. Ha esordito ai Giochi olimpici invernali a , senza completare la prova di slalom speciale, e ai Campionati mondiali a \u00c5re 2007, nuovamente senza concludere la prova di slalom speciale.\nIn Coppa del Mondo, dopo un quarto posto a Bad Kleinkirchheim nel dicembre 2007, si \u00e8 confermato ad alti livelli nella stagione 2008-2009, quando ha colto il primo podio in carriera con il 3\u00ba posto di Kitzb\u00fchel del 25 gennaio 2009, rimontando nove posizioni rispetto alla prima manche. Nella stessa stagione \u00e8 stato 7\u00b0 in slalom speciale ai Mondiali di Val-d'Is\u00e8re.\nStagioni 2010-2018.\nHa preso parte ai XXI Giochi olimpici invernali di , senza completare la prova di slalom speciale; ha colto la sua ultima vittoria, nonch\u00e9 ultimo podio, in Coppa Europa, nello slalom speciale di Obereggen del 14 dicembre 2011. Ai Mondiali di Schladming 2013 non ha completato le prove di slalom speciale. Nella stagione 2013-2014 ha ottenuto i suoi migliori piazzamenti in classifica in Coppa del Mondo, chiudendo al 21\u00ba posto nella graduatoria generale e al 4\u00ba in quella di slalom speciale, grazie anche a due podi tra i quali l'ultimo della sua carriera, il 24 gennaio a Kitzbuehel: in quell'occasione stabil\u00ec il primato dell'atleta pi\u00f9 anziano a salire sul podio in Coppa del Mondo, a 35 anni e 10 mesi.\nAi XXII Giochi olimpici invernali di , suo congedo olimpico, invece non ha nuovamente terminato la prova, cos\u00ec come ai Mondiali di Vail/Beaver Creek 2015. Ai Mondiali di Sankt Moritz 2017, ultima presenza iridata di Thaler, si \u00e8 classificato 24\u00ba nello slalom speciale. Si \u00e8 ritirato durante la stagione 2017-2018, dopo aver stabilito il primato dell'atleta pi\u00f9 anziano a ottenere punti in Coppa del Mondo, a 39 anni e 9 mesi, nello slalom speciale di Adelboden del 7 gennaio; la sua ultima gara in carriera \u00e8 stata lo slalom speciale di Coppa del Mondo disputato a Schladming il 23 gennaio, nel quale Thaler non si \u00e8 qualificato per la seconda manche.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1285100", "revid": "78273", "url": "https://it.wikipedia.org/wiki?curid=1285100", "title": "Neuroni mirror", "text": ""}
{"id": "1285101", "revid": "339392", "url": "https://it.wikipedia.org/wiki?curid=1285101", "title": "Savieli Tartakover", "text": ""}
{"id": "1285103", "revid": "1543377", "url": "https://it.wikipedia.org/wiki?curid=1285103", "title": "Manuela Benelli", "text": "Carriera.\nGiocatrice.\nClub.\nConsiderata la pi\u00f9 titolata giocatrice di pallavolo della storia italiana, inizia la sua carriera di palleggiatrice nell', formazione della sua citt\u00e0 natale: con la squadra romagnola \u00e8 protagonista della storica serie di undici scudetti consecutivi (dal 1980-81 al 1990-91), conquistando inoltre sei Coppe Italia, un Mondiale per Club e due Coppe dei Campioni (1987-88 e 1991-92).\nNel 1995 lascia Ravenna approdando alla , in Serie A2, tornando tuttavia nel massimo campionato italiano gi\u00e0 nella stagione successiva, ingaggiata da , dove contribuisce alla vittoria della Coppa CEV 1997-98e a raggiungere la finale scudetto l'anno successivo. Dopo un triennio in terra emiliana fa rientro a Ravenna dove conclude la propria carriera da atleta professionistica al termine del campionato 1999-00.\nIn seguito al ritiro dalla pallavolo professionistica, gioca ancora, a titolo puramente dilettantistico nei campionati organizzati dal Centro Sportivo Italiano, conseguendo ancora titoli provinciali, regionali e vincendo uno scudetto nazionale open femminile nel 2006 prima di ritirarsi definitivamente dall'attivit\u00e0 agonistica nel 2010.\nNazionale.\ndopo un anno di nazionale juniores 1979,Esordisce nella nazionale italiana maggiore nel 1981, diventandone poi capitana; nel 1989 vince la medaglia di bronzo agli Europei. Con la maglia azzurra scende in campo complessivamente 325 volte, che fanno di lei la quinta giocatrice per numero di presenze in nazionale.\nNel 1991 fa parte della rappresentativa \"il resto del mondo\" nei 2 incontri celebrativi (Roma e Barcellona) contro la nazionale Russa campione del mondo in carica.\nIl 25 marzo 2019 entra nella \"hall of fame\" della pallavolo italiana, con una cerimonia ufficiale nel salone d'onore del CONI.\nAllenatrice.\nAl termine dell'ultima stagione da atleta, nel campionato 2000-01 passa nello staff tecnico della stessa , nel ruolo di vice di Marco Bonitta, prendendone il posto da primo allenatore nella stagione successiva. Nel corso dell'annata 2002-03 prende il posto di Paolo Collavini sulla panchina della , in Serie A2, categoria dove rimane per un biennio prima di passare, nel campionato 2004-05, al .\nTorna nel massimo campionato italiano nella stagione 2005-06, ingaggiata dal , restando alla guida della formazione berica per tre campionati, quindi viene ingaggiata dal . Nel campionato 2009-10 diventa allenatrice del , venendo tuttavia esonerata nel dicembre 2009.\nNel 2010 ottiene la qualifica di docente federale nazionale\ndal 2010 diventa allenatrice e responsabile del settore giovanile della Libertas Forl\u00ec, societ\u00e0 che milita nel campionato di serie C regionale.\nDal 2012 al maggio 2014 viene ingaggiata dalVero Volley Monza, per il quale ha guidato come prima allenatrice la Serie B2, l'Under-18 e l'Under-16 femminile, e il volley S3. Il 23 giugno 2014 fonda, con alcune amiche, la ASD Volley Academy Man\u00f9 Benelli, la prima scuola in Europa dedicata ai palleggiatori.\nNel 2018 ottiene la qualifica di docente federale Smart Coach\nNel 2019 ottiene la qualifica di docente federale sitting volley\nDal 2000 \u00e8 vice presidente di ASSIST - ass. diritti per gli atleti\nDal 2018 membro del consiglio direttivo della \"fondazione Decathlon Italia\"\nDal 2020 fonda insieme ad altri 3 soci la Volley Evolution che si occupa di clinic e scuole specializzate sui ruoli della pallavolo"}
{"id": "1285106", "revid": "256896", "url": "https://it.wikipedia.org/wiki?curid=1285106", "title": "Banca Cooperativa del Chianti Fiorentino", "text": ""}
{"id": "1285108", "revid": "33751", "url": "https://it.wikipedia.org/wiki?curid=1285108", "title": "John Benjamin Toshack", "text": ""}
{"id": "1285113", "revid": "1005847", "url": "https://it.wikipedia.org/wiki?curid=1285113", "title": "Elezioni amministrative in Italia del 2004", "text": "Le elezioni amministrative in Italia del 2004 si sono tenute il 12 e 13 giugno (primo turno) e il 26 e 27 giugno (secondo turno)."}
{"id": "1285114", "revid": "119553790", "url": "https://it.wikipedia.org/wiki?curid=1285114", "title": "Grandi Salumifici Italiani", "text": "Grandi Salumifici Italiani (G.S.I.) \u00e8 un'azienda di propriet\u00e0 del gruppo Unibon Spa. Ha sede a Modena, ed \u00e8 attiva nel mercato dei Prosciutti, salumi e insaccati e ha una linea di piatti pronti freschi.\nStoria.\nGrandi Salumifici Italiani nasce come joint venture a Milano il 3 maggio 2000 tra la cooperativa emiliana Unibon e l'altoatesina Senfter.\nIl 1\u00ba gennaio 2001 il marchio debutta sul mercato e nel maggio 2004 acquista l'altoatesina Gasser Speck S.p.a.\nIl 3 dicembre 2007 viene acquistata la Fratelli Parmigiani S.p.a., successivamente assorbita.\nNel gennaio 2009 G.S.I. fa un accordo di \"partnership\" con la toscana GaiT (Gruppo Alimentare in Toscana) acquisendone il 60%, per poi arrivare all'acquisizione totale negli anni successivi, fino al totale assorbimento per fusione a fine 2016.\nNel novembre del 2011 viene acquistata la storica societ\u00e0 bolognese di produzione salumi Alcisa S.p.A., anch'essa infine assorbita per fusione a fine 2016.\nSempre nel 2011 viene presentata la joint venture Frantoio Gentileschi tra GSI e la greca Creta Farms, esperienza che si chiude dopo solo due anni.\nIl 12 Gennaio 2018 la Senfter Holding Spa cede alla Unibon Spa la sua quota del 50% di Grandi Salumifici Italiani Spa. Unibon Spa, holding industriale aderente a Lega Coop, sale quindi al 100% di Grandi Salumifici Spa .\nAll'inizio del 2019 Grandi Salumifici Italiani e Parmareggio fondano il Gruppo Bonterre."}
{"id": "1285116", "revid": "1745361", "url": "https://it.wikipedia.org/wiki?curid=1285116", "title": "Gentiana sino-ornata", "text": "Gentiana sino-ornata \u00e8 una pianta della famiglia delle Genzianacee, originaria della Cina, precisamente del Sichuan, Tibet e Yunnan, ove fu scoperta dal botanico George Forrest.\nDescrizione.\nI rami sono striscianti e a contatto con il suolo radicano facilmente, cos\u00ec da formare densi cuscini blu. Le foglie sono piccole, lanceolate, di colore verde chiaro. Fiorisce da luglio ai primi freddi.\nColtivazione.\nQuesta essenza sopporta il freddo e pu\u00f2 sopravvivere anche a \u221215\u00a0\u00b0C. Va esposta in pieno sole o a mezz'ombra.\nVa annaffiata con regolarit\u00e0, ogni due o tre giorni, bagnando il terreno a fondo, ma attendendo che si asciughi completamente tra un'annaffiatura e l'altra evitando pericolosi ristagni che potrebbero causare marciume radicale. Nel periodo vegetativo viene concimata con concime per piante verdi a lenta cessione, sostituito poi da luglio con un concime per piante fiorite miscelato all'acqua delle innaffiature ogni 7-10 giorni.\nNel periodo estivo \u00e8 soggetta all'infestazione da parte di acari e della ruggine, il cui sviluppo \u00e8 favorito nei climi caldi secchi."}
{"id": "1285117", "revid": "599013", "url": "https://it.wikipedia.org/wiki?curid=1285117", "title": "Daniel Garc\u00eda Lara", "text": "Dani vanta esperienze in squadre prestigiose come e Barcellona ed \u00e8 stato Nazionale spagnolo in 5 occasioni.\nCarriera.\nClub.\nCatalano di origine, cominci\u00f2 la carriera nel Real Madrid Castilla nel 1992. Dopo tre anni nella filiale del Real Madrid fu ceduto al , quindi nel 1997 torn\u00f2 al Real Madrid per una stagione e l'anno seguente fu acquistato dal Maiorca. Con il club balearese riusc\u00ec anche a segnare nella prima finale europea della storia del Maioirca, quella di Coppa delle Coppe contro la Lazio, che non bast\u00f2 comunque a evitare la sconfitta. Nell'estate del 1999 decise di puntare su di lui il Barcellona, che lo pag\u00f2 15 milioni di euro. Nel 2003 si accas\u00f2 nuovamente al Real Saragozza e un anno pi\u00f9 tardi all'Espanyol.\nNel 2005 si trasfer\u00ec in Grecia, all'Olympiakos, e all'inizio del 2006 al Denizlispor, in Turchia. Pochi mesi dopo fece ritorno in patria, al in Tercera Divisi\u00f3n dove al termine della stagione con 31 partite e 8 gol messi a segno appende gli scarpini al chiodo all'et\u00e0 di 34 anni. Successivamente gioc\u00f2 in varie occasioni con la squadra delle vecchie glorie del Real Madrid giocando anche nel campionato Indoor sempre con la casacca dei Blancos.\nNazionale.\nInizi\u00f2 la trafila con la Nazionale spagnola nel 1991 dividendosi dapprima con l'Under-16 laureandosi campione d'Europa di categoria, e poi con l'Under-17 partecipando al mondiale di categoria arrivando al secondo posto. Nel 1993 \u00e8 la volta dell'Under-18 con cui segna due reti in 7 presenze, l'anno seguente viene chiamato dal ct Andoni Goikoetxea con l' ben figurando con 6 reti in 14 incontri disputati, successivamente ha partecipato alle Olimpiadi di Atlanta 1996 con la selezione olimpica. Esord\u00ec in Nazionale maggiore sotto la guida di Jos\u00e9 Antonio Camacho il 18 novembre 1998 nell'amichevole -Spagna 2-2, segnando la sua prima ed unica rete il 5 maggio 1999 nell'amichevole vinta 3-1 contro la Croazia.\nStatistiche.\nPresenze e reti nei club.\n\"Statistiche aggiornate al 30 giugno 2008.\""}
{"id": "1285118", "revid": "101435046", "url": "https://it.wikipedia.org/wiki?curid=1285118", "title": "Marmo artificiale", "text": ""}
{"id": "1285120", "revid": "256896", "url": "https://it.wikipedia.org/wiki?curid=1285120", "title": "Scuola delle Americhe", "text": ""}
{"id": "1285121", "revid": "1494169", "url": "https://it.wikipedia.org/wiki?curid=1285121", "title": "Acacio di Costantinopoli", "text": ""}
{"id": "1285128", "revid": "3082", "url": "https://it.wikipedia.org/wiki?curid=1285128", "title": "San Lorenzo sulla Via Tiburtina", "text": ""}
{"id": "1285129", "revid": "3082", "url": "https://it.wikipedia.org/wiki?curid=1285129", "title": "San Paolo sulla Via Ostiense", "text": ""}
{"id": "1285134", "revid": "473181", "url": "https://it.wikipedia.org/wiki?curid=1285134", "title": "Sally Hemings", "text": "Per un quarto di origine africana e per tre quarti europea, si ritiene che fosse sorellastra della moglie di Jefferson, Martha Wayles Skelton Jefferson. Sin dal 1802 si diffusero voci di una sua relazione con il presidente, non nuovo a sospetti di aver avuto relazioni e figli con altre schiave. Esami del DNA condotti nel 1998 sui discendenti di Hemings hanno accertato che un maschio della famiglia di Jefferson, forse lo stesso presidente, fu padre di almeno uno dei suoi figli.\nBiografia.\nStando alla testimonianza di uno dei suoi figli, Madison, Sally Hemings discendeva per parte della madre, Betty Hemings, dal capitano inglese Hemings e da una donna nativa dell'Africa. Insieme agli altri membri della sua famiglia, Sally era di propriet\u00e0 di John Wayles. Alla morte di Wayles (1773), tutti gli Hemings passarono alla figlia Martha, moglie di Thomas Jefferson. Martha e Sally erano probabilmente sorellastre, nate entrambe da John Wayles. Alla morte di Martha (1782), Sally divent\u00f2 di propriet\u00e0 di Jefferson.\nNel 1784, Thomas Jefferson, diventato ambasciatore statunitense in Francia, si trasfer\u00ec a Parigi, dove, nel 1789, fu raggiunto dalla figlia di nove anni, Maria Polly Jefferson, e dalla giovane schiava Sally Hemings. Sally fu descritta di carnagione pressoch\u00e9 bianca con capelli lunghi e lisci. Jefferson ritorn\u00f2 nello stesso anno negli Stati Uniti.\nSally probabilmente trascorse il resto della sua vita a Monticello, dove lavor\u00f2 come cameriera, e nelle vicinanze di Charlottesville, dove si trasfer\u00ec dopo la morte di Jefferson. Non si sa se fosse capace di leggere o scrivere. Non fu mai ufficialmente affrancata, forse a causa di una legge della Virginia, che imponeva agli schiavi affrancati di lasciare lo Stato entro un anno.\nStando agli scritti di Jefferson, Sally ebbe sei figli:\nNegli scritti di Jefferson non c'\u00e8 traccia di un trattamento privilegiato riservato ai figli di Sally rispetto agli altri schiavi di Monticello.\nDiscendenti.\nTre dei quattro figli di Sally, che raggiunsero la maggiore et\u00e0, Harriet, Beverley ed Eston, scelsero di effettuare il cosiddetto \"passing\": grazie alla loro carnagione chiara riuscirono a farsi passare per bianchi. L'unico figlio a non compiere il \"passing\" fu Madison Hemings.\nNessun discendente maschio di Madison e di Beverley sopravvisse alla Guerra di Secessione, mentre ancora esistono discendenti maschi di Eston. I test del DNA, condotti nel 1998 su di loro, rivelarono la discendenza in linea maschile dal nonno paterno di Jefferson, rendendo quindi plausibile l'ipotesi della paternit\u00e0 di Jefferson."}
{"id": "1285139", "revid": "33751", "url": "https://it.wikipedia.org/wiki?curid=1285139", "title": "Denizlispor", "text": ""}
{"id": "1285148", "revid": "339392", "url": "https://it.wikipedia.org/wiki?curid=1285148", "title": "Saisunaga", "text": ""}
{"id": "1285149", "revid": "110157", "url": "https://it.wikipedia.org/wiki?curid=1285149", "title": "Gobuntu", "text": "Gobuntu \u00e8 una distribuzione ufficiale derivata da Ubuntu e si differenzia nell'includere solo software libero.\nStoria.\nIl 24 novembre 2005 Mark Shuttleworth parl\u00f2 per la prima volta della creazione di una derivazione di Ubuntu chiamata \"Gnubuntu\", che avrebbe dovuto contenere solo software libero, secondo la definizione della Free Software Foundation. A causa delle riserve di Richard Stallman sul nome, il progetto venne successivamente rinominato Ubuntu-libre. Stallman avrebbe poi sostenuto la creazione di una distribuzione basata su Ubuntu chiamata gNewSense, e avrebbe criticato Ubuntu per l'utilizzo di software proprietario nelle distribuzioni successive, in particolar modo nella Ubuntu 7.04.\nIl progetto \u00e8 stato chiuso con la versione 8.04.1 in quanto gli obiettivi della distribuzione erano stati raggiunti anche nella versione principale di Ubuntu rendendo Gobuntu ridondante.\nVersione 7.10.\nLa prima versione stabile di Gobuntu (Gutsy Gibbon 7.10) \u00e8 stata pubblicata il 18 ottobre 2007, insieme alle altre derivazioni di Ubuntu.\nA differenza di queste (Ubuntu, Kubuntu, Edubuntu e Xubuntu) la versione 7.10 di Gobuntu non \u00e8 pubblicata nella forma di livecd dotato di installer grafico, ma solo nella forma di \"alternate cd\", che permette di installare la distribuzione sul computer tramite un installer testuale (derivato da Debian).\nPer quanto riguarda i progressi nella rimozione di contenuto non libero, pare che il lavoro si sia limitato finora alla pulizia del kernel Linux con la rimozione di alcuni driver proprietari, mentre maggiori interventi si dovrebbero avere durante il processo di sviluppo della prossima release (8.04 \"Hardy Heron\", prevista per il mese di aprile 2008).\nOggetto di dibattito \u00e8 la mancata rimozione del browser web Firefox, e la sua mancata sostituzione con altri browser, ad esempio con Iceweasel (come in Debian e gNewSense), o con Epiphany (che fa parte del progetto GNOME). La rimozione di Firefox \u00e8 stata proposta con le stesse motivazioni che hanno portato alla creazione di Iceweasel, ma l'idea non ha incontrato il favore degli sviluppatori (almeno per la release 7.10)."}
{"id": "1285154", "revid": "287204", "url": "https://it.wikipedia.org/wiki?curid=1285154", "title": "Ogre (Tekken)", "text": " \u00e8 un personaggio immaginario della celebre serie di videogiochi picchiaduro \"Tekken\", prodotta dalla Namco, e presente come combattente utilizzabile soltanto in \"Tekken 3\", \"Tekken Tag Tournament\" e \"Tekken Tag Tournament 2\".\nEgli, tuttavia, \u00e8 anche comparso, trasformato in True Ogre, nei panni di nemico principale del picchiaduro a scorrimento tridimensionale \"Tekken: Devil Within\", un mini-videogame incluso tra le varie modalit\u00e0 di gioco di \"Tekken 5\", inoltre il personaggio \u00e8 presente in \"Tekken Tag Tournament 2\" insieme a True Ogre, \u00e8 infine presente come personaggio giocabile nel crossover \"Street Fighter X Tekken\".\nScheda del personaggio.\nCaratteristiche generali.\nOgre \u00e8 il semi-boss di Tekken 3. Il boss vero e proprio del videogioco \u00e8 in realt\u00e0 la sua trasformazione True Ogre, molto pi\u00f9 potente. Il suo scopo principale \u00e8 quello di assorbire le anime dei guerrieri pi\u00f9 forti del mondo per aumentare la propria potenza.\nEgli, dopo essere stato sconfitto durante la modalit\u00e0 \"Arcade\" di Tekken 3, assorbe l'anima di Heihachi Mishima per trasformarsi in True Ogre, la sua reale forma. Tuttavia, se il giocatore ha scelto Heihachi durante tale modalit\u00e0, per completare la sua trasformazione Ogre assorbe l'anima di Jin Kazama. Possiede vari poteri, tra cui la telecinesi e la capacit\u00e0 di volare.\nAspetto.\nOgre \u00e8 una creatura di forma umanoide, dotato di un fisico possente, e caratterizzato principalmente dal colore verde scuro della pelle e dagli occhi rossi. Egli indossa un'armatura dorata in stile azteco, incluso uno scudo con varie decorazioni, tuttavia la maggior parte del suo corpo \u00e8 spoglia. Oltre ai vari gioielli dorati che sono visibili sul suo corpo, porta anche un copricapo d'oro, che pu\u00f2 ricordare quello dello stregone di un villaggio, dietro al quale fuoriescono folti capelli castani che scendono gi\u00f9 fino alle ginocchia.\nPersonalit\u00e0.\nNonostante questo combattente sembri essere una bestia selvaggia, specialmente durante la sua trasformazione in True Ogre, egli \u00e8 in realt\u00e0 una forma di vita intelligente. Della personalit\u00e0 del personaggio si conoscono scarse informazioni, ma quel poco che viene riferito dalla storia di Tekken 3 dice che Ogre ha come unico scopo quello di assorbire le anime degli esseri viventi per diventare pi\u00f9 potente. Ogre, in questo senso, ha una personalit\u00e0 simile a quella di Devil Jin: entrambi hanno il solo fine di ottenere il potere supremo, in modo da non esservi pi\u00f9 alcuno al mondo in grado di tener loro testa.\nTale essere va alla ricerca dei guerrieri pi\u00f9 forti del pianeta, poich\u00e9 possiedono una maggiore energia spirituale ed assimilandole ne ricava pi\u00f9 potenza: questa \u00e8 la motivazione che l'ha spinto ad uccidere Jun Kazama, Kunimitsu, Baek Doo San (anche se si riveler\u00e0 che \u00e8 sopravvissuto) ed il King originale. La ragione del contrasto tra Jin Kazama ed Ogre dev'essere osservata in quest'ottica: mentre il primo \u00e8 agitato dal desiderio di vendicare la propria madre per la sua uccisione da parte di Ogre, quest'ultimo \u00e8 unicamente desideroso di assimilare la potente anima di Jin. Il contrasto con Heihachi Mishima invece \u00e8 dovuto al fatto che costui ha cercato di catturare la creatura per i suoi scopi personali.\nNella sua forma umanoide, Ogre \u00e8 dotato della parola, come desunto dalle animazioni di vittoria dopo uno scontro, ma si esprime in un linguaggio del tutto sconosciuto ed incomprensibile. Al contrario, quando \u00e8 trasformato in True Ogre, pu\u00f2 solamente ruggire, possedendo caratteristiche pi\u00f9 bestiali della sua forma precedente. Tuttavia, contrariamente a quanto avviene in Jin Kazama, quando Ogre si trasforma in True Ogre non cambia personalit\u00e0, ma mantiene sempre la stessa; inoltre non perde le proprie capacit\u00e0 di sensibilit\u00e0 e ragionamento.\nStile di combattimento.\nLa tecnica combattiva di Ogre \u00e8 formata quasi del tutto da stili di combattimento di altri personaggi, i quali non sono compresi nella schiera di combattenti utilizzabili in Tekken 3, come Wang Jinrei, Baek Doo San, Jun Kazama, Jack, Bruce Irvin, Armor King, Lee Chaolan e Kunimitsu. Anna Williams sembra essere l'unica eccezione. Infatti, nonostante sia presente in Tekken 3, Ogre utilizza anche parte delle sue tecniche combattive. La spiegazione si potrebbe trovare nel fatto che inizialmente Anna non fu inclusa nella versione Arcade del videogioco, giustificando cos\u00ec l'uso da parte di Ogre delle sue mosse. Comunque, la motivazione per cui Anna fu successivamente introdotta nella versione per console rimane tuttora un mistero. In Tekken 3 Ogre possiede due sole mosse proprie: la prima si chiama \"Serpent's Venom\", la seconda \"Ancient Power\". In Tekken Tag Tournament, a queste due mosse se ne aggiunge una terza, chiamata \"Azteca Shoot\". Avendo una lista mosse costruita sulla base di altri combattenti, Ogre non pu\u00f2 eseguire le combo.\nTrue Ogre.\nTrue Ogre \u00e8 la vera forma di Ogre, apparsa sotto forma di personaggio giocabile in \"Tekken 3\", \"Tekken Tag Tournament\", \"Tekken Tag Tournament 2\" e \"Tekken Revolution\".\nTrue Ogre, rispetto a Ogre, ha molte differenze: il colore della pelle (Ogre verde, True Ogre marrone scuro), ha, al posto di un braccio, un serpente, \u00e8 capace di volare grazie a delle ali, \u00e8 in grado di sputare fuoco, dispone di una coda che pu\u00f2 essere utilizzata per eseguire degli attacchi durante il gioco, \u00e8 munito di due corna, la sua stazza si incrementa rigorosamente ed \u00e8 molto pi\u00f9 potente di prima.\nNonostante questo combattente sembri essere una bestia selvaggia, \u00e8 in realt\u00e0 una forma di vita intelligente. True Ogre, pu\u00f2 solamente ruggire, possedendo caratteristiche pi\u00f9 bestiali della sua forma precedente, che \u00e8 dotata della parola. Tuttavia, quando Ogre si trasforma in True Ogre non cambia personalit\u00e0, ma mantiene sempre la stessa; inoltre non perde le proprie capacit\u00e0 di sensibilit\u00e0 e ragionamento.\nTrue Ogre appare anche nel minigioco di Tekken 5, \"Tekken: Devil Within\", come nemico principale di Jin Kazama. In questo gioco possiede un ulteriore trasformazione, diventando una specie di drago dalle proporzioni abnormi di color verde smeraldo e dotato di nuove abilit\u00e0, quali scagliare contro il nemico gigantesche trombe d'aria e schiacciarlo sotto il suo enorme corpo. Questa trasformazione appare solamente in \"Tekken: Devil Within\" e viene chiamata \"Monstrous Ogre\".\nBiografia.\nTekken 3.\nOgre era una creatura aliena, un'arma da guerra che fu in tempi remoti abbandonata sulla Terra dai suoi simili. Il suo aspetto originale era quello di True Ogre; in seguito giunse in un villaggio dei Nativi D'America, in cui fu visto per la prima volta da esseri umani, dove assorb\u00ec l'anima dello stregone del villaggio e mut\u00f2 in una forma umanoide. Cos\u00ec tra i Nativi d'America si diffuse la leggenda di Ogre: il Dio della Lotta. Egli vagava per la Terra alla ricerca di anime potenti da assorbire per incrementare la sua potenza. Centinaia di anni dopo, Heihachi Mishima, riguadagnato il comando della Mishima Zaibatsu dal controllo del figlio Kazuya, form\u00f2 la Tekken Force, un suo proprio esercito di mercenari.\nQuando Jin Kazama, figlio di Kazuya e Jun, ebbe compiuto 15 anni, Heihachi invi\u00f2 la Tekken Force in Messico per trovare un antico tempio azteco. Durante gli scavi nel sito archeologico, le milizie della Mishima Zaibatsu scoprirono una misteriosa creatura, che si sarebbe rivelata essere Ogre. Heihachi cos\u00ec ordin\u00f2 la sua cattura, ma essa stermin\u00f2 l'intero esercito di mercenari. Poco prima di aver perso ogni contatto radiofonico con i suoi uomini, Heihachi riusc\u00ec a percepire un ultimo messaggio disturbato: \u00abSono tutti morti\u2026. Toshin!\u2026\u00bb (Dio della lotta). Arrivato sul posto trov\u00f2 un deserto di fuoco ed i corpi senza vita dei soldati della sua armata: inizialmente abbattuto, pens\u00f2 all'immenso potere della misteriosa creatura, un potere che egli avrebbe potuto sfruttare per diventare il padrone assoluto del mondo, cos\u00ec decise di catturare Ogre ed utilizzarlo per i suoi fini.\nIn seguito Ogre, vagando per il pianeta, attacc\u00f2 ed uccise molti maestri di arti marziali di fama mondiale: di questi fanno parte il King originale, Kunimitsu e Jun Kazama, che da quel momento non apparvero pi\u00f9 nei capitoli successivi di Tekken. Jun, la quale anni prima era andata a vivere a Yakushima per crescere suo figlio da sola, seppe che stavano scomparendo i pi\u00f9 grandi lottatori del mondo e comprese che presto sarebbe toccata anche a lei la stessa fine. Cos\u00ec raccont\u00f2 al figlio Jin, il quale era ancora quindicenne, tutto ci\u00f2 che era successo nel suo passato, lo avvert\u00ec che un essere malvagio (Ogre) si stava avvicinando al luogo in cui abitavano e gli ordin\u00f2 che se fosse venuta a mancare egli avrebbe dovuto cercare rifugio dal suo ricco nonno Heihachi Mishima. La sua intuizione era corretta: in una notte fredda Ogre la attacc\u00f2. Jun grid\u00f2 al figlio di fuggire, ma Jin, volendo proteggere sua madre, prov\u00f2 a difenderla dal mostro, il quale lo stese facendogli perdere i sensi. Quando il ragazzo riprese conoscenza, trov\u00f2 la sua casa e la foresta divorate dalle fiamme e nessuna traccia della madre.\nJin si rec\u00f2 da suo nonno Heihachi, come la madre gli aveva in precedenza comandato. Heihachi prese la decisione di allenare il ragazzo per renderlo un potente guerriero, dando a Jin la speranza di vendicarsi del mostruoso Ogre. In realt\u00e0 l'obbiettivo di Heihachi era rendere Jin sufficientemente forte da attrarre Ogre verso di lui. Per questo motivo, Heihachi indisse il \u201cKing of Iron Fist Tournament 3\u201d, utilizzandolo per radunare numerosi forti combattenti, che sicuramente avrebbero destato le attenzioni di Ogre. Come pianificato, Ogre si iscrisse al torneo, ma fu sconfitto da Paul Phoenix (testimoniato dal prologo di Paul in Tekken 4) prima che Heihachi potesse catturarlo. Inoltre Jin, avendo presumibilmente scoperto le malvagie intenzioni di Heihachi riguardo al torneo, sconfisse quest'ultimo per fermarlo. Comunque egli non sapeva che la creatura non era stata uccisa, bens\u00ec dopo aver assorbito l'energia vitale di Heihachi si era trasformata in una mostruosa bestia (True Ogre), diventando molto pi\u00f9 potente di prima. Nonostante tutto ci\u00f2, alla fine del torneo True Ogre venne ugualmente sconfitto da Jin.\nTekken 4.\nNonostante Ogre non sia un personaggio sbloccabile in Tekken 4, in questo capitolo egli appare brevemente nel prologo di Heihachi Mishima. Qui viene spiegato che Heihachi aveva elaborato un nuovo piano per creare una forma di vita superiore, da usare per i suoi scopi: infatti aveva intenzione di utilizzare il DNA tratto dal sangue di Ogre, che era stato raccolto dalla Tekken Force dopo il combattimento della creatura contro Jin, per combinarlo al suo DNA e creare un guerriero perfetto. Ma il genoma di Ogre non era compatibile con quello umano, bens\u00ec poteva essere integrato soltanto con l'utilizzo di un gene complementare, il \u201cGene del Diavolo\u201d, di cui Heihachi non era in possesso. Egli sapeva che questo gene era nel corpo di Jin e Kazuya, cos\u00ec annunci\u00f2 il \u201cKing of Iron Fist Tournament 4\u201d per attrarli entrambi da lui. Sostanzialmente Ogre, pur essendo deceduto ormai da tempo, fu la causa principale per cui venne indetto il Tekken 4.\nTekken: Devil Within.\nOgre appare anche nel minigioco di Tekken 5, \"Tekken: Devil Within\", come nemico principale di Jin Kazama. In questo capitolo egli si mostra nella sua forma reale, True Ogre. La storia del minigioco narra di eventi collocati durante il periodo di due mesi tra la fine di Tekken 4 e l'inizio di Tekken 5. Dopo che Jin lasci\u00f2 l'Honmaru in seguito alla battaglia finale nel \u201cKing of Iron Fist Tournament 4\u201d, egli venne a conoscenza, non viene spiegato in quale modo, che sua madre Jun era ancora in vita presso un laboratorio straniero. Il ragazzo allora si introdusse in quel luogo, ma cadde in un'imboscata di uno squadrone di Jack. Fu allora che Jin si trasform\u00f2 nella sua forma demoniaca e fece strage dei suoi nemici. In seguito scopr\u00ec che il laboratorio in questione portava il logo della G-Corporation e continu\u00f2 ad infiltrasi in esso, ma dopo aver combattuto contro interi plotoni di Jack e di innumerevoli altri androidi, oltre ad una folta schiera di guerrieri geneticamente modificati, non trov\u00f2 alcuna traccia di sua madre; bens\u00ec scopr\u00ec che il laboratorio della G-Corporation era stato costruito sopra delle antiche rovine.\nDentro di esse giaceva Ogre, creatura che la G-Corporation voleva catturare per i suoi scopi, come anni prima aveva tentato anche la Mishima Zaibatsu. Ogre era stato risvegliato dal potere che Jin, dopo essersi trasformato in demone, aveva emanato durante la precedente battaglia contro l'imboscata dei Jack. Ogre incitava il demone di Jin ad uscire fuori, ed il ragazzo insegu\u00ec la creatura attraverso le rovine. Alla fine lo raggiunse e tra i due inizi\u00f2 un violento scontro, in seguito al quale Ogre fugg\u00ec e si rifugi\u00f2 nella parte pi\u00f9 remota delle rovine. Le rovine pi\u00f9 profonde erano molto diverse da ci\u00f2 che Jin aveva visto prima: esse avevano l'aspetto di un labirinto di cristalli, una specie di mondo parallelo costruito da coloro che avevano combattuto Ogre per tenerlo imprigionato ed impedirgli di tormentare l'umanit\u00e0. I nemici con cui Jin si scontr\u00f2 erano mostri e mutanti, controllati dalle stesse rovine per impedire ad ognuno di introdursi in esse. Il ragazzo in seguito si scontr\u00f2 con uno strano macchinario gigantesco che usava una sfera di luce bianca per attaccare.\nDopo averlo distrutto, Jin scopr\u00ec di aver annientato la fonte del potere che teneva imprigionato nelle rovine Ogre, e quest'ultimo ora era molto pi\u00f9 forte di prima. Dopo aver sconfitto un'altra schiera di mostri semi-umanoidi, Jin arriv\u00f2 finalmente al suo maledetto nemico e tra i due fu ingaggiata una nuova feroce battaglia. Questa volta, dopo essere stato in un primo tempo sconfitto, il mostro si trasform\u00f2 ulteriormente, diventando una specie di drago dalle proporzioni abnormi di color verde smeraldo. Ogre ora era molto pi\u00f9 potente di prima e possedeva nuove abilit\u00e0, quali scagliare contro il nemico gigantesche trombe d'aria e schiacciarlo sotto il suo enorme corpo, insieme a tutti i poteri precedentemente usati. Questa trasformazione, apparsa solamente in \"Tekken: Devil Within\", viene detta Monstrous Ogre, e potrebbe ricordare nell'aspetto e nelle dimensioni il boss finale del sesto capitolo della saga di Tekken, Azazel. Jin riusc\u00ec dopo una violenta battaglia a sconfiggere definitivamente Ogre, dopodich\u00e9 venne attaccato da un plotone di Jack, a causa di cui il ragazzo si trasform\u00f2 in Devil Jin e fece un'ecatombe dei suoi avversari. \"Tekken: Devil Within\" \u00e8 l'ultimo capitolo della saga in cui finora \u00e8 comparso Ogre.\nProloghi ed epiloghi di Ogre.\nTekken 3.\nPrologo.\nOgre \u00e8 una forma di vita aliena dotata di poteri mistici. Essa era adorata migliaia di anni fa dai Nativi d'America come il \u201cDio della Lotta\u201d. Egli vaga per il nostro pianeta in cerca di anime potenti da assorbire per aumentare i propri poteri. Ogre si iscrive al torneo perch\u00e9 \u00e8 attratto dalle potenti anime dei guerrieri partecipanti, in particolare da Jin Kazama.\nEpilogo.\nOgre si trasforma con successo nella sua reale forma, True Ogre, diventando una bestia dalle proporzioni colossali, e con una fiammata distrugge il tetto del tempio in cui si trova. Gli elicotteri della Tekken Force si recano sul posto per tentare di ucciderlo, ma il mostro annienta tutti i suoi nemici con un'altra potente vampata, dopodich\u00e9 comincia a ruggire spaventosamente tra le rovine in fiamme.\nFinale reale.\nOgre viene sconfitto ed ucciso da Jin Kazama, il quale \u00e8 finalmente riuscito a vendicarsi del mostro per ci\u00f2 che quest'ultimo aveva fatto quattro anni prima a sua madre.\nTekken Tag Tournament.\nIntroduzione.\nOgre \u00e8 compreso fra i combattenti utilizzabili in Tekken Tag Tournament, un capitolo non canonico di Tekken.\nPrologo.\nTekken Tag Tournament non possiede una storia, ma si limita semplicemente a raggruppare tutti i personaggi che vanno da Tekken a Tekken 3. Di conseguenza, come l'intera schiera dei combattenti utilizzabili, neanche Ogre possiede una storia riguardo alla sua partecipazione al torneo. Tuttavia dai filmati del videogioco sembra trasparire una certa ostilit\u00e0 di Ogre verso Devil ed Unknown.\nEpilogo.\nOgre solleva da terra con una mano Jin Kazama, il quale sembra aver perso i sensi. Mentre lo tiene in aria e sembra avere intenzione di assorbirgli l'energia vitale, Ogre avverte qualcosa, cos\u00ec si volta indietro e lascia cadere a terra Jin. Ecco che appare Unknown, il boss di Tekken Tag Tournament, ed i due sembrano determinati ad intraprendere un ultimo fatidico scontro. Questo filmato \u00e8 ambientato nello stage di Ogre.\nTekken Tag Tournament 2.\nOgre appare sia nella versione true (selezionabile subito) che umanoide (DLC) e sar\u00e0 l'ultimo sub boss prima dello scontro finale con Jun Kazama \\ Unknown.\nStreet Fighter X Tekken.\nOgre \u00e8 presente come personaggio giocabile in Street Fighter X Tekken."}
{"id": "1285155", "revid": "941790", "url": "https://it.wikipedia.org/wiki?curid=1285155", "title": "HMS King George V (41)", "text": "La HMS \"King George V\" (Re Giorgio V) (Pennant number 41) era una corazzata appartenente alla Classe King George V, costruita nel 1939 dalla Marina Britannica.\nCostruzione.\nOriginariamente destinata a chiamarsi King George VI, fu invece chiamata George V in onore del padre del nuovo Re, contro la tradizione, che vuole chiamare la prima nave da guerra costruita sotto un nuovo re con appunto il suo nome. La nave venne costruita dai cantieri Vickers-Armstrong, a Newcastle upon Tyne, impostata il 1\u00ba gennaio 1937, varata il 21 febbraio 1939 ed entr\u00f2 in servizio l'11 dicembre 1939.\nVita operativa.\nLa nave inizi\u00f2 ad operare con compiti di scorta ai convogli dal febbraio 1941. Prese anche parte all'infruttuosa caccia agli incrociatori da battaglia tedeschi \"Gneisenau\" e \"Scharnhorst\", usciti in mare aperto durante l'Operazione Berlin.\nLa \"King George V\", comandata dal capitano di vascello Wilfred Rupert Patterson, divenne la nave ammiraglia della \"Home Fleet\" guidata dall'Ammiraglio Sir John Tovey. Dopo il drammatico affondamento della \"Hood\", partecip\u00f2 quindi alla caccia alla \"Bismarck\", entrando in contatto la mattina del 27 maggio 1941. I colpi della \"King George V\" distrussero parte delle sovrastrutture della nave tedesca, che affond\u00f2 poche ore dopo alle 10.36.\nDurante una missione di scorta al convoglio PQ-15 diretto a Murmansk entr\u00f2 in collisione con l'HMS \"Punjabi\" il 1\u00ba maggio 1942, rimanendo danneggiata, mentre il cacciatorpediniere affond\u00f2 rapidamente. La successiva esplosione delle cariche di profondit\u00e0 del cacciatorpediniere danneggi\u00f2 ulteriormente la nave. Nello scontro, dovuto alle nebbia presente sul posto, rimasero uccisi 49 marinai.\nNel Mediterraneo la nave support\u00f2 lo Sbarco in Sicilia, e accompagn\u00f2 il Primo ministro Winston Churchill nel suo viaggio di ritorno in patria dalla Conferenza di Teheran.\nDal 1944 fino alla capitolazione dell'Impero Giapponese, la \"King George V\", serv\u00ec nella flotta del Pacifico, trovandosi nella baia di Tokyo al momento della resa giapponese.\nNel 1946 divenne nuovamente l'Ammiraglia della \"Home Fleet\", solo 3 anni dopo venne declassata nella flotta di riserva e nel 1957 venne demolita."}
{"id": "1285167", "revid": "1149807", "url": "https://it.wikipedia.org/wiki?curid=1285167", "title": "Forest Law", "text": ""}
{"id": "1285175", "revid": "159315", "url": "https://it.wikipedia.org/wiki?curid=1285175", "title": "Broken (NIN)", "text": ""}
{"id": "1285177", "revid": "767487", "url": "https://it.wikipedia.org/wiki?curid=1285177", "title": "Campionato europeo F.I.S.A. di Subbuteo 1988", "text": "Il \"3th F.I.S.A. European Championships\" di Subbuteo (calcio da tavolo) venne disputato a Bruxelles, in Belgio, nel 1988.\nSono stati assegnati 2 titoli maschili:\nCategoria seniores.\n \nCategoria juniores.\n "}
{"id": "1285178", "revid": "1457847", "url": "https://it.wikipedia.org/wiki?curid=1285178", "title": "Magnus Carlsen", "text": "\u00c8 diventato grande maestro nel 2004, all'et\u00e0 di 13 anni, 4 mesi e 27 giorni, all'epoca il secondo e al 2022 l'ottavo pi\u00f9 giovane scacchista della storia ad aver raggiunto questo titolo. \u00c8 stato definito \u00ab\"il Mozart degli scacchi\"\u00bb per il precocissimo talento e per l'apparente naturalezza con cui ottiene i suoi alti risultati.\nHa conquistato il titolo mondiale assoluto nella sfida del 2013 contro Viswanathan Anand (6\u00bd - 3\u00bd) per poi difenderlo con successo quattro volte, sempre contro Anand nel 2014 (6\u00bd - 4\u00bd), nel 2016 contro Sergej Karjakin (9 - 7 dopo gli spareggi rapid), nel 2018 contro Fabiano Caruana (9 - 6 dopo gli spareggi rapid) e nel 2021 contro Jan Nepomnja\u0161\u010dij (7\u00bd - 3\u00bd). Ha vinto le cinque ultime edizioni (dal 2009 al 2013) dell'Oscar degli scacchi, assegnato dalla rivista russa \"64\". Tra i record scacchistici detiene, al 2022, quello per il maggior numero di partite a cadenza classica disputate consecutivamente senza essere battuto, ovvero 125 (42 vittorie e 83 patte), ottenuto tra l'agosto del 2018 (sconfitto a Biel da \u015e\u0259hriyar M\u0259mm\u0259dyarov) e l'ottobre del 2020 (sconfitto durante il Norway Chess da Jan-Krzysztof Duda). Ha vinto il titolo di campione del mondo per 13 volte tra le tre cadenze di gioco ufficiali della FIDE ed \u00e8 l'unico a essere stato campione del mondo di tutte contemporaneamente (la cosiddetta Triple Crown), fatto avvenuto nel 2014 e nel 2019. \u00c8 pertanto considerato uno dei migliori scacchisti di tutti i tempi.\nStile.\nNei primi anni di carriera aveva uno stile improntato all'attacco, al punto da essere accostato (2006) a quello di Michail Tal', caratterizzato da \u00ab\"un'impavida prontezza nel cedere materiale in cambio di attivit\u00e0\"\u00bb. Successivamente si \u00e8 orientato verso uno stile pi\u00f9 posizionale: in un'intervista (2009) con il gi\u00e0 campione del mondo Garri Kasparov si \u00e8 parlato delle sue sessioni di allenamento con Carlsen, nella quale il campione russo ha affermato che lo stile di Carlsen \u00e8 molto differente dal suo e ricorda pi\u00f9 quello di Anatolij Karpov, di Jos\u00e9 Ra\u00fal Capablanca o di Vasilij Smyslov, avendo come punto di forza una grande abilit\u00e0 innata nel valutare la posizione, definendolo in un'altra occasione, nel 2019, \u00ab\"una combinazione letale tra Bobby Fischer e Anatoly Karpov\"\u00bb.\nNel 2008 il gi\u00e0 Campione del Mondo Vladimir Kramnik ha dichiarato di considerarlo, in potenza, per gli scacchi quello che Roger Federer era per il tennis, dichiarando che \u00ab\"raramente si vede una tale combinazione di classe, carattere, un carattere molto sportivo, alta concentrazione, un fantastico sistema nervoso, per quanto riguarda gli scacchi\"\u00bb. Del Carlsen quindicenne, lo stesso ha dichiarato riguardo alla comprensione posizionale del gioco che a quell'et\u00e0 n\u00e9 quella di Kasparov n\u00e9 quella di Karpov erano al livello di quella del norvegese.\nHa un vasto repertorio d'apertura, predilige, con la scelta di varianti minori relativamente meno note, il raggiungimento di posizioni prive di vantaggi immediati ma in grado di creare al suo avversario problemi di difficile soluzione, punta pi\u00f9 al piano strategico che alla risoluzione tattica, contando sulla sua migliore preparazione e comprensione posizionale, bench\u00e9 dal 2019 abbia utilizzato con ottimi risultati spesso anche varianti \"mainstream\" che portano ad attacchi definiti \u00ab\"spietati\"\u00bb, fatto che \u00e8 stato definito una \u00ab\"trasformazione\"\u00bb, mentre riferendosi al suo gioco nel corso dell'anno Anish Giri lo ha definito \u00ab\"un altro giocatore\"\u00bb, dichiarando che queste aggiunte al suo gi\u00e0 vasto repertorio rendono Carlsen uno dei giocatori pi\u00f9 preparati al mondo.\nLe aperture da lui giocate portano generalmente a un mediogioco ove \u00e8 in grado, quando non ottiene un vantaggio concreto, di condurre la partita mantenendo una pressione costante sull'avversario. Ha definito questa fase della partita \u00ab\"la mia preferita\"\u00bb, poich\u00e9 diversamente dall'apertura (condizionata dall'influenza dei motori scacchistici) e dal finale (nei quali le tablebase sono in grado di fornire una soluzione esatta) vi si possono giocare scacchi \u00ab\"puri\"\u00bb.\n\u00c8 un eccellente finalista, al punto di essere stato definito come il possibile migliore di tutti i tempi: con l'iniziativa gioca spesso ben oltre il normale momento in cui molti altri grandi maestri offrirebbero patta, sino a che esiste una pur minima possibilit\u00e0 di vittoria. Tale abilit\u00e0 nei finali gli permette anche di salvare posizioni inferiori, sfruttando le sue grandi capacit\u00e0 difensive. \nNelle partite che durano pi\u00f9 a lungo della norma pu\u00f2 contare sulla sua grande resistenza psicofisica: il Campione del mondo FIDE 2005-2006 Veselin Topalov lo ha definito \u00ab\"molto robusto fisicamente\"\u00bb, aggiungendo che \u00ab\"dopo la settima ora di gioco il suo cervello lavora in pratica allo stesso livello della seconda\"\u00bb. Carlsen ha da parte sua dichiarato che le sue sessioni di allenamento prevedono sia esercizi fisici sia mentali.\nPunteggio Elo FIDE.\nNel novembre 2009 ha raggiunto un punteggio Elo di 2801 nella lista FIDE, 5\u00ba di sempre a superare i 2800 punti. Questo risultato \u00e8 stato ottenuto a 18 anni, 11 mesi e 2 giorni d'et\u00e0, sar\u00e0 record di precocit\u00e0 sino al 2021, quando sar\u00e0 superato da \u02bfAl\u012bre\u017c\u0101 Fir\u016bzj\u0101h a 18 anni, 5 mesi e 13 giorni.\nNella lista di gennaio 2010 ha raggiunto un punteggio di 2810, diventando cos\u00ec, all'et\u00e0 di 19 anni e 32 giorni, il pi\u00f9 giovane giocatore a raggiungere la prima posizione nella graduatoria mondiale. \u00c8 il secondo giocatore per numero di mesi al primo posto nella classifica (128 a marzo 2021), davanti a Anatolij Karpov (102) e alle spalle di Garri Kasparov (255).\nHa raggiunto il punteggio di 2861 nella lista di gennaio 2013, superando cos\u00ec il precedente record di 2851 punti appartenente a Garri Kasparov, stabilito nel luglio 1999, nella quale risulta primo davanti al gi\u00e0 Campione del mondo Vladimir Kramnik e all'armeno Lewon Aronyan. Il suo punteggio massimo \u00e8 stato di 2882 punti che ha ottenuto nel maggio 2014, record mondiale che ha poi eguagliato nell'agosto 2019.\nDetiene anche il record assoluto dell'Elo rapid, prima ha raggiunto nel dicembre 2016 2906 punti, in seguito alla vittoria del campionato del mondo contro Sergej Karjakin, ottenuta proprio agli spareggi rapid. Ha migliorato ancora il suo record nel luglio 2017 arrivando a 2919 punti.\nPer quanto riguarda l'Elo nel gioco lampo, in luglio 2014 ha toccato il valore record di 2948 punti, superando cos\u00ec il record di 2923 punti che apparteneva ad Aleksandr Gri\u0161\u010duk stabilito nel mese di agosto 2012. Carlsen si \u00e8 superato ancora anche in questa cadenza nel dicembre 2017 toccando la quota di 2986 punti.\nPrincipali risultati.\nNazionale.\nHa preso parte alle Olimpiadi degli scacchi nelle edizioni di Calvi\u00e0 2004 (3 punti, 2 vittorie, 2 patte, 1 sconfitta), Torino 2006 (6, +4 =4 -0), Dresda 2008 (7\u00bd, +5 =5 -1), Chanty-Mansijsk 2010 (4\u00bd, +4 =1 -3) e Troms\u00f8 2014 (6 +5 =2 -2), in tutti i casi in 1\u00aa scacchiera. Ha un complessivo di +20 =14 -7, il suo migliore risultato individuale \u00e8 il 5\u00ba posto del 2006, quello di squadra il 29\u00ba del 2014.\nHa inoltre rappresentato la nazionale in 1\u00aa scacchiera nei Campionati europei a squadre di Candia 2007 (6\u00bd, +5 =3 -1, argento individuale) e Reykjav\u00edk 2015 (7, +2 =3 -2).\nNel novembre 2019 \u00e8 uscito dalla Federazione norvegese a causa di contrasti legati all'opportunit\u00e0 di avere la Kindred Group, una societ\u00e0 che si occupa di scommesse sportive online, tra gli sponsor federativi. In accordo con la Federazione e la FIDE, pu\u00f2 ancora giocare sotto bandiera norvegese e rappresentare la nazione in competizioni internazionali.\nClub.\nDal 2001 al 2003 ha giocato per la norvegese \"Asker SK\" con la quale ha preso parte alle edizioni di Panormos 2001 e Retimo 2003 della Coppa europea per club. Ha ottenuto 4\u00bd su 7 (+3 =3 -1) in 6\u00aa scacchiera nel primo caso (11\u00ba posto personale, 28\u00ba di squadra) e 3\u00bd su 7 (+3 =1 -3) in 1\u00aa scacchiera nel secondo (25\u00ba posto personale, 31\u00ba di squadra).\nHa nuovamente partecipato alla Coppa europea per club nell'edizione di Kemer 2007 in 3\u00aa scacchiera per la \"OSG Baden-Baden\" (3\u00bd su 5, +2 =3 -0, 10\u00ba posto individuale e 4\u00ba di squadra), di Halkidiki 2008 per l'armena \"MIKA Yerevan\" in 1\u00aa scacchiera (3 su 6, +2 =2 -2, 38\u00ba posto individuale e 12\u00ba di squadra), di Porto Carras 2018 per la norvegese \"Valerenga Sjakklubb\" (3\u00bd su 6, +1 =5 -0, 3\u00ba posto individuale e 5\u00ba di squadra) e in quella di Struga 2021 per il circolo norvegese \"Offerspill\" (1\u00aa scacchiera, 2\u00bd su 3, +2 =1 -0, la squadra \u00e8 giunta 13\u00aa, il numero di partite giocate dal norvegese \u00e8 stato insufficiente per farlo entrare nella classifica individuale).\nNella stagione 2004/05 ha fatto parte della tedesca \"SF Neuk\u00f6lln 1903\" nella Bundesliga. Come 1\u00aa scacchiera ha giocato 2 dei 15 turni del torneo, ottenendo +0 =1 -1, la squadra \u00e8 giunta 10\u00aa. Con la \"OSG Baden-Baden\" ha preso parte alle edizioni 2006/07 in 5\u00aa scacchiera (4 partite sui 15 turni, +2, =2 -0, la squadra ha vinto il campionato), 2007/08 in 4\u00aa scacchiera (2 partite, +1 =1 -0, nuova vittoria di squadra) e 2008/09 in 2\u00aa scacchiera (2 partite, +1 =1 -0, ulteriore vittoria di squadra.\nCon la spagnola \"CA Magic M\u00e9rida\" ha preso parte alle edizioni 2004 e 2005 del Campionato spagnolo a squadre. Ha ottenuto +0 =5 -4 in 1\u00aa scacchiera nel 2004 (5\u00ba posto di squadra) e, 4\u00aa scacchiera, non \u00e8 stato schierato nel 2005.\nHa inoltre giocato per la francese \"Clichy echecs\" nella stagione 2013/14 e per la olandese \"Hilversums\" (2013/14).\nNel giugno 2019 ha fondato il Circolo \"Offerspill\", nelle sue parole per \u00ab\"aiutare i nuovi giocatori e rafforzare gli scacchi norvegesi\"\u00bb, offrendosi di pagare le quote di iscrizione alla federazione ai primi 1.000 membri. Sono state avanzate ipotesi critiche (il fatto \u00e8 stato definito \u00ab\"una cinica dichiarazione di guerra\"\u00bb) riguardo si sia trattato di una manovra per influenzare la decisione da parte della Federazione norvegese di accettare o meno la sponsorizzazione Kindred Group, questo stante il fatto che, da regolamento, ogni Circolo ha un numero di voti proporzionale al numero dei suoi membri. Nella stagione 2019/20 ha giocato 3 partite nel Campionato norvegese a squadre con la \"Offerspill\", vincendole tutte. Ha dichiarato, prima di superare il record di imbattibilit\u00e0 di 110 partite di Sergej Tivjakov, di non considerare queste partite valide per il conteggio, visto il livello degli avversari (circa 500 punti Elo di differenza rispetto a Carlsen i primi due, circa 700 il terzo). La squadra ha vinto la 1\u00aa divisione \u00d8stlandsserien a punteggio pieno, ottenendo cos\u00ec il diritto di partecipare ai play-off per la promozione alla Eliteserien, la massima serie. Ad aprile 2020 i play-off sono stati sospesi a causa della pandemia di COVID-19. La ripresa delle competizioni ha visto la promozione della squadra nella Eliteserien, nella quale disputa la stagione 2020/21. Esordisce in stagione il 29 ottobre 2021, giocando contro il grande maestro Benjamin Arvola Notkevich, vincendo in 57 mosse quella che per il Campione \u00e8 stata l'ultima partita a cadenza classica prima del Mondiale 2021 di Dubai. Il 5 febbraio 2022 scende in campo in occasione del 5\u00b0 turno, affrontando con i pezzi bianchi il Maestro internazionale Geir Sune Tallaksen \u00d8stmoe (Elo 2466) e ottenendo una patta.\nCollaborazioni.\nNel 2000 ha iniziato a essere seguito e allenato dal grande maestro Simen Agdestein.\n\u00c8 stato uno dei secondi di Viswanathan Anand durante le sfide Mondiali di Citt\u00e0 del Messico 2007, Bonn 2008 e di Sofia 2010.\nTra il 2009 e il 2010 \u00e8 stato seguito dal gi\u00e0 Campione del mondo Garri Kasparov. Carlsen ha definito la collaborazione \u00ab\"un'esperienza unica\"\u00bb e ha dichiarato che \u00ab\"Grazie a lui ho iniziato a capire meglio un'intera tipologia di posizioni\"\u00bb. Kasparov ha da parte sua dichiarato che \u00ab\"Con cos\u00ec tante vittorie che arrivano in modo relativamente facile, il suo immenso talento e il suo spirito combattivo, l'ultimo ingrediente cruciale, il lavoro incessante, garantir\u00e0 il suo posto nella storia\"\u00bb.\nNel 2009 ha tenuto con Kasparov una sessione di sparring durante la preparazione del russo per la sua sfida di Valencia contro Anatolij Karpov.\nTra i grandi maestri che hanno collaborato con lui, come secondi o avversari in sessioni di allenamento, nella preparazione delle sfide mondiali, Peter Heine Nielsen, Maxime Vachier-Lagrave, Laurent Fressinet, Rich\u00e1rd Rapport, Samuel Shankland, Daniil Dubov, Jon Ludvig Hammer, Jan Gustafsson, Jan Nepomnja\u0161\u010dij, Jorden van Foreest e Nils Grandelius.\nAttivit\u00e0 non scacchistiche.\nImprenditore.\nNell'ottobre 2013 ha cofondato la compagnia Play Magnus AS, con sede a Oslo, che si occupa dello sviluppo di applicazioni iOS. Nel marzo 2019 la compagnia si \u00e8 unita a Chess24.com, popolare sito internet nel quale si pu\u00f2 giocare online e ricevere notizie scacchistiche. Nel settembre dello stesso anno la compagnia ha rilevato la piattaforma di lezioni e allenamento online \"Chessable\". \u00c8 del febbraio 2021 l'acquisizione da parte della compagnia della rivista di scacchi New In Chess.\nHa dichiarato che ha l'obiettivo di usare il gruppo di compagnie per incoraggiare la diffusione del gioco. A marzo 2020 Play Magnus AS aveva un valore stimato di 550 milioni di corone norvegesi (circa 50 milioni di euro), a ottobre 2020 ha iniziato a essere quotata nella Borsa di Oslo per operazioni di trading con un valore di 42 milioni di dollari.\nNel 2020 ha annunciato di aver firmato un accordo di sponsorizzazione di due anni con la societ\u00e0 di gioco Unibet, parte del Kindred Group, per agire come \"ambasciatore globale\".\nModello.\n\u00c8 stato modello per la campagna pubblicitaria autunno/inverno 2010 della G-Star Raw assieme all'attrice americana Liv Tyler, realizzata dal regista e fotografo olandese Anton Corbijn. Un'esibizione scacchistica, la \"RAW World Chess Challenge\", disputata a New York ha visto il giocatore norvegese giocare una partita online contro giocatori da tutto il mondo che votavano la mossa da eseguire, coordinati dai grandi maestri Maxime Vachier-Lagrave, Hikaru Nakamura e Judit Polg\u00e1r. Carlsen, con i pezzi bianchi, ha vinto in 43 mosse.\nHa ripetuto l'esperienza, nuovamente per la G-Star Raw, nella collezione primavera/estate 2014, assieme all'attrice e modella Lily Cole.\nCinema e TV.\nIl regista J. J. Abrams ha offerto a Carlsen un ruolo nel film \"Into Darkness - Star Trek\" nel quale avrebbe dovuto impersonare \"un giocatore di scacchi del futuro\", lo scacchista non \u00e8 stato per\u00f2 in grado di ottenere un visto d'ingresso lavorativo per gli Stati Uniti in tempo utile per le riprese.\nNel 2016 \u00e8 uscito il film \"Magnus\", un documentario sulla sua carriera dagli inizi alla conquista del titolo nel 2013.\nNel 2017 ha impersonato s\u00e9 stesso nell'episodio \"Scacco matto\" della ventottesima stagione de I Simpson nel quale viene raccontata la rivalit\u00e0 scacchistica tra Homer e suo padre Abraham.\nNel settembre 2021 partecipa alla seconda stagione del reality \"Ikke lov \u00e5 le p\u00e5 hytta\" (traducibile come \"Non si ride nel capanno\") trasmesso dalla emittente televisiva norvegese VG TV.\nFumetti.\nHa collaborato nel 2013 alla sceneggiatura di una storia di \"Donald Duck &amp; Co\", versione norvegese di Paperino &amp; C., nella quale il personaggio a lui ispirato Maxpuls Klarsyn affronta Paperino. La storia, disegnata da Arild Midthun, \u00e8 stata pubblicata in contemporanea al Mondiale di quell'anno. Il norvegese ha dichiarato di essere un grande fan di Paperino e di essere cresciuto leggendo le sue storie.\nRiconoscimenti non scacchistici.\nNel 2009 e nel 2012 i lettori del tabloid norvegese \"Dagbladet\" lo hanno eletto vincitore del premio \"Folkets Idrettspris\" (Premio suffragio popolare).\nIl quotidiano norvegese \"Verdens Gang\" gli ha assegnato nel 2009 il premio \"Sportivo dell'anno\" e quello \"\u00c5rets navn\" (\"Nome dell'anno\"). Ha riottenuto quest'ultimo nel 2013, primo caso in cui il premio \u00e8 stato vinto due volte alla stessa persona.\nNel marzo del 2011 lo Storting, il parlamento norvegese, gli ha assegnato il Premio Peer Gynt, riservato a cittadini norvegesi che si sono particolarmente distinti a livello internazionale.\nNel 2013 la rivista \"Time\" lo ha inserito nella propria lista delle 100 persone pi\u00f9 influenti al mondo.\nSempre nel 2013 la rivista \"Cosmopolitan\" lo ha collocato al 31\u00ba posto dei 49 uomini pi\u00f9 sexy del mondo.\nNel 2020 la rivista \"Forbes\" lo ha incluso nei 30 europei under 30 pi\u00f9 rappresentativi nella categoria sport e giochi.\nNel 2021 gli \u00e8 stato assegnato a Pamplona il premio \"Guiri del A\u00f1o\" (Straniero dell'anno), riconoscimento assegnato \"agli stranieri che visitano e vivono con passione la Festa di san Firmino\".\nVita privata.\nIl padre Henrik Albert \u00e8 consulente informatico mentre la madre Sigrun \u00d8en \u00e8 ingegnere chimico. Il padre, scacchista amatoriale che in carriera ha superato i 2000 punti Elo e ha giocato come riserva nella \"Asker SK\" assieme al figlio, gli ha insegnato a giocare quando aveva 4 anni e mezzo e gli ha fatto da manager sino al 2009, poi sostituito da Espen Agdestein, fratello del gi\u00e0 allenatore di Carlsen Simen Agdestein.\nHa tre sorelle, Ingrid, Ellen e Signe, le prime due delle quali hanno praticato gli scacchi a livello dilettanti. Ha dichiarato alla stampa che da piccolo il suo interesse per gli scacchi fosse motivato principalmente dal desiderio di vincere contro la sorella maggiore, Ellen.\n\u00c8 un grande appassionato di sport e in particolare di calcio, ma ha praticato abitualmente anche la pallacanestro. Tifoso del Real Madrid, il 30 novembre 2013, pochi giorni dopo aver conquistato il titolo mondiale, ha dato il calcio d'inizio onorario nella partita della Liga tra la formazione di Madrid e il Real Valladolid. Giocatore di fantacalcio, la notizia che nel dicembre 2019 ha raggiunto la prima posizione provvisoria su circa 7 milioni di partecipanti nel torneo ufficiale della Premier League \u00e8 stata riportata dalla stampa generalista. \nNel 2016 ha dichiarato di considerarsi socialdemocratico e di seguire una dieta prevalentemente vegetariana."}
{"id": "1285179", "revid": "123417418", "url": "https://it.wikipedia.org/wiki?curid=1285179", "title": "Magic Kids", "text": "Magic Kids era un canale televisivo argentino di propriet\u00e0 della societ\u00e0 sudamericana Pramer che trasmetteva cartoni animati e programmi per bambini e ragazzi.\nI suoi studi erano situati nella calle \u00c1ngel Gallardo al numero 1700, a Buenos Aires (Capital Federal). Il direttore della rete era Jorge Contreras.\nLe trasmissioni andarono in onda dall'aprile 1995 al maggio 2006. La prima serie trasmessa fu \"Sailor Moon\". Dal 1\u00ba gennaio 2006 cess\u00f2 di trasmettere programmi autoprodotti e fino alla chiusura si limit\u00f2 a trasmettere cartoni animati gi\u00e0 mandati in onda in precedenza."}
{"id": "1285182", "revid": "110157", "url": "https://it.wikipedia.org/wiki?curid=1285182", "title": "Sold", "text": "Sold \u00e8 il primo album da solista del cantante britannico Boy George, ex leader del gruppo inglese Culture Club, pubblicato nel 1987 dalla Virgin Records."}
{"id": "1285184", "revid": "1266208", "url": "https://it.wikipedia.org/wiki?curid=1285184", "title": "Campionato europeo F.I.S.A. di Subbuteo 1988 - Categoria seniores", "text": "Il \"3rd F.I.S.A. European Championships\" di Subbuteo (Calcio da tavolo) di Bruxelles in Belgio.\nFasi di qualificazione ed eliminazione diretta della categoria seniores.\nPer la classifica finale vedi Classifica.\nPer le qualificazioni delle altre categorie:"}
{"id": "1285191", "revid": "120515462", "url": "https://it.wikipedia.org/wiki?curid=1285191", "title": "Shishunaga", "text": "I Shishunaga (o Sisunaka o Saisunaga) furono una famiglia reale indiana che regn\u00f2 sul Regno Magadha a partire dal 413 a.C..\nSi estinse con l'assassinio dell'ultimo sovrano ad opera di Mahapadma, fondatore della dinastia Nanda.\nStoria della dinastia.\nIl fondatore della dinastia Shishunaga fu un \"amatya\", ovvero un ministro al servizio della dinastia Haryanka, che venne detronizzata da una rivolta popolare a causa dell'alto tasso di criminalit\u00e0 e corruzione che imperversava a corte e nel regno stesso. Fu cos\u00ec che dopo aver deposto Nagadasaka, ultimo sovrano della dinastia Haryanka, Shishunaga venne eletto re dal popolo stesso. Asceso al trono intorno al 413 a.C. Shishunaga si dimostr\u00f2 un abile sovrano ed espanse il territorio del regno di Magadha sconfiggendo il regno vicino di Vatsa."}
{"id": "1285192", "revid": "599013", "url": "https://it.wikipedia.org/wiki?curid=1285192", "title": "Fr\u00e9d\u00e9ric D\u00e9hu", "text": "Carriera.\nClub.\nHa cominciato la sua carriera professionistica con il , debuttando in Ligue 1 il 21 luglio 1991 nel match perso con il Metz 2-0. Nel dicembre dello stesso anno arriva anche il suo primo gol in campionato, nella gara contro lo vinta per 2-1. Con il Lens D\u00e9hu vince il Campionato francese nel 1998, la Coppa di Lega francese nel 1999, prendendo parte alla Champions League 1998/99.\nNel 1999 viene acquistato dagli spagnoli del Barcellona. L'esperienza in terra catalana si rivela abbastanza negativa: gioca solo 11 partite senza alcun gol e dopo un anno va al Paris Saint-Germain. Nella squadra parigina riesce a esprimersi un po' meglio affermandosi titolare: nel 2004 la squadra raggiunge il secondo posto in campionato e vince la Coppa di Francia.\nNel 2004 D\u00e9hu viene ceduto all'Olympique Marsiglia, guadagnando il ruolo di titolare nella difesa anche in questo team. Due anni dopo torna in Spagna, al Levante, dove ha concluso la sua carriera nel 2007.\nNazionale.\nCon la maglia della Nazionale francese D\u00e9hu ha preso parte a 5 partite. Ha esordito con i \"Bleus\" il 19 agosto 1998, in una gara a Vienna con l'Austria, pareggiata 2-2."}
{"id": "1285193", "revid": "287204", "url": "https://it.wikipedia.org/wiki?curid=1285193", "title": "Frederic Dehu", "text": ""}
{"id": "1285195", "revid": "68747", "url": "https://it.wikipedia.org/wiki?curid=1285195", "title": "Palazzetto dello sport Bernardo Speca", "text": "Il palasport \"Bernardo Speca\" \u00e8 il principale impianto sportivo coperto della citt\u00e0 di San Benedetto del Tronto\nDescrizione.\nRealizzato su progetto dell'architetto Giorgio Ceccarelli e dell'ingegnere Michele Chiuini, \u00e8 situato in viale dello Sport 64 accanto allo stadio Riviera delle Palme ed \u00e8 facilmente raggiungibile dall'autostrada A14, uscita San Benedetto del Tronto, tramite il raccordo autostradale 11 e la strada provinciale sopraelevata 227, uscita viale dello Sport. Nell'edificio vengono svolte attivit\u00e0 di pallacanestro, pallavolo, calcio a 5, pugilato, ginnastica, pallamano ed altre attivit\u00e0. Oltre alle attivit\u00e0 sportive nel palazzetto vengono svolti anche molti concerti di successo e congressi di vario genere. Ha una capienza massima di 1.600 posti sulle tribune. Il campo di gioco principale ha un'estensione di m 24 x 44 m.\nIl palasport \"Bernardo Speca\" \u00e8 anche sede della sezione A.I.A. (Associazione Italiana Arbitri) di San Benedetto del Tronto e della Protezione Civile comunale. Il 10 ottobre 2009 sono terminati i lavori di miglioramento dell'acustica del palazzetto.\nServizi.\nIl palazzetto \u00e8 dotato all'esterno di un ampio parcheggio. Ha una capacit\u00e0 dai 1.500 ai 1.600 posti a sedere sugli spalti (i concerti possono ospitare fino a 2.500 persone). Ha un buon condizionamento termico. \u00c8 dotato di 3 palestre corpo libero, sala stampa e bar."}
{"id": "1285196", "revid": "339392", "url": "https://it.wikipedia.org/wiki?curid=1285196", "title": "Sisunaka", "text": ""}
{"id": "1285199", "revid": "1305772", "url": "https://it.wikipedia.org/wiki?curid=1285199", "title": "Pieve di San Michele", "text": ""}
{"id": "1285200", "revid": "125054149", "url": "https://it.wikipedia.org/wiki?curid=1285200", "title": "Tony Roche", "text": "Carriera da giocatore.\nRoche crebbe in Australia allenandosi sotto la tutela di Harry Hopman, che allen\u00f2 altri grandi tennisti australiani come Rod Laver e Ken Rosewall.\nRoche ebbe una soddisfacente carriera sia come singolarista che doppista. Vinse un titolo del Grande Slam, il Roland Garros nel 1966, e raggiunse la finale al Roland Garros nel 1965 e 1967, a Wimbledon nel 1968 e agli Us Open nel 1969 e 1970. In coppia con John Newcombe domin\u00f2 il circuito del doppio vincendo ben 12 titoli del Grande Slam. Nel 1968 Roche divenne pro, firmando con la World Championship Tennis Association, unendosi ad altri campioni come Cliff Drysdale, Nikola Pili\u0107 e Roger Taylor.\n\u00c8 in doppio che Tony Roche dett\u00f2 legge, arrivando a vincere 13 titoli dello Slam (5 Australian Open, 5 Wimbledon, 2 Roland Garros e 1 Us Open), di cui 12 al fianco del connazionale John Newcombe. La coppia Newcombe-Roche \u00e8 considerata ancora oggi una delle pi\u00f9 forti di tutti i tempi. Nel 1977 vinse l'Australian Open con Arthur Ashe, l'unico dei suoi 13 Major in doppio maschile con un partner diverso da Newcombe.\nUno dei suoi pi\u00f9 grandi risultati avvenne 1977, quando venne chiamato a giocare la finale di Coppa Davis contro l'Italia, a quasi dieci anni dall'ultima volta che gioc\u00f2 con l'Australia. Roche batt\u00e9 Adriano Panatta con il punteggio di 6-3,6-4,6-4, guidando l'Australia ad una vittoria finale per 3-1, vincendo la Coppa Davis. Problemi al ginocchio e al gomito posero fine alla sua carriera, dopo essere stato in top 10 per sei anni consecutivi.\nCarriera da coach.\nDopo essersi ritirato, Roche diede vita ad un'ottima carriera da coach. Ivan Lendl assunse Roche come coach per ottenere consigli da lui sul gioco a volo (Lendl sognava di vincere Wimbledon, e poich\u00e9 Roche era stato un ottimo giocatore sull'erba cerc\u00f2 il suo aiuto). Roche allen\u00f2 anche il numero uno Patrick Rafter dal 1997 alla fine della sua carriera nel 2002.\nAllen\u00f2 Roger Federer dal 2005 al 12 maggio 2007. Federer assunse Roche per ragioni opposte a quelle di Lendl (lo assunse per migliorare il suo gioco sulla terra, avendo Roche vinto un French Open). Ha allenato il tennista australiano Lleyton Hewitt nella parte finale della sua carriera. \nRoche entr\u00f2 nella Tennis Hall of Fame insieme al suo ex compagno di doppio e amico John Newcombe nel 1986."}
{"id": "1285201", "revid": "399", "url": "https://it.wikipedia.org/wiki?curid=1285201", "title": "Colonia Fara", "text": "La colonia Fara, rinominata torre Fara, \u00e8 un edificio civile italiano di Chiavari.\nNata come colonia estiva in epoca fascista, serv\u00ec nel dopoguerra come albergo della giovent\u00f9 e and\u00f2 incontro a progressivo abbandono e degrado.\nCeduto dal comune di Chiavari alla societ\u00e0 Fara srl il 31 ottobre 2013, fu ristrutturato tra il 2017 e il 2018 e adibito a uso civile e turistico.\nStoria.\nLa costruzione e l'uso.\nLa struttura, intitolata alla memoria del generale Gustavo Fara, fu commissionata dal Partito Nazionale Fascista nel 1935 come luogo e soggiorno di villeggiatura marinaro per bambini, da utilizzarsi prevalentemente nel periodo estivo\nL'edificio, esempio di architettura futurista, fu progettato da Camillo Nardi Greco e Lorenzo Castello e fu costruito tra il 1935 e il 1936.\nL'inaugurazione ufficiale avvenne il alla presenza di Benito Mussolini e di un battaglione di bersaglieri che resero gli onori alla memoria del generale Fara; per due anni ospit\u00f2 bambini provenienti da ogni parte d'Italia e dalle colonie.\nNel 1940, a causa dell'entrata in guerra dell'Italia, l'edificio, capace di circa 400 ospiti, fu adibito ad ospedale militare e sede di occupazione provvisoria dell'esercito tedesco.\nAl termine della guerra - nel 1945 - sostarono al suo interno i soldati delle truppe alleate, finch\u00e9 un anno dopo l'edificio fu riconvertito all'uso primario dello stabile, ossia nuovamente in colonia balneare. Tra il 1947 e il 1955, ospit\u00f2 i profughi provenienti dall'Istria, passata dal controllo italiano alla Jugoslavia.\nLa conversione e il successivo abbandono.\nNegli anni sessanta lo stabile fu convertito, se pur per un breve periodo, in \"albergo internazionale della giovent\u00f9 italiana\" assumendo la denominazione di Faro. Chiuso l'albergo poco dopo, l'edificio sub\u00ec un notevole abbandono che dur\u00f2 per vent'anni; nel 1980 lo stabile divenne propriet\u00e0 del comune di Chiavari, ceduto dalla Regione Liguria poich\u00e9 non utilizzabile per vincoli legati all'uso stesso dell'edificio, che vi inser\u00ec al suo interno la sede della locale Associazione Sportiva Dilettantistica Pro Scogli Chiavari e una scuola elementare, spostata poi tra il 1998 e il 1999 per motivi di sicurezza inerenti al progressivo stato di rovina che la stava a poco a poco consumando: in effetti era possibile accedere solo fino a met\u00e0 edificio, mentre la parte superiore era nettamente impraticabile, tanto che sul tetto furono scoperti alcuni nidi di gabbiano.\nTentativi di riconversione e vendita finale.\nA marzo 2008 il comune di Chiavari ottiene dalla Direzione regionale per i beni culturali e paesaggistici l'autorizzazione all'alienazione dell'edificio; la delibera viene per\u00f2 impugnata da Legambiente con un ricorso al TAR della Liguria con l'obiettivo di bloccarne la vendita.\nNella primavera del 2010 il calciatore Hern\u00e1n Crespo fonda la \"Crespo Srl\" con gli imprenditori Massimo Pollio e Fabio Santomauro il quale, tramite la \"Centro Arte srl\" di cui \u00e8 amministratore delegato, nel 2008 aveva comprato il complesso per 17 milioni di euro. A maggio Crespo dichiara che \u00e8 in procinto di trasformare la struttura in un complesso dotato di beauty-farm, piscina calda con acqua di mare, appartamenti di lusso, ristorante e stabilimento balneare privato.\nIl pagamento in realt\u00e0 non avviene poich\u00e9, secondo la societ\u00e0 chiavarese, sarebbe cambiata la condizione economica della struttura dopo tre ricorsi al Tar e la svalutazione dovuta alla crisi del mercato immobiliare. Per il mancato pagamento, l'amministrazione comunale delibera di non restituire la cauzione della \"Centro Arte srl\" pari a 500.000 euro. Nonostante tutto, Santomauro, in un'intervista concessa nell'ottobre del 2012, dice: \"L'intenzione di Centro Arte \u00e8 quella di partecipare all'acquisto di una porzione ridotta della Colonia Fara. La speranza \u00e8 che la nuova asta sia libera dal contenzioso degli Scogli e che i tempi siano brevi al massimo\".\nUna perizia, contestata dall'allora presidente del consiglio comunale Giovanni Giardini e dall'opposizione ed effettuata il 24 settembre 2012, fissa il prezzo di vendita della struttura a 10.974.500 euro.\n10.975.000 euro \u00e8 quindi la base della prima asta, andata poi a vuoto, il 29 novembre 2012.\nNel gennaio del 2013 interviene il programma televisivo Striscia la notizia con l'inviato Vittorio Brumotti.\nDopo una seconda asta pubblica andata deserta, l'amministrazione abbassa del 10% il prezzo, passando da 9.877.500 euro a 8.780.000 della terza del 17 aprile.\nIn estate l'avvocato Antonio Segalerba, ex assessore all'Urbanistica, presenta al Comune un'offerta pari a 5.500.000 da parte della \"Fara srl\", con sede a Santa Maria del Taro, facente capo a Luigino Bottini, gi\u00e0 membro della cordata del vecchio \"Centro Arte srl\". L'offerta per\u00f2 viene depositata al di fuori delle procedure stabilite dall'amministrazione comunale e quindi la trattativa effettiva non parte.\nDopo la terza asta andata a vuoto a giugno, si passa alla procedura di offerta libera con base minima fissata a 7.450.000 euro, in base a una nuova perizia.\nIn un consiglio comunale di luglio l'architetto Giardini evidenzia alcune mancanze della perizia, mancando 300\u00a0m\u00b2 di terrazzi; Quaglia, autore della valutazione, si difende dicendo che la perizia \u00e8 a corpo e non a misura ed infine il mese dopo si rileva che le mappe catastali non indicano tutto il terrazzo dell'ultimo piano. Il 26 agosto si procede al nuovo accatastamento.\nNella notte 29 settembre dello stesso anno, all'interno del complesso, degli ignoti appiccano un incendio che distrugge vecchie scatole di schede elettorali e poco altro, senza conseguenze per i 20 cittadini rumeni che abusivamente occupano la colonia come dormitorio.\nIntanto il 25 ottobre la base d'asta dell'ultimo bando viene indicata dall'amministrazione comunale a 6.750.000 euro, nonostante le proteste dell'opposizione che parla di \"svendita\" della struttura.\nIl 31 ottobre seguente viene reso noto che il complesso \u00e8 stato venduto a una cordata di imprenditori della \"Fara srl\" per 6.750.000 euro, pagabili in due anni con tre rate.\nIl progetto prevede 18 appartamenti nella parte superiore e la creazione di una zona commerciale in quella inferiore. L'ufficializzazione dell'acquisto avverr\u00e0 all'inizio del 2014 e i costi indicativi per la completa ristrutturazione si aggirano sui 10 milioni di euro. Il Sindaco Levaggi, entusiasta dell'operazione conclusa, dichiara che \"\"esistevano altri possibili acquirenti, ma la burocrazia li ha allontanati\".\"\nLa minoranza del consiglio comunale intanto d\u00e0 mandato a uno studio legale di valutare, rispetto a tutta la pratica di vendita della Fara, quali possano essere le forme migliori per tutelare il bene della citt\u00e0.\nRecupero del complesso.\nIl 9 dicembre 2014, formalizzato l'acquisto dell'immobile con il versamento dei primi 2,5 milioni di euro e in attesa del permesso per costruire, la \"Fara srl\" d\u00e0 il via alla pulizia dello stabile, interviene sulla messa in sicurezza, sulla recinzione dell'area, sulla derattizzazione, sulla sanificazione e fa installare un ponteggio provvisorio esterno.\nIl 17 marzo 2015 la conferenza dei servizi regionale approva il progetto per il recupero e la ridestinazione d'uso dello storico edificio e vengono rilasciati tutti i permessi necessari all'avvio dei lavori da parte di tutti gli enti. Dovranno essere solo ratificati gli atti gi\u00e0 approvati e depositata la fidejussione per le opere pubbliche.\nIl progetto approvato prevede la realizzazione di un hotel a 4 stelle con 35 camere, un ristorante, un bar, una SPA, cabine mare interrate, un parco verde di circa 6000 m\u00b2, 18 appartamenti (non pi\u00f9 di due a piano), la passeggiata a mare (larga 8 metri), un collegamento a ponente verso via Preli e saranno resi pubblici oltre 50 parcheggi nell'interrato.\nIl 19 giugno seguente viene rilasciato il permesso di costruire alla \"Fara srl\" che cos\u00ec ha un anno di tempo per aprire il cantiere. L'inizio dei lavori, previsto per settembre e ultimato entro due anni e mezzo per un costo di 12-15 milioni di euro, \u00e8 per\u00f2 subordinato al versamento di 4.693.500 euro e alla stipula della convenzione che definisce i dettagli dell'intervento di riqualificazione e gli obblighi che legano la societ\u00e0 al Comune.\nIl 6 luglio viene poi firmata la convenzione tra il sindaco Roberto Levaggi e Luigino Bottini della \"Fara srl\" per il definitivo via libera dei lavori e vengono versati i 4,6 milioni di euro rimanenti. L'altro soggetto privato autorizzato ad eseguire lavori nella stessa zona sono i proprietari dell'ex cantiere navale di Preli, anch'esso destinato alla trasformazione in residenziale, a pochi passi dal mare.\nIl 1\u00ba ottobre, depositate le ultime integrazioni necessarie con 5 mesi di anticipo, hanno inizio ufficialmente i lavori di ristrutturazione dell'immobile per 16 milioni di euro. Con il via libera dell'Arpal e il permesso di costruire rilasciato gi\u00e0 il 4 dicembre 2014, nel gennaio 2016 per 3 milioni di euro partono invece i lavori dell'adiacente area Preli di propriet\u00e0 della societ\u00e0 \"Gli Scogli srl\" con l'immediata demolizione del vecchio cinema costruito negli anni 30 e lo sgombero di alcuni senzatetto e l'obiettivo di finire i lavori entro tre anni.\nA febbraio la Fara srl invia una lettera alla Fondazione Torriglia e al Comune di Chiavari dicendosi interessata all'acquisto/affitto dell'area del camping e dell'ex cantierino Victor per realizzare nuove strutture ricettive o diversificare l'offerta turistica rispetto alla Colonia (bungalow o campeggio) con un suo socio che ha anche una quota nel progetto, gi\u00e0 approvato dalla vecchia amministrazione comunale ma fermo da anni, di realizzare una passeggiata a mare fino alla spiaggia del \"Gruppo del Sale\" passando proprio davanti al camping su cui pende lo sfratto esecutivo perch\u00e9 l'Associazione Italiana Alberghi per la Giovent\u00f9 non ha pi\u00f9 girato alla Fondazione il pagamento degli affitti effettuati regolarmente dal gestore Felice Saraceno.\nNell'ottobre del 2017 Lorenzo Sanguineti, socio della \"Fara srl\", a lavori completati al 40% dichiara: \u00abI lavori stanno proseguendo nella Torre, mentre sono iniziati da mesi gli scavi intorno ad essa. Nella parte interrata saranno realizzati i box auto per gli appartamenti e un centro benessere, vero valore aggiunto di tutto il complesso. Attorno per i privati verr\u00e0 realizzato un cortile, mentre nell'ex area un tempo della Pro Scogli Chiavari, un accesso pubblico verso la spiaggia\u00bb. Tra gli oneri di urbanizzazione previsti da realizzarsi, il prolungamento della passeggiata a mare, dall'ex cinema della Fara fino alla piazzetta sottostante il sovra passaggio ferroviario, ed una parte consistente di parcheggi pubblici a rotazione. Un\u2019altra parte \u00e8 destinata all'hotel. \u00abLe strutture ricettive saranno situate al piano terra e al primo piano. L\u2019hotel, orientativamente sar\u00e0 a 4 stelle, composto da 36 camere sulle ali laterali della Torre con il ristorante al primo piano. Al piano terra il bar con accesso diretto dalla nuova passeggiata, e da via Preli\u00bb.\nA lavori ancora in corso, nel settembre 2017 e 2018 alcune parti del complesso vengono presentate al pubblico come open-day. Come comunicato dalla \"Fara srl\", il 27 settembre presso gli uffici tecnici del comune si \u00e8 concluso l'iter che approva la variante progettuale volta a migliorare alcuni particolari come il ridimensionamento del parcheggio interrato e della SPA, l'eliminazione delle 99 cabine previste sulla spiaggia e la modifica delle sistemazioni a verde, dei percorsi pedonali d\u2019accesso alle aree pubbliche e private e dell\u2019arredo urbano della passeggiata. Nel frattempo \u00e8 iniziata la costruzione del tratto di passeggiata che si congiunger\u00e0 al portale monumentale con consegna prevista entro il 31 agosto 2019 mentre il completamento dei lavori per appartamenti, boutique Hotel &amp; SPA, bar e parcheggi interrati \u00e8 previsto entro il 31 dicembre dello stesso anno. A fine marzo 2019, con qualche giorno di anticipo rispetto alle tempistiche programmate, hanno inizio le opere edili per la costruzione della parte interrata. Il mese seguente all\u2019ingresso viene installata la nuova insegna con la scritta Torre Fara nella stessa posizione del vecchio fascio nero con ascia bianca degli anni Trenta.\nIl 20 giugno 2020 la nuova passeggiata a mare antistante il complesso viene inaugurata alla presenza del Governatore Giovanni Toti. Il 20 maggio 2021 aprono il \"Torre Fara - Lounge &amp; Bistrot\" al piano terra e il parcheggio sotterraneo da 50 posti."}
{"id": "1285206", "revid": "125969395", "url": "https://it.wikipedia.org/wiki?curid=1285206", "title": "Martiri ottobrini di Lanciano", "text": "I martiri ottobrini di Lanciano, sono stati un gruppo di partigiani che affrontarono il 5 e 6 ottobre 1943, a Lanciano, i soldati della Wehrmacht. Le gesta vennero esaltate pochi giorni dopo non soltanto in Italia, ma anche dalle Radio di Londra e di New York; alla citt\u00e0 di Lanciano fu assegnata la medaglia d'oro al valor militare con la seguente motivazione:\n\"Forte citt\u00e0 dell\u2019Abruzzo, di nobili tradizioni patriottiche e guerriere, insofferente di servaggio, reagiva ai soprusi della soldataglia tedesca con l\u2019azione armata dei suoi figli migliori. L\u2019intera popolazione, costretta ad assistere in piazza al martirio di un cittadino, valoroso combattente, legato ad un albero, accecato e trucidato per ammonimento ai civili, sorgeva in armi. Combattevano i cittadini per molte ore, subendo perdite ed infliggendone di ben pi\u00f9 gravi e, per aver ragione della resistenza, il nemico doveva impegnare numerosi battaglioni, mezzi corazzati, artiglierie. Esempio di civilt\u00e0 al barbaro invasore che trucidava i colpiti, gli abitanti curavano con umana piet\u00e0 i nemici feriti. Sottoposta prima ad atroci rappresaglie, poi alle dure azioni di fuoco degli alleati, infine ai massicci bombardamenti dei Tedeschi, la Citt\u00e0 di Lanciano, presa nella linea del fronte, subiva radicali distruzioni mentre pi\u00f9 di 500 abitanti perdevano la vita. Per nove mesi di dure prove la popolazione di Lanciano forniva valorosi combattenti per la lotta di liberazione, sosteneva la resistenza, dava tutta nobile esempio di patriottismo e di fierezza. \nLanciano, 5 ottobre 1943 - giugno 1944.\"\nA loro \u00e8 stata intitolata la scuola primaria \"Eroi ottobrini\" di Lanciano, vicina ai luoghi oggetto degli avvenimenti del 1943.\nLa rivolta di Lanciano.\nNei giorni 5 e 6 ottobre 1943 la citt\u00e0 di Lanciano insorse contro i tedeschi: nello scontro trovarono la morte 47 tedeschi, tra ufficiali e militari di truppa, e 23 lancianesi, 11 in combattimento e 12 per rappresaglia.\nLa rivolta di Lanciano rappresent\u00f2 l'evento finale dell'organizzazione resistenziale lancianese che riuniva varie componenti: gli ex prigionieri di guerra jugoslavi (che fuggirono con un'operazione gestita dall'OSS prima della rivolta), la componente comunista rappresentata da Mario Bellisario, gli ufficiali del regio esercito e gli esponenti degli altri movimenti politici, in cui figurava Trentino La Barba, giovane combattente rientrato con la fuga dalla Germania a Lanciano.\nLo scontro ebbe inizio la sera del 5, quando alcuni partigiani, sequestrate delle armi presso la caserma militare di Santa Chiara, all'ingresso del corso Roma, sbarrarono la strada di circonvallazione in contrada Pozzo Bagnaro, sotto via dei Bastioni, ferendo alcuni tedeschi ed incendiando i loro veicoli, non veicoli militari da combattimento, ma ambulanze della Croce Rossa tedesca, scortate da veicoli leggeri scarsamente armati. Lo scontro prosegu\u00ec per le strade principali del centro, come ricorda lo storico locale Mario Spoltore, da via dei Frentani (zona Lancianovecchia) a porta San Biagio, fino alla piazza, risalendo poi al rione Civitanova, da via Umberto I, via dei Funai, corso Roma. Testimoni dell'accaduto e lo storico Spoltore ricordano che alcuni partigiani pi\u00f9 volte evitarono nei vicoli il fuoco nemico, in quanto i cittadini, rinchiusi dentro le case, facevano dei cenni sbirciando dalle finestre agli insorti lancianesi.\nDurante la notte i tedeschi catturarono il principale autore di questa impresa, il partigiano Trentino La Barba, che fu sottoposto ad interrogatorio e torturato. Ma a nulla valsero le torture: il giovane, con straordinario coraggio, decise di non parlare e non rivel\u00f2 il nome dei capi del movimento insurrezionale lancianese che aveva organizzato l'azione antitedesca e del quale egli stesso faceva parte. La mattina seguente i tedeschi portarono il giovane in viale Cappuccini e lo legarono ad un albero, per mostrare a tutti i suoi concittadini le torture a cui il partigiano veniva sottoposto: Trentino La Barba venne accecato e poi ucciso a colpi di pistola, infine impiccato presso l'albero.\nIntanto, la notte del 5, gli altri partigiani, consapevoli che l'azione antitedesca avrebbe indotto i nemici ad un'azione di rappresaglia, si radunarono, dopo essersi procurati armi presso le caserme della Milizia e dei Carabinieri e presso la Guardia di Finanza, e prepararono una nuova azione. Essa fu organizzata dal generale Mercadante e da Amerigo Di Menno Di Bucchianico, Avvento Montesano, dal dottor Carlo Sh\u00f6nheim e da altri giovani ufficiali lancianesi. La mattina i partigiani lancianesi, pronti a combattere, occuparono le zone di corso Roma, via dell'Asilo, via Fenaroli, intorno alle Torri Montanare, il viale Silvio Spaventa, la caserma Santa Chiara della Milizia, il Torrione delle Monache di Santa Chiara e sbarrarono viale Cappuccini. Alle 8 ebbero inizio i primi scontri ed i partigiani riuscirono a tenere le posizioni fino al pomeriggio, quando giunsero rinforzi ai tedeschi dal quartier generale di Villa Paolucci (contrada Marcianese), che si trovava a sud, alla fine del viale Cappuccini, che, quindi, riuscirono ad avere la meglio. Gli ultimi partigiani del cosiddetto gruppo dei \"martiri\", Nicolino Trozzi e Achille Cuonzo, trovarono la morte cercando di scappare per le campagne del viale Cappuccini. Segu\u00ec una spietata rappresaglia tedesca: i tedeschi incendiarono gran parte di corso Trento e Trieste, distruggendo i pi\u00f9 forniti negozi ed anche molte case civili. Molti furono i lancianesi uccisi.\nNei giorni seguenti il popolo lancianese scelse la strada dell'ostruzionismo e del sabotaggio: i giovani si sottrassero al lavoro obbligatorio, nella fortificazione delle postazioni della linea Gustav, e presero la via della montagna. Molti aderirono alla futura Brigata Maiella, che si form\u00f2 nel gennaio del 1944 a Casoli.\nRiconoscimenti.\nIl 6 ottobre 1944, un anno dopo questi avvenimenti, l'avvocato Giuseppe Spataro, delegato del Governo, confer\u00ec la Medaglia d'oro al valor militare alla citt\u00e0 di Lanciano, ponendo, sul luogo dell'azione, la seguente lapide:\nI caduti.\nDecorati.\ncon la seguente motivazione:\nOpere commemorative.\nOltre alle varie piazze e strade dedicate ai Martiri nei vari comuni abruzzesi (tra le altre Paglieta e L'Aquila), a Lanciano si trovano specifici monumenti alla strage:\nUna puntata della serie \"La guerra in casa\" trasmessa dalla Rai e pubblicata in DVD, \u00e8 dedicata alla vicenda dei Martiri e della ribellione dei patrioti della Brigata Maiella, capitanata da Ettore Troilo."}
{"id": "1285210", "revid": "838137", "url": "https://it.wikipedia.org/wiki?curid=1285210", "title": "Steve Timmons", "text": "Biografia.\nSi \u00e8 sposato due volte, prima con Jeannie Buss e poi con Debbe Dunning, con la quale abita a Manhattan Beach, in California.\nCarriera.\nDopo gli inizi nella ha disputato tre edizioni dei Giochi olimpici estivi con la nazionale statunitense, vincendo una medaglia in ogni torneo: due ori ( e ) e un bronzo ().\nAssieme al connazionale Karch Kiraly, Timmons ha giocato da professionista in Italia nelle file del , agli ordini dell'allenatore Daniele Ricci e al fianco di atleti come Andrea Gardini, Stefano Margutti, Gian Marco Venturi e Fabio Vullo, vincendo, tra le altre cose, lo Scudetto nel 1991 e la Coppa dei Campioni nel 1992.\nAl termine della carriera agonistica \u00e8 passato al beach volley.\nNel 1998 viene incluso nella Volleyball Hall of Fame per meriti sportivi."}
{"id": "1285211", "revid": "125168388", "url": "https://it.wikipedia.org/wiki?curid=1285211", "title": "Classe Gabbiano", "text": "Le corvette della classe Gabbiano furono costruite durante il secondo conflitto mondiale quando fu necessario scortare numerosi convogli verso la Libia. Dopo aver fatto fronte a questa necessit\u00e0 utilizzando le navi pi\u00f9 disparate, dai cacciatorpediniere di squadra alle vecchie torpediniere della prima guerra mondiale, nel 1941 venne decisa la costruzione di sessanta unit\u00e0 delle corvette classe Gabbiano, adatte alla scorta dei convogli e alla caccia dei sommergibili nemici.\nCostruzione.\nLa loro costruzione venne commissionata dalla Regia Marina a vari cantieri nazionali: all'Ansaldo nei cantieri di Voltri (Cerusa) e Sestri Ponente, alla Navalmeccanica di Castellammare di Stabia, ai Cantieri Riuniti dell'Adriatico (C.R.D.A.) negli stabilimenti di Monfalcone e Trieste, alla O.T.O. nel cantiere navale di Livorno e alla Breda nel cantiere di Marghera. Navi molto versatili, Queste unit\u00e0 dotate di ecogoniometro e di un potente armamento si rivelarono le migliori e le pi\u00f9 moderne tra le navi antisommergibili della Regia Marina.\nMantenevo le linee di scafo dei posamine classe \u201cOstia\u201d dimostratesi indovinate. Lo scafo venne costruito in acciaio tipo Thomas non calmato, meno pregiato rispetto al Martin-Siemens di norma in uso per le unit\u00e0 della Regia Marina. Dotate di una prua a sperone, lo scafo aveva un castello di prora molto alto e sovrastrutture in posizione arretrata che contribuirono a dotare queste unit\u00e0 di buona tenuta di mare, molto carente nel naviglio di scorta italiano, costruito prima dell'entrata in guerra.\nLa propulsione, oltre ai motori diesel per la marcia normale, prevedeva due motori elettrici per la marcia silenziosa per consentire alle unit\u00e0, durante la caccia ai sommergibili, di eseguire la ricerca nella quasi totale assenza di vibrazioni e di sorgenti rumorose rendendo cos\u00ec pi\u00f9 facile avvicinarsi all'obbiettivo senza essere scoperti. I motori diesel Fiat M 407 vennero costruiti nel 1942 dalla FIAT Grandi Motori. I motori Fiat M 407 delle unit\u00e0 realizzate a Monfalcone e Trieste vennero costruiti dalla Fabbrica Macchine \"Sant'Andrea\" di Trieste mentre alcune unit\u00e0 furono equipaggiate con motori Fiat M 407 costruiti dall'Ansaldo (navi costruite dall'Ansaldo tranne \"Gabbiano, Procellaria, Folaga, Ibis, Ardea\" e navi costruite dalla Navalmeccanica tranne \"Ape, Vespa, Lucciola, Grillo\").\nIl distintivo ottico d'identificazione differiva rispetto a quello adottato da cacciatorpediniere, torpediniere ed avvisi, perch\u00e9 era costituito da un numero progressivo a partire da 11 fino a 70, preceduto dalla lettera \u201cC\u201d e questo metodo era ritenuto pi\u00f9 idoneo e pi\u00f9 facile da adottare per un numero cos\u00ec consistente di unit\u00e0.\nTutte le corvette completate, entrarono in servizio mimetizzate con colori standard grigio cenerino e grigio piombo. L\u2019unica corvetta ad adottare anche il bianco opaco fu l\"Artemide\" entrata in servizio il 10 ottobre 1942, anche se gi\u00e0 dall'estate, sulle altri navi, esso era in via di soppressione. Gli schemi mimetici di norma erano differenti da unit\u00e0 a unit\u00e0. Sulle corvette catturate dai tedeschi vennero applicate colorazioni diverse. Sulla \"UJ\" \"2221\" (ex \"Vespa\") per un certo periodo di tempo venne mantenuto l\u2019originale schema mimetico italiano, in seguito sembra sia stato applicato un nuovo schema mimetico e ancora successivamente sembra sia stata colorata con un tono uniforme di grigio.\nUnit\u00e0.\nLe unit\u00e0 vennero ordinate in 2 serie: la prima serie comprendente le navi da C 11 a C 50 e la seconda serie da C 51 a C 70. Possiamo per\u00f2 dividerle per cantiere di costruzione, perch\u00e9 per ogni cantiere, si adottarono famiglie di nomi diverse:\nDelle 60 unit\u00e0 ordinate, solo 29 di esse furono consegnate alla Regia Marina prima dell\u20198 settembre 1943. Di queste, 3 furono perdute per cause di guerra prima dell\u2019Armistizio mentre 4 furono catturate dai Tedeschi, 1 affondata sempre dai Tedeschi e 2 si autoaffondarono per evitare la cattura. Le 19 superstiti servirono sotto la nuova bandiera della Marina Militare ancora per molti anni dopo la fine della guerra (sottoposte a numerosi ammodernamenti), insieme ad altre 2 completate dopo il 1945 (\"Crisalide\" e \"Farfalla\") e ad 1 recuperata (\"Bombarda\") dal fondo a Venezia.\nDelle corvette che non entrarono in servizio con la Regia Marina, la quasi totalit\u00e0 venne catturata dalle forze Tedesche nei giorni successivi i fatti armistiziali. Alcune vennero autoaffondate o distrutte dopo poco tempo (quelle catturate in allestimento o costruzione a Castellammare di Stabia), mentre per altre ne venne proseguita la costruzione e molte entrarono in servizio sotto bandiera Tedesca. Per sei delle unit\u00e0 catturate dai tedeschi non fu possibile portare a termine la loro costruzione. Delle unit\u00e0 entrate in servizio con la Kriegsmarine, alcune vennero affondate in scontri navali o in porto in seguito ad attacchi aerei alleati, altre vennero autoaffondate alla fine della guerra dagli stessi tedeschi in ritirata.\nAttivit\u00e0 operativa delle unit\u00e0 durante la guerra.\n\"Alce\", UJ 6084.\nAlla data dell\u2019armistizio si trovava ancora in allestimento a Livorno. Catturata dai tedeschi il 9 settembre 1943 e denominata \"UJ 6084\" (assegnata alla VI Sicherungsflottille), l\u20198 gennaio 1944 part\u00ec da Livorno a rimorchio del r.re \"Vesuvio\" e dopo aver sostato a La Spezia arriv\u00f2 a Genova il 12, dove ne era previsto il completamento. Nel giugno esegu\u00ec le prove in mare, entrando in servizio nel successivo mese di luglio. Venne poi trasferita a Tolone ai primi di agosto per partecipare alle azioni di contrasto allo sbarco alleato in Provenza. La notte sul 15 agosto 1944, insieme all\"UJ 6081\" (ex \"Capriolo\") esegu\u00ec una missione di sorveglianza a sud-est di Tolone senza avvistare unit\u00e0 avversarie. La sera dello stesso 15 la missione venne ripetuta ma l\"UJ 6084\" colp\u00ec una mina in uscita dal porto e per non affondare si port\u00f2 ad arenare sui bassi fondali presso il porto commerciale. Abbandonata alla caduta della citt\u00e0, alla fine della guerra venne trovata affondata nella stessa posizione per\u00f2 spezzata in due tronconi, probabilmente a causa di un bombardamento aereo. Recuperata nel dopoguerra (1946) e demolita.\n\"Antilope\".\nL\"Antilope\" fu la terza unit\u00e0 di questa classe ad entrare in servizio e, dopo un breve addestramento a La Spezia, fu assegnata alla I Squadriglia Corvette con base a Trapani, svolgendo scorte a convogli nelle acque del Canale di Sicilia. Il 17 gennaio 1943, insieme ad \"Artemide\" e \"Gabbiano\" recuper\u00f2 i naufraghi del cacciatorpediniere \"Bombardiere\" silurato ed affondato dal sommergibile inglese \"United\". Il 30 marzo 1943 durante un\u2019uscita in mare per azione antisom notturna al largo di Trapani, a causa della bassa visibilit\u00e0, fu investita per errore dalla torpediniera di scorta \"Pegaso\" riportando notevoli danni. Sommariamente riparata l\u201911 aprile part\u00ec con un solo motore alla volta di Livorno per le riparazioni pi\u00f9 gravi arrivando il 14. Venne arripata sullo scalo Caprera e il 28 maggio 1943, ancora in riparazione, venne danneggiata durante un bombardamento aereo in cui anche lo scalo venne duramente danneggiato, sia nella parte emersa, che lo scivolo in acqua. Il 9 settembre 1943 venne catturata dai tedeschi che tuttavia non poterono mai vararla a causa dello scalo danneggiato. Venne quindi iniziata la demolizione, non ancora conclusa al momento della liberazione di Livorno. Demolita in seguito.\n\"Ape\".\nEntrata in servizio nel maggio 1943, dopo un breve addestramento, fu assegnata dapprima alla IV Squadriglia Corvette e da agosto alla II Squadriglia con base a La Maddalena svolgendo scorte a convogli costieri e missioni di ricerca antisom. All'armistizio si trovava a Portoferraio. Il 10 settembre, insieme alle gemelle \"Folaga\" e \"Cormorano\" e alla torpediniera \"Aliseo\" partecip\u00f2 all'azione che culmin\u00f2 nell'affondamento di una motozattera tedesca e costringendo le altre 4 ad arenarsi nella spiaggia di Populonia. Il giorno dopo ripart\u00ec raggiungendo Malta il 20 settembre. Il 6 ottobre successivo, insieme alle altre unit\u00e0 minori, rientr\u00f2 a Taranto per iniziare il periodo di Cobelligeranza con le Marine alleate. Dall'ottobre 1943 all\u20198 maggio 1945 fu impiegata nella scorta di convogli alleati ed italiani e per trasporto personale e materiali. Venne radiata Il 31 luglio 1981.\n\"Ardea, UJ 2225\".\nAlla data dell\u2019Armistizio si trovava ancora sullo scalo di costruzione ai cantieri Ansaldo di Sestri Ponente (Genova) con varo previsto per la fine di settembre 1943. Secondo documenti dell\u2019Ansaldo avrebbe dovuto imbarcare motori FIAT di un nuovo tipo ma probabilmente le furono installati motori Ansaldo-FIAT gi\u00e0 costruiti per le corvette di Castellammare. Catturata dai tedeschi e denominata \"UJ 2225\" (assegnata alla 22\u00aa Unterseebootej\u00e4ger Flottille), venne varata l\u20198 gennaio 1944. Il 28 maggio 1944, ad allestimento quasi ultimato, venne gravemente danneggiata da una bomba durante uno dei numerosi bombardamenti su Genova. Tutta la parte prodiera doveva essere ricostruita ma il lavoro non fu mai finito e, ancora incompleta, venne autoaffondata presso Calata Derna il 24 aprile 1945. Venne recuperata nel dopoguerra in due tronconi e demolita.\n\"Artemide, UJ 2226\".\nFu la seconda unit\u00e0 della classe ad entrare in servizio nell'ottobre 1942. Dopo un relativamente lungo periodo di addestramento svolto a La Spezia, nel gennaio 1943 si trasfer\u00ec a Trapani assegnata alla I Squadriglia Corvette svolgendo compiti di scorta e rastrelli antisom. Il 17 gennaio 1943, insieme ad \"Antilope\" e \"Gabbiano\" recuper\u00f2 i naufraghi del cacciatorpediniere \"Bombardiere\" silurato ed affondato dal sommergibile inglese \"United\". Il 21 febbraio 1943, durante una scorta ad un convoglio, urtava una mina che produsse gravi danni. Rimorchiata dalla torpediniera \"Pegaso\" rientr\u00f2 a Trapani e dopo le prime sommarie riparazioni, venne rimorchiata dal rimorchiatore \"Costante\" a Livorno per essere rimessa in efficienza. Il 9 settembre, ancora in riparazione, venne catturata dai tedeschi. Rinominata \"UJ 2226\", il 22 gennaio 1944 part\u00ec da Livorno a rimorchio del r.re \"Isonzo\" e dopo aver sostato a La Spezia arriv\u00f2 a Genova il 28, dove ne era previsto il completamento delle riparazioni, entrando in servizio con la Kriegsmarine il 12 luglio 1944. Svolse attivit\u00e0 di scorta convogli costieri assegnata alla 22\u00aa Unterseebootej\u00e4ger Flottille. Il 27 agosto 1944 mentre con l\"UJ 2216\" (ex franc. \"Eros\") scortava il \"KT 36\" venne attaccata da aerei avversari. Il \"KT 36\" e l\"UJ 2216\" furono danneggiati dai razzi lanciati dagli aerei mentre l\"UJ 2226\" venne lievemente danneggiata nella collisione con il \"KT 36\". Riparati i danni fu nuovamente in servizio in ottobre e il 3 dello stesso messe, in navigazione con la torpediniera \"TA 24\" (ex ital. \"Arturo\") e l\"UJ 2229\" fu nuovamente attaccata da aerei che provocarono 4 vittime. Da gennaio 1945 rimase praticamente inattiva a causa della mancanza di nafta. Venne autoaffondata nella notte tra il 23 e il 24 aprile 1945 a Genova. Recuperata nel dopoguerra e demolita.\n\"Baionetta\".\nFino al varo si chiamava \"Partigiana\", nome poi mutato il 5 luglio 1943 in \"Baionetta\" per convenienza politica. Entrata in servizio alla fine di luglio del 1943, si trasfer\u00ec a Pola per un breve periodo di addestramento. Qui ancora si trovava alla data dell\u2019Armistizio. Il 9 settembre 1943 diresse dapprima per Pescara per imbarcare Il Primo Ministro Badoglio e l\u2019Amm. de Courten e nella nottata raggiunse Ortona dove imbarc\u00f2 la Famiglia Reale. Raggiunse Brindisi il 10 settembre scortata nella parte finale del viaggio dall'incrociatore leggero \"Scipione Africano\". Inizi\u00f2 quindi attivit\u00e0 di scorta a convogli italiani ed alleati fino alla fine delle ostilit\u00e0. Dal 13 maggio al 12 giugno 1944 esegu\u00ec lavori a Taranto. Il 16 marzo 1945 part\u00ec da Napoli sempre di scorta ad un convoglio per Piombino, il 17, arrivati a destinazione, durante il recupero dell\u2019ancora, si verific\u00f2 uno scoppio che provoc\u00f2 il ferimento del comandante, di 3 sottufficiali e 3 marinai. I danni furono lievi e la nave pot\u00e9 continuare il servizio di scorta. Alla fine delle ostilit\u00e0 si trovava a Taranto per un ciclo di lavori periodici. Venne radiata il I ottobre 1971 e successivamente demolita.\n\"Berenice\".\nConsegnata alla Regia Marina il I settembre 1943, alla promulgazione dell\u2019armistizio si trovava a Trieste in attesa di trasferirsi a Pola dove avrebbe dovuto imbarcare i tubi lanciasiluri. Nella notte sul 9 settembre l\u2019incrociatore ausiliario \"RAMB III\" tent\u00f3 salpare ma dopo una breve resistenza venne catturato. Dopo poco anche la \"Berenice\" moll\u00f2 gli ormeggi e tent\u00f2 di partire ma investita dalle artiglierie del \"Knudsen\" e del \"RAMB III\" e da un cannone antiaereo tedesco posto sulla strada di Opicina venne dapprima immobilizzata e poi finita, affondando all'imboccatura del Vallone di Muggia. Recuperata nel febbraio 1951, venne avviata alla demolizione mentre i motori, ceduti all\u2019AGIP di Marghera, vennero usati come gruppi elettrogeni.\n\"Bombarda, UJ 206\".\nAlla proclamazione dell\u2019Armistizio si trovava in costruzione presso il cantiere navale Breda di Porto Marghera. L\u201911 settembre venne catturata dai tedeschi che, proseguitane la costruzione, la vararono il 10 febbraio 1944. Venne rinominata \"UJ 206\" ed ancora in allestimento, durante il bombardamento aereo americano del 4 aprile 1944 sub\u00ec gravi danni allo scafo e il suo completamento fu cos\u00ec ritardato. Risulta completata il 30 ottobre ma non risulta aver svolto attivit\u00e0 operativa. Spostata nell'arsenale di Venezia, al momento della liberazione della citt\u00e0 (26 aprile 1945) la corvetta fu affondata dalle truppe tedesche nella darsena della gru idraulica, mediante apertura delle prese a mare e foratura del fasciame con sventagliate di mitragliatrice. Rimessa a galla il I settembre 1945, venne ricostruita ed entr\u00f2 in servizio con la Marina Militare Italiana il 21 aprile 1951 con il nome originario. Venne radiata il I novembre 1978.\n\"Calabrone\".\nAlla promulgazione dell\u2019armistizio era ancora in fase di allestimento Castellammare di Stabia. Catturata dai tedeschi il 13 settembre 1943, venne da essi affondata il 17 settembre prima dell\u2019abbandono della localit\u00e0.\n\"Camoscio, UJ 6082\".\nEntrata in servizio nell'aprile 1943, dopo un breve addestramento a La Spezia, fu assegnata alla I Squadriglia Corvette con base a Napoli svolgendo scorte a convogli costieri e missioni di ricerca antisom nel Tirreno. Dopo solo due missioni di scorta convogli e cinque rastrelli antisom, il 24 luglio 1943, mentre era alla fonda nella rada di Sant\u2019Agata vicino a Napoli, venne gravemente danneggiata da un attacco aereo lamentando 4 morti e 25 feriti. Trasferita a Napoli e successivamente a Livorno, alla data dell\u2019armistizio si trovava in bacino insieme alla \"Capriolo\" e il 9 settembre 1943 fu catturata dai tedeschi. Il 13 dicembre part\u00ec da Livorno a rimorchio delle r.re \"Isonzo\" e dopo aver sostato a La Spezia arriv\u00f2 a Genova il 14, dove ne era previsto terminare le riparazioni. Il 28 giugno 1944 entr\u00f2 quindi in servizio con la Kriegsmarine col nome di \"UJ 6082,\" assegnata alla VI Sicherungsflottille (Flottiglia di sicurezza) con base a Marsiglia, svolgendo operazioni di scorta convogli costieri. Alle prime luci del 15 agosto 1944, mentre si trovava in pattugliamento col sezionario \"SG 21\" (ex franc. \"Amiral S\u00e9n\u00e8s\"), avvist\u00f2 le forze alleate che partecipavano all'invasione delle coste meridionali francesi ma a sua volte le unit\u00e0 tedesche furono avvistate dal cacciatorpediniere americano \"Somers\" che si lanci\u00f2 all'attacco. L\"SG\" \"21\" venne colpito per primo e rimase immobilizzato mentre l\"UJ 6082\" cercava di disimpegnarsi stendendo cortine fumogene quando anch'esso venne colpito ed immobilizzato. Abbandonato dall'equipaggio, prima di affondare fu abbordato da un picchetto di marinai del caccia americano che si impadronirono di alcuni documenti e della bandiera di combattimento. Nel frattempo anche l\"SG 21\" veniva abbandonato e fatto saltare dall'equipaggio.\n\"Capriolo, UJ 6081\".\nAlla data dell\u2019Armistizio si trovava nella fase finale dell\u2019allestimento a Livorno, in bacino insieme alla \"Camoscio\". Catturata dai tedeschi il 9 settembre 1943 dopo una breve sparatoria, l\u20198 gennaio 1944 part\u00ec da Livorno a rimorchio dele r.re \"Tebessa\" e dopo aver sostato a La Spezia arriv\u00f2 a Genova il 12, dove ne era previsto completarne l\u2019allestimento. Entr\u00f2 in servizio nel luglio 1944 con il nome di \"UJ 6081\" assegnata alla VI Sicherugsflottille con base a Marsiglia per l\u2019effettuazione di scorte a convogli costieri e rastrelli antisom. La sera del 16 agosto 1944 usc\u00ec da Marsiglia insieme al sezionario \"UJ 6073\" (ex franc. \"P 98\", ex egiz. \"Nimeh Allah\") e alle prime ore del 17 avvistarono una forza avversaria nel golfo di La Ciotat. Inizialmente si scontrarono con le cannoniere inglesi \"Aphis\" e \"Scarab\", poi supportate dal cacciatorpediniere americano \"Endicott (DD 495)\" che dopo un impari scontro riusc\u00ec ad affondare dapprima l\"UJ 6081\" e successivamente l\"UJ 6073\". Furono recuperati 211 superstiti, di cui 99 dell\"UJ 6081\".\n\"Carabina, UJ 207\".\nDa poco varata, venne catturata dai tedeschi l\u201911 settembre 1943 presso i cantieri Breda di Porto Marghera. Denominata \"UJ 207\", venne rimorchiata a Venezia per l\u2019allestimento ed ivi risulta distrutta per bombardamento aereo alleato nel febbraio 1944. Ricuperata il 13 dicembre 1950 e demolita. I motori principali vennero recuperati e riutilizzati.\n\"Cavalletta\".\nAlla promulgazione dell\u2019Armistizio era ancora in fase di costruzione. Catturata dai tedeschi il 13 settembre 1943, venne da essi sabotata prima dell\u2019abbandono della localit\u00e0.\n\"Cervo, UJ 6086\".\nCatturata dai tedeschi il 9 settembre 1943 ancora sullo scalo a Livorno, ne venne previsto il nome in \"UJ 6086.\" Secondo evidenze fotografiche, sembra che la nave venne varata durante l'occupazione tedesca di Livorno, ma non esistono documenti che comprovano il suo eventuale rimorchio a Genova. Probabilmente venne autoaffondata dagli stessi tedeschi a Livorno prima dell'abbandono della localit\u00e0.\n\"Chimera\".\nConsegnata nel maggio 1943 e assegnata alla IV Squadriglia Corvette di Argostoli, svolse dapprima l\u2019addestramento preliminare a Pola. L\u20198 settembre 1943 si trovava in navigazione per la caccia ad un sommergibile nemico al largo di Bari; rientr\u00f2 a Brindisi la sera stessa e rimase in attesa di disposizioni. Riprese da subito la scorta ai convogli che effettuavano l\u2019evacuazione dei contingenti italiani nei Balcani. Il 24 settembre 1943, di scorta al piroscafo \"Diocleziano\" da Spalato a Bari, recuper\u00f2 i superstiti del mercantile affondato da aerei Stuka tedeschi. Dal 5 novembre 1943 effettu\u00f2 missioni di scorta convogli italiani alleati e missioni di trasporto per il resto delle ostilit\u00e0. Venne radiata in data 31 ottobre 1978 e demolita.\n\"Cicala\".\nAlla promulgazione dell\u2019Armistizio era ancora in fase di allestimento a Castellamare di Stabia. Catturata dai tedeschi il 13 settembre 1943, venne da essi affondata il 17 settembre prima dell\u2019abbandono della localit\u00e0. Recuperata il 23 novembre 1951 e successivamente demolita.\n\"Cicogna\".\nEntrata in servizio nel gennaio 1943, dopo un breve addestramento svolto a La Spezia, fu assegnata alla I Squadriglia Corvette con base a Trapani svolgendo scorte a convogli e missioni di ricerca antisom. Il 13 marzo 1943, dopo una caccia durata tutta l\u2019intera giornata, riusc\u00ec ad affondare con b.t.g. il sommergibile inglese \"Thunderbolt\" (ex \"Thetis\") che la sera precedente aveva silurato il piroscafo tedesco \"Esterel\" (ex francese) che per\u00f2 non affond\u00f2 e pot\u00e9 essere portato ad incagliare presso Trapani. Il 17 marzo, di scorta alle cisterna \"Devoli\" (ex iug. \"Perun\") e alla cisterna acqua \"Velino\" tra Palermo e Trapani, recuper\u00f2 i naufraghi della \"Devoli\", affondata dal sommergibile inglese \"Splendid\". Il 31 marzo, raccolse i naufraghi del piroscafo \"Nuoro\" affondato da aerosiluranti nemici 28 miglia a nord di Zembra. Il 24 luglio 1943, durante un attacco aereo sulla piazza di Messina, venne colpita da bombe. Gli scoppi provocarono un vasto squarcio nello scafo ed incendio con deflagrazioni di munizioni. L\u2019incendio pot\u00e9 essere spento e la nave fu portata ad incagliare in spiaggia. Quando Messina fu evacuata, il relitto venne abbandonato, dopo averlo reso inutilizzabile. Risulta recuperata nell'ottobre del 1952 e demolita.\n\"Clava, UJ 210\".\nCatturata dai tedeschi sullo scalo dei cantieri Breda e rinominata \"UJ 210\". La costruzione procedette a rilento e infine sospesa nel 1945. Non fu sabotata e venne demolita nel dopoguerra.\n\"Cocciniglia\".\nOrdinata nel 1943 ai cantieri Navalmeccanica di Castellammare. A causa dell\u2019elevato carico di lavoro del cantiere campano impegnato soprattutto nelle riparazioni di naviglio danneggiato, si decise di effettuare la costruzione di questa unit\u00e0 ai C.R.D.A. di Trieste ma a causa del sopraggiunto armistizio non venne mai impostata.\n\"Colubrina, UJ 205\".\nAlla promulgazione dell\u2019armistizio la corvetta si trovava nel porto di Venezia al termine dell\u2019allestimento ma non ancora in condizione di prendere il mare, venne in parte sabotata. L\u201911 settembre 1943 venne catturata dai Tedeschi che le imposero il nome \"UJ 205\". Entrata in servizio il 14 gennaio 1944, il 29 febbraio inizi\u00f2 la scorta della motonave \"Kapit\u00e4n Diedrichsen\" (ex italiana \"Sebastiano Venier\") da Pola all'Egeo assieme alla gemella \"UJ 201\" (ex \"Egeria\"), alle torpediniere \"TA 36\" (ex \"Stella Polare\") e \"TA 37\" (ex \"Gladio\") e ai motodragamine \"R 188, 189\" e \"190\". Dopo poche ore di navigazione per\u00f2, grazie alle intercettazioni con la macchina ULTRA, il convoglio venne attaccato dagli incrociatori leggeri francesi \"Le Terrible\" e \"Le Malin\" che colpirono la motonave (che affonder\u00e0 solo il giorno dopo durante il rimorchio), la \"TA 37\" (rimorchiata poi fino a Pola dalla \"TA 36\") e l\"UJ 201\" mentre tentava la fuga. Quest\u2019ultimo venne poi finito da un siluro lanciato dal \"Le Malin\" che ne provocher\u00e0 l\u2019affondamento senza superstiti. L\"UJ 205\" e la \"TA 36\" rientrarono poi a Pola con i superstiti della motonave. Il mese successivo partecip\u00f2 alle azioni per la riconquista delle isole di Lesina e Solta temporaneamente occupate dai partigiani. Il 28 marzo, mentre si trovava in porto a Sebenico, venne colpita ed affondata durante un attacco aereo.\n\"Cormorano\".\nEntrata in servizio, dopo un breve addestramento svolto a La Spezia, fu assegnata alla II Squadriglia Corvette con base a La Maddalena svolgendo scorte a convogli costieri e missioni di ricerca antisom. All\u2019Armistizio si trovava a Bastia e riuscendo a sfuggire alla cattura da parte di reparti tedeschi, raggiunse Portoferraio. Il 10 settembre, insieme alle gemelle \"Folaga\" e \"Ape\" e alla torpediniera \"Aliseo\" partecip\u00f2 all'azione che culmin\u00f2 nell'affondamento di una motozattera tedesca e costringendo le altre 4 ad arenarsi nella spiaggia di Populonia. Il giorno dopo ripart\u00ec per Palermo e il 20 settembre arriv\u00f2 a Malta. Il 10 ottobre successivo, insieme alle altre unit\u00e0 minori, rientr\u00f2 a Taranto per iniziare il periodo di Cobelligeranza con le Marine alleate. Dall'ottobre 1943 all\u20198 maggio 1945 fu impiegata nella scorta di convogli alleati ed italiani e per trasporto personale e materiali. Venne radiata il 28 Febbraio 1971.\n\"Crisalide\".\nL\u20198 settembre 1943 si trovava ancora sullo scalo nei cantieri navali Navalmeccanica di Castellammare di Stabia. Il 13 settembre venne catturata dai tedeschi che ne ordinarono la demolizione. Abbandonata al momento della ritirata tedesca, dopo la guerra ne venne ripresa la costruzione da parte della Marina Militare Italiana. Varata nel 1947, venne consegnata il 25 settembre 1952, venendo infine radiata il I dicembre 1972.\n\"Daino, UJ 6087\".\nAll'atto dell\u2019armistizio si trovava ancora sullo scalo dei cantieri O.T.O. di Livorno. Catturata dai tedeschi e denominata \"UJ 6087\" venne varata per loro nel 1944 e ne fu proseguito l\u2019allestimento. L\u201911 luglio 1944, prima dell\u2019abbandono di Livorno da parte dei tedeschi, venne autoaffondata al suo posto di ormeggio in cantiere.\n\"Danaide\".\nConsegnata nel febbraio 1943 ed assegnata alla II Squadriglia Corvette a La Maddalena, prima di trasferirsi nella sua nuova sede, svolse un periodo di addestramento a La Spezia. Dal 5 al 10 luglio 1943, insieme al \"Cormorano\", effettu\u00f2 diversi rastrelli antisom alla ricerca del sommergibile inglese che aveva affondato il piroscafo \"Tripoli\" il giorno 6. Il 10 luglio, a 15 miglia da Bastia riusc\u00ec ad avere un contatto all'ecogoniometro e attacc\u00f2 il sommergibile inglese \"Saracen\" danneggiandolo. Il sommergibile si pos\u00f2 sul fondo ma non fu pi\u00f9 attaccato non essendo sicuri del contatto. Prima dell\u2019armistizio svolse 20 missioni di scorta convogli e 28 di rastrelli antisom. Il 9 settembre 1943, con la sezionaria \"Minerva\" si rec\u00f2 dapprima a Portoferraio, ripartendo l\u201911 alla volta di Palermo (12 settembre) e Malta, raggiunta il 20 settembre. Il 6 ottobre rientr\u00f2 a Taranto iniziando missioni di scorta a convogli nazionali e alleati. Dal novembre 1943 al gennaio 1944 fu temporaneamente alle dipendenze del comando dell\u2019U.S. Navy di Palermo. L\u20198 maggio 1945, alla cessazione delle ostilit\u00e0 con la Germania si trovava a Taranto. Venne radiata il I gennaio 1968 e demolita.\n\"Driade\".\nConsegnata nel gennaio 1943 ed assegnata alla III Squadriglia Corvette con base a Taranto, svolse dapprima un periodo addestrativo a La Spezia. L\u201911 aprile 1943 recuper\u00f2 91 superstiti (su 105 imbarcati) della motonave \"Fabriano\" (ex franc. \"Mayenne\") affondata da aerosiluranti inglesi dopo essere stata danneggiata dal sommergile inglese \"Sybil\" 6 miglia al largo di Capo Gallo (Palermo). Dopo aver eseguito 89 missioni (tra cui 17 antisom e 18 scorte), all'armistizio si trovava ai lavori a Taranto. Riprese servizio il 4 ottobre 1943 per scorte a convogli italiani e alleati. L\u20198 maggio 1945, alla cessazione delle ostilit\u00e0, si trovava a Taranto. Venne radiata in data I luglio 1966.\n\"Egeria, UJ 201\".\nAlla promulgazione dell\u2019armistizio era ancora in allestimento presso i cantieri C.R.D.A. di Monfalcone. Lievemente sabotata venne catturata dai tedeschi e rinominata \"UJ 201\". Entr\u00f2 in servizio con la Kriegsmarine il 28 gennaio 1944 eseguendo missioni di scorta convogli. Il 29 febbraio 1944 inizi\u00f2 la scorta della motonave \"Kapit\u00e4n Diedrichsen\" (ex italiana \"Sebastiano Venier\") da Pola all\u2019Egeo assieme alla gemella \"UJ 205\" (ex corv. \"Colubrina\"), alle torpediniere \"TA 36\" (ex \"Stella Polare\") e \"TA 37\" (ex \"Gladio\") e ai motodragamine \"R 188, 189\" e \"190\". Dopo poche ore di navigazione per\u00f2, grazie alle intercettazioni con la macchina ULTRA, il convoglio venne attaccato dagli incrociatori leggeri francesi \"Le Terrible\" e \"Le Malin\" che colpirono la motonave (che affonder\u00e0 solo il giorno dopo durante il rimorchio), la \"TA 37\" (rimorchiata poi fino a Pola) e l\"UJ 201\" mentre tentava la fuga. Quest\u2019ultimo venne poi finito da un siluro lanciato dal \"Le Malin\" che ne provocher\u00e0 l\u2019affondamento senza superstiti.\n\"Euridice, UJ 204\".\nAlla promulgazione dell\u2019armistizio era ancora sugli scali dei cantieri C.R.D.A. di Monfalcone. Il 10 settembre 1943 fu catturata dai tedeschi che le imposero il nome di \"UJ 204\" e varata il 12 marzo 1944. Venne affondata, ancora in allestimento, nel bombardamento aereo alleato del 25 maggio 1944. Riportata a galla, venne poi autoaffondata i primi di maggio del 1945. Lo scafo, tagliato in due tronconi, venne recuperato nel 1947 e demolito.\n\"Euterpe, UJ 2228\".\nIn origine denominata \"Vesta\", venne varata col nome di \"Euterpe\" perch\u00e9 il nome originario era troppo simile a \"Vespa.\" Venne consegnata alla Regia Marina il nel gennaio 1943 e, dopo un periodo di addestramento svolto a La Spezia, venne assegnata alla II Squadriglia Corvette con base a La Maddalena. Distaccata frequentemente nelle acque della Sicilia, esegu\u00ec missioni di scorta convogli e rastrelli antisom. Il 24 aprile 1943, lasci\u00f2 Reggio Calabria, diretta a Tunisi, insieme alla gemella \"Gabbiano\" e alle torp. \"Climene\" (C.s.) e \"Bassini\" scortando il piroscafo \"Galiola\"; improvvisamente, alle 06:04, a 5 miglia per Nord-Ovest da Capo Milazzo, il \"Galiola\" venne silurato dal sommergibile inglese \"Sahib\" e affond\u00f2 in 5 minuti. Le corvette iniziarono subito la caccia col lancio di b.t.g. Alle 06.44 il sommergibile venne in superficie e cannoneggiato dalle corvette affond\u00f2. Il 15 giugno, fuori Messina, durante un pendolamento antisom, schiv\u00f2 tre siluri e in seguito attacc\u00f2 il sommergibile inglese \"Ultor\" senza riuscire a colpirlo. Il 30 luglio, durante una scorta ad un convoglio da Napoli, venne danneggiata da aerei nemici. Successivamente, dopo aver svolto 79 missioni (di cui 30 antisom e 13 scorte convogli), venne inviata in Arsenale a La Spezia per effettuare un turno di grandi lavori. Qui la sorprese l\u2019armistizio e, non in grado di muovere, il 9 settembre 1943 venne autoaffondata. Recuperata in seguito dai tedeschi, il 14 giugno 1944 venne rimorchiata dal rimorchiatore \"Italia\" o \"Atlanta\" a Genova per il ripristino e rinominata \"UJ 2228\" entr\u00f2 in servizio il 15 ottobre 1944 inquadrata nella 22\u00aa Unterseebootej\u00e4ger Flottille. Svolse sotto bandiera tedesca missioni di scorta convogli costieri a caccia antisom. Dal gennaio 1945 rimase praticamente inattiva a causa della penuria di nafta. Venne autoaffondata il 24 aprile 1945 nel porto di Genova. Recuperata, venne demolita nel dopoguerra.\n\"Farfalla\".\nL\u20198 settembre 1943 si trovava ancora sullo scalo nei cantieri navali Navalmeccanica di Castellammare di Stabia. Il 13 settembre venne catturata dai tedeschi. Abbandonata al momento della ritirata tedesca, dopo la guerra ne venne ripresa la costruzione da parte della Marina Militare Italiana. Varata nel 1948, venne consegnata il 10 febbraio 1953, venendo infine radiata il 31 dicembre 1971.\n\"Fenice\".\nConsegnata nel giugno del 1943, effettu\u00f2 dapprima un breve periodo addestrativo a Pola, venendo poi assegnata alla IV Squadriglia Corvette con base a Brindisi per l\u2019effettuazione di scorta a convogli e missioni antisom. L\u20198 settembre 1943, alla proclamazione dell\u2019armistizio, si trovava in navigazione di scorta ad un convoglio partito da Brindisi con destinazione Prevesa, quindi rientr\u00f2 a Brindisi e vi rimase in attesa di disposizioni. Ripart\u00ec il 12 settembre trasferendosi a Taranto e iniziando missioni di scorta a convogli nazionali ed alleati fino alla fine delle ostilit\u00e0. L\u20198 maggio 1945 si trovava a Napoli. Venne radiata il 1\u00ba ottobre 1965.\n\"Flora\".\nConsegnata a fine aprile 1943, si trasfer\u00ec nelle acque di Pola e di Fiume per un periodo di addestramento. Inizi\u00f2 poi la sua attivit\u00e0 di guerra assegnata alla III Squadriglia Corvette con base a Taranto dipendente. Fino all'armistizio svolse 5 missioni di scorta convogli e 11 rastrelli antisom. L\u20198 settembre, si trovava a Taranto. Il giorno successivo scort\u00f2, insieme alla motosilurante \"MS 53\", la motozattera \"MZ 758\" e il trasporto \"Tarantola\" con rinforzi per la batteria \u201cToscano\u201d presso Marina di Ginosa, all'estremo occidentale della base di Taranto, minacciato da truppe germaniche. Nel periodo della cobelligeranza continu\u00f2 il suo servizio di vigilanza foranea ed antisom, intervallato con scorte a convogli alleati. L\u20198 maggio, al termine delle ostilit\u00e0 in Europa si trovava a Napoli. Venne radiata in data I gennaio 1970.\n\"Folaga\".\nEntrata in servizio nel febbraio 1943, dopo un breve addestramento svolto a La Spezia, fu assegnata alla II Squadriglia Corvette con base a La Spezia svolgendo scorte a convogli costieri e missioni di ricerca antisom nell\u2019Alto Tirreno. Fino all'armistizio effettu\u00f2, nell'Alto Tirreno, 11 scorte a convogli, azioni di fuoco contro aerei nemici, ben 44 rastrellamenti e caccia ad unit\u00e0 subacquee nemiche, contribuendo fra l\u2019altro all'affondamento del sommergibile inglese \"Saracen\" (18 agosto 1943). L\u20198 settembre 1943 la corvetta si trovava a La Spezia. Il giorno successivo si trasfer\u00ec a Portoferraio. Il 10 settembre, insieme alle gemelle \"Cormorano\" e \"Ape\" e alla torpediniera \"Aliseo\" partecip\u00f2 all'azione che culmin\u00f2 nell'affondamento di una motozattera tedesca e costringendo le altre 4 ad arenarsi nella spiaggia di Populonia. Il giorno dopo ripart\u00ec per Palermo dove rimase fino al 19, giorno in cui part\u00ec insieme alla gemella \"Gru\" scortando la cannoniera \"Zagabria\" (ex nave reale \"Beli Orao\" catturata alla Marina jugoslava nel 1941) su cui era imbarcato il Principe Aimone di Savoia. Toccando Augusta, le tre navi raggiunsero Taranto, dove il Principe sbarc\u00f2. Poco dopo il gruppo prosegu\u00ec per Malta. Dall'ottobre 1943 alla fine della guerra svolse compiti di scorta a convogli alleati nelle acque dell\u2019Italia meridionale fra Augusta e Napoli e l\u2019Adriatico, con collegamenti e trasporti lungo le coste tirreniche. L\u20198 maggio 1945, alla fine delle ostilit\u00e0, l\u2019unit\u00e0 si trovava a Taranto. Venne radiata in data I agosto 1965.\n\"Gabbiano\".\nIniziate le prove di accettazione il 12 agosto 1942, fu la prima della classe ad entrare in servizio. Il 6 ottobre, poco dopo la consegna, fu inviata a La Spezia per un relativamente lungo periodo di addestramento e di affinamento delle tecniche d\u2019impiego. Assegnata alla I Squadriglia Corvette con base a Trapani, svolse la sua prima missione di scorta convogli il 10 gennaio 1943 insieme alle gemelle \"Antilope\" e \"Artemide\" e alle torpediniere \"Sirio\" (capo scorta) e \"Pallade\" scortando la cisterna \"Saturno\" (ex franc. \"Massis\") tra Palermo e Biserta. Il 17 gennaio 1943, insieme ad \"Antilope\" e \"Artemide\" recuper\u00f2 i naufraghi del cacciatorpediniere \"Bombardiere\" silurato ed affondato dal sommergibile inglese \"United\". Il 21 febbraio recuper\u00f2 i 51 superstiti del piroscafo tedesco \"Baalbeck\" silurato ed affondato dal sommergibile inglese \"Unruffled\" 18 miglia sud-est di Capo Bon.Il 24 aprile 1943, lasci\u00f2 Reggio Calabria, diretta a Tunisi, insieme alla gemella \"Euterpe\" e alle torp. \"Climene\" (C.s.) e \"Bassini\" scortando il piroscafo \"Galiola\" quando a 5 miglia nord-ovest di Capo Milazzo il \"Galiola\" venne silurato dal sommergibile inglese \"Sahib\" e affond\u00f2. Le corvette iniziarono subito la caccia col lancio di b.t.g. Poco dopo il sommergibile venne in superficie e cannoneggiato affond\u00f2. La \"Gabbiano\" recuper\u00f2 6 componenti dell\u2019equipaggio, mentre la \"Climene\" recuper\u00f2 il resto, per un totale di 51 naufraghi, tra i quali il comandante e 5 ufficiali. Fino all'armistizio effettu\u00f2 102 missioni, fra cui 18 cacce antisom e 22 scorte a convogli o a mercantili isolati. Alla promulgazione dell\u2019armistizio si trovava insieme alla \"Pellicano\" a Gaeta, ai lavori dal 5 agosto, in attesa di disposizioni. Il mattino del 9 settembre, trovatasi accerchiata da contingenti tedeschi, sotto la guida dell\u2019ufficiale in seconda riusc\u00ec a mettere in moto e, spezzando gli ormeggi, dirigere per l\u2019isola di Montecristo; quindi si trasfer\u00ec a Bastia e il 13 settembre raggiunse Palermo. Dal settembre 1943 all'aprile 1945 la corvetta scort\u00f2 convogli e piroscafi alleati nelle acque del Mediterraneo, toccando oltre ai porti dell\u2019Italia libera, Malta, Biserta e Algeri. L\u20198 maggio, alla cessazione delle ostilit\u00e0, si trovava nel porto di Napoli. Venne radiata il I novembre 1971 e demolita.\n\"Gazzella\".\nConsegnata nel febbraio 1943 e assegnata alla I Squadriglia Corvette, raggiunse La Spezia per l\u2019addestramento iniziale. Qui, il 19 aprile, venne lievemente danneggiata da un bombardamento aereo e, dopo le riparazioni venne assegnata alla II Squadriglia Corvette con base a La Maddalena svolgendo scorte a convogli costieri e rastrelli antisom. L\u201911 aprile 1943 scort\u00f2 il rimorchiatore \"Salvatore I\" destinato a rimorchiare da La Maddalena a La Spezia l\u2019incrociatore \"Gorizia\" danneggiato. Durante questa missione entr\u00f2 in collisione con la torpediniera \"Dezza\" ricevendo danni lievi. Il 5 agosto 1943, mentre era in navigazione con la gemella \"Minerva\" a Nord dell'Asinara, urt\u00f2 una mina e affond\u00f2 in un minuto. Prima dell\u2019affondamento aveva effettuato 63 missioni (di cui 20 rastrelli antisom e 16 scorte a convogli).\n\"Grillo\".\nAlla promulgazione dell\u2019armistizio era ancora in fase di allestimento Castellammare di Stabia. Catturata dai tedeschi il 13 settembre 1943, venne da essi affondata il 17 settembre prima dell\u2019abbandono della localit\u00e0.\n\"Gru\".\nEntrata in servizio nell'aprile 1943, dopo un breve addestramento svolto a La Spezia, fu assegnata alla I Squadriglia Corvette con base a Napoli svolgendo scorte a convogli costieri e missioni di ricerca antisom nel Tirreno e nell'ultimo mese di guerra comp\u00ec una missione di scorta a convogli e sei rastrellamenti antisom. L\u2019armistizio la colse a Gaeta. Il giorno successivo part\u00ec per evitare la cattura da parte dei tedeschi dirigendo per l\u2019isola di Ponza. Il 21 settembre 1943, dopo aver toccato Palermo e Augusta, giunse a Taranto ed inizi\u00f2 il periodo di scorta a convogli alleati e di trasporto di personale e materiali nei porti dell\u2019Italia meridionale. Venne definitivamente radiata il I agosto 1971.\n\"Ibis\".\nEntrata in servizio nell'aprile 1943, dopo un breve addestramento svolto a La Spezia, fu assegnata alla I Squadriglia Corvette con base a Napoli svolgendo scorte a convogli costieri e missioni di ricerca antisom nel Tirreno. Dal 3 aprile all\u20198 settembre 1943, l\"Ibis\" esegu\u00ec 35 missioni di guerra, fra le quali 3 scorte a convogli e 8 cacce antisom. Per ben quattro volte la caccia antisom si concluse con il lancio di numerose bombe ed in quella del 28 giugno, durante il trasferimento da La Spezia a Napoli, ritenne di aver affondato il sommergibile avversario. Non essendosi per\u00f2 avuta conferma da parte inglese, \u00e8 da ritenere che l\u2019unit\u00e0 subacquea sia stata soltanto danneggiata. La sera del 6 settembre 1943, salp\u00f2 da Gaeta con a bordo una missione di collegamento con gli angloamericani. Al largo di Ustica la missione trasbord\u00f2 sulla motosilurante britannica \"TB 046\" e presero imbarco sulla corvetta imbarcarono due alti ufficiali americani che furono condotti a Gaeta. Il 7 settembre, per mantenere il segreto sulla missione, fu inviata nella baia deserta di Porto Conte (Alghero) in \u201cquarantena\u201d. Qui rimase fino al 16 settembre, giorno in cui part\u00ec per Ajaccio per iniziare le operazioni di trasbordo dei militari italiani verso la Sardegna, con punto di approdo a Porto Torres. Il 21 ripart\u00ec da Porto Torres per Ajaccio insieme a una motovedetta per portare viveri per le Forze Armate ancora presenti in Corsica che combattevano contro i tedeschi. Durante il periodo della cobelligeranza, tranne cinque mesi, dal 29 settembre 1944 all\u201911 aprile 1945, trascorsi in arsenale a Taranto per lavori, fu attivamente impiegata nella scorta di convogli alleati e trasporti di personale e materiali vari lungo le coste dell\u2019Italia libera. L\u20198 maggio 1945 si trovava a Napoli. Venne radiata il 1\u00ba luglio 1971 e demolita.\n\"Libellula\".\nAlla promulgazione dell\u2019armistizio era ancora in fase di costruzione. Catturata dai tedeschi il 13 settembre 1943, venne da essi sabotata prima dell\u2019abbandono della localit\u00e0.\n\"Lucciola\".\nQuesta corvetta avrebbe dovuto chiamarsi \"Zanzara\", ma il nome venne mutato in seguito. Alla data dell\u2019armistizio era nelle ultime fasi dell\u2019allestimento a Castellammare di Stabia. Il 13 settembre 1943 dopo un lungo combattimento, venne catturata dai tedeschi. Da questi venne affondata in porto prima dell\u2019abbandono della citt\u00e0 il 17 settembre 1943. Recuperata il 23 novembre 1951, venne successivamente demolita.\n\"Maggiolino\".\nOrdinata nel 1943 ai cantieri Navalmeccanica di Castellammare. A causa dell\u2019elevato carico di lavoro del cantiere campano impegnato soprattutto nelle riparazioni di naviglio danneggiato, si decise di effettuare la costruzione di questa unit\u00e0 ai C.R.D.A. di Trieste ma a causa del sopraggiunto armistizio non venne mai impostata.\n\"Marangone, UJ 2223\".\nAll'atto dell\u2019armistizio era quasi pronta per il varo (avvenuto poi pochi giorni dopo) presso i cantieri Ansaldo di Genova con la consegna prevista per gennaio 1944. Il 9 settembre 1943 fu catturata dai Tedeschi che le imposero il nome \"UJ 2223\". Entrata in servizio nella 22\u00aa Unterseebootej\u00e4ger Flottille il 18 marzo 1944, venne assegnata a missioni di scorta convogli costieri e rastrelli antisom. L\u201911 maggio insieme al sezionario \"UJ 2222\" (ex \"Tuftetto\") sostenne uno scontro a fuoco contro motosiluranti avversarie senza esito. In navigazione con la gemella \"UJ 2222\" nei pressi delle Formiche di Grosseto, nella notte tra il 23 e il 24 maggio 1944, venne silurata ed affondata (alle 00.14) dalle motosiluranti americane \"PT 202, PT 213\" e \"PT 218\" mentre l\"UJ 2222\", gravemente danneggiato, riusc\u00ec a rientrare a Livorno. Ci furono 41 vittime dell\u2019equipaggio.\n\"Melpomene, UJ 202\".\nAlla data dell\u2019armistizio era in allestimento presso i cantieri C.R.D.A. di Monfalcone con consegna prevista per il dicembre 1943. Catturata dai tedeschi, entr\u00f2 in servizio il 24 aprile 1944 col nome di \"UJ 202\", effettuando scorte a convogli costieri. Il 25 giugno 1944, con la scorta delle torpediniere \"TA 37\" (ex ital. \"Gladio\"), \"TA 38\" (ex ital. \"Spada\") e \"TA 39\" (ex ital. \"Daga\") rimorchi\u00f2 fino a Trieste la torpediniera \"TA 22\" (ex ital. \"Missori\") danneggiata da aerei alleati. Il 12 agosto insieme alle torpediniere \"TA 40\" (ex ital. \"Pugnale\"), \"TA 37, TA 38\" e \"TA 39\" e al posamine \"Kiebitz\" (ex ital. \"RAMB III\") prese parte ad una missione di posa di mine nel medio Adriatico. Questa fu la prima di numerose missioni di scorta a missioni di posamine. Tra il 9 e l\u201911 ottobre prese parte, insieme alla \"UJ 208\" (ex ital. \"Spingarda\") e a 4 motosiluranti della III Schnellbootflottille, ad una missione di contrasto anti-partigiana contro l\u2019isola di Melada. Dopo il bombardamento contro obiettivi terrestri, dovette prendere a rimorchio la motosilurante \"S 626\" danneggiata dal tiro partigiano, arrivando a Pola il mattino dell\u201911 ottobre. Lo stesso giorno i due UJ ripartirono insieme alla torpediniera \"TA 40\", l\u2019unit\u00e0 ausiliaria \"G 234\" e la cisterna \"Prometheus\" alla volta di Trieste. Durante la notte il convoglio fu attaccato da motosiluranti avversarie che causarono danni da armi leggere sulla torpediniera. Seguirono altre missioni di scorta e di contrasto ai movimenti dei partigiani. Il 1\u00ba novembre 1944, mentre insieme all\"UJ 208\" stava navigando nel Canale di Quarnerolo tra le isole di Pago e Lussino per raggiungere un convoglio da scortare, entrambe le unit\u00e0 vennero scoperte e attaccate dai cacciatorpediniere inglesi \"Wheatland\" e \"Avon Vale\" che dopo un violento combattimento le affondarono. Mentre le unit\u00e0 inglesi stavano raccogliendo i naufraghi, avvistarono la \"TA 20\" (ex ital. \"Audace\") che dopo un violento scontro venne anch'essa affondata. In totale vennero raccolti 71 naufraghi degli equipaggi tedeschi.\n\"Minerva\".\nConsegnata nel febbraio 1943 ed assegnata alla II Squadriglia Corvette con base a La Maddalena, prima di trasferirsi nella sua nuova sede, svolse un periodo di addestramento a La Spezia. Il 12 aprile scort\u00f2 da La Maddalena a La Spezia l\u2019incrociatore pesante \"Gorizia\" danneggiato durante un bombardamento aereo. Il 15 agosto 1943, davanti Bastia, dopo averlo danneggiato con b.t.g., affond\u00f2 a cannonate il sommergibile inglese \"Saracen\" costretto ad emergere. Le missioni di guerra fino al giorno dell\u2019Armistizio furono 51. L\u20198 settembre 1943 si trovava in porto a La Maddalena. Il giorno successivo si trasfer\u00ec a Portoferraio, Palermo (12 settembre) ed arrivando infine a Malta il 20 settembre. Il 6 ottobre inizi\u00f2 le missioni di scorta a convogli italiani ed alleati fino alla fine del conflitto. L\u20198 maggio 1945 si trovava a Bari. Venne radiata il 1\u00ba luglio 1969 e demolita.\n\"Pellicano\".\nEntrata in servizio nel maggio 1943, dopo un breve addestramento svolto a La Spezia, fu assegnata alla I Squadriglia Corvette con base a Napoli svolgendo scorte a convogli costieri e missioni di ricerca antisom. La sua attivit\u00e0 bellica, nei due mesi che precedettero l\u2019armistizio, pu\u00f2 riassumersi in 39 missioni per complessive. Effettu\u00f2 una sola scorta, mentre i rastrellamenti furono 11. L\u20198 settembre 1943 si trovava a Gaeta. La notte seguente, per sfuggire alla cattura da parte dei tedeschi, diresse prima per Montecristo, e quindi per Bastia. Rientr\u00f2 a Montecristo il giorno 12 settembre e il 15 settembre diresse verso Sud. Toccata Palermo il giorno 16, il 19 si trasfer\u00ec a Malta. Il 5 ottobre 1943 rientr\u00f2 a Taranto e da quel porto riprese a fianco degli alleati il servizio di scorta a convogli e ad unit\u00e0 isolate, effettuando anche rastrelli antisom. L\u20198 maggio 1945, al termine delle ostilit\u00e0 si trovava a Cagliari. Fu radiata il I luglio 1969.\n\"Persefone, UJ 2227\".\nLasciata Monfalcone il 5 dicembre 1942, raggiunse La Spezia per un breve periodo addestrativo. Dopo circa un mese, assegnata alla I Squadriglia Corvette, si trasfer\u00ec a Palermo per iniziare attivit\u00e0 di scorta convogli costieri e per la Tunisia e rastrelli antisom. Il 27 luglio 1943 effettu\u00f2 anche una missione molto delicata, cio\u00e8 il trasferimento dell\u2019ex Capo del Governo Benito Mussolini sull'isola di Ponza. Nell'estate 1943 fu inviata nell'arsenale di La Spezia per un periodo di lavori di manutenzione. Il 9 settembre 1943, non essendo in condizioni di partire, venne autoaffondata. Recuperata dai tedeschi, il 14 giugno venne rimorchiata dal rimorchiatore \"Italia\" o \"Atlanta\" a Genova per la rimessa in efficienza, entrando in servizio con la Kriegsmarine il 2 dicembre 1944 col nome di \"UJ 2227\". Svolse attivit\u00e0 di scorta convogli costieri assegnata alla 22\u00aa Unterseebootej\u00e4ger Flottille. Dal gennaio 1945 rimase praticamente ferma a causa della penuria di carburante. Venne autoaffondata nella notte tra il 23 e il 24 aprile 1945 a Genova. Recuperata, venne demolita nel dopoguerra.\n\"Pomona\".\nImpostata col nome di \"Ebe\", entr\u00f2 in servizio con il nome di \"Pomona\" nell'aprile 1943. Dopo un breve periodo addestrativo svolto a Pola venne assegnata alla III Squadriglia Corvette a Brindisi effettuando scorte convogli fra Brindisi e Bari e fra Brindisi e Taranto. L\u20198 settembre 1943 si trovava a Brindisi. Il 16 part\u00ec da Bari insieme ai piroscafi \"Ulisse, Borsini\" e \"Pallade\" e al rimorchiatore \"Capodistria\" (LL.PP.) per una missione di recupero di personale civile e militare da Pelagosa e Lagosta rientrando il 19 settembre. Successivamente si trasfer\u00ec a Taranto iniziando il periodo di scorta a convogli alleati L\u20198 maggio 1945, giorno in cui fin\u00ec la guerra in Europa, si trovava a Napoli. Venne radiata il I giugno 1965 e demolita.\n\"Procellaria\".\nEntrata in servizio il 29 dicembre 1942, svolse un breve periodo di esercitazioni nelle acque di La Spezia quindi, assegnata alla I Squadriglia Corvette antisom, inizi\u00f2 subito l\u2019attivit\u00e0\u2019 di scorta convogli da e per la Tunisia. Il 31 gennaio 1943 part\u00ec da Biserta diretta a Trapani insieme alla gemella \"Persefone\", alle motosiluranti \"MS 16\" e \"35\", alle motozattere tedesche \"F 481\" e \"484\" ed al caccia \"Maestrale\" rimorchiato dalla torpediniera \"Animoso\". A circa 24 miglia a Nord-Ovest di Capo Bon, urt\u00f2 a poppa una mina o due che, dopo 3 ore, ne provocarono l\u2019affondamento. Ci furono 24 morti. Esegu\u00ed in totale 18 missioni, di cui 3 per scorta a convogli in zona di operazione.\n\"Renna\", UJ 6083, poi UJ 2230.\nAncora in allestimento, il 9 settembre 1943, venne catturata dai tedeschi presso il cantiere O.T.O. di Livorno. In seguito venne rimorchiata a Genova per essere ultimata. Nella Kriegsmarine venne rinominata dapprima \"UJ 6083\" ed assegnata alla 6\u00aa Flottiglia di sicurezza ma il 16 agosto, allo scioglimento della stessa, venne trasferita alla 22\u00aa Flottiglia, per cui assunse il nome di \"UJ 2230\". Proprio nelle ultime fasi dell'allestimento, venne affondata in seguito ad un pesante bombardamento aereo alleato che colp\u00ec, il 4 settembre 1944, Genova e la sua zona portuale. Alcune fonti indicano che la nave, all'atto del suo affondamento, fosse entrata in servizio qualche giorno prima, quindi gi\u00e0 ultimata. Nel 1947 il relitto della corvetta venne recuperato e demolito.\n\"Scimitarra\".\nEntrata in servizio nel maggio 1943, dopo un breve addestramento svolto a Pola, fu assegnata alla IV Squadriglia con sede a Brindisi. Nel breve periodo dal 16 luglio all\u20198 settembre 1943 effettu\u00f2 ricerche e caccia a sommergibili nemici, scorte a convogli, azioni di fuoco contro aerei avversari e salvataggi di naufraghi. Le missioni principali 17 cacce antisom e 5 scorte a convogli. L\u20198 settembre 1943 si trovava a Durazzo, giuntavi da Brindisi lo stesso giorno, di scorta ad un convoglio. Il giorno seguente rientr\u00f2 a Brindisi e dopo essere partita per Pescara per prelevare la Famiglia Reale (che nel frattempo era gi\u00e0 sulla \"Baionetta\"), l\u201911 settembre arriv\u00f2 a Taranto. Dall'ottobre 1943 la corvetta riprese servizio di scorta a convogli e nel trasporto di personale e materiali lungo le coste dell\u2019Italia in mano agli Alleati. L\u20198 maggio 1945, alla cessazione delle ostilit\u00e0, si trovava a Palermo. Venne radiata il 1\u00ba agosto 1971.\n\"Scure, UJ 209\".\nCatturata dai tedeschi l\u201911 settembre 1943 e rinominata \"UJ 209\", venne danneggiata dal bombardamento aereo del 1 maggio 1944 e completamente demolita prima della fine della guerra.\n\"Sfinge\".\nConsegnata nel maggio 1943, dopo un rapido addestramento svolto a Pola, raggiunse Brindisi assegnata alla III Squadriglia Corvette effettuando missioni di scorta a convogli da e per l\u2019Albania e rastrelli antisom. L\u20198 settembre 1943 si trovava a Durazzo; part\u00ec il giorno dopo per Brindisi e successivamente raggiunse Taranto. Dall'ottobre 1943 fu particolarmente attiva nella scorta a convogli alleati nello Ionio e Basso Tirreno e nel trasporto di personale e materiali nei porti dell\u2019Italia meridionale. L\u20198 maggio 1945 si trovava a Napoli. Venne radiata il 15 giugno 1977.\n\"Sibilla\".\nConsegnata nel giugno 1943, dopo un breve addestramento svolto a Pola, si trasfer\u00ec ad Argostoli assegnata alla IV Squadriglia Corvette. Il 5 settembre 1943 la \"Sibilla\", insieme alla gemella \"Scimitarra\" ed alla torpediniera \"Giuseppe Cesare Abba\" scort\u00f2 un convoglio diretto a Valona e, mentre si trovava a circa 9 miglia da Brindisi, il sommergibile inglese \"Unshaken\" silur\u00f2 la cisterna \"Doria Costa\" che pot\u00e9 essere rimorchiata a Brindisi. Dopo un mese di scorte a convogli e rastrelli antisom, venne sorpresa a Brindisi dall'armistizio. Il 21 settembre scort\u00f2, insieme alla torpediniera \"Francesco Stocco\", i piroscafi \"Dubac\" e \"Salvatore\" da Brindisi a Santi Quaranta (Albania) e ritorno per il rimpatrio di personale civile e militare italiano. Il 24 settembre ripart\u00ec insieme alle stesse navi con l\u2019aggiunta della motonave \"Probitas\" per effettuare un'altra missione di rimpatrio di personale ma durante tutta la missione il convoglio venne attaccato ripetutamente da aerei tedeschi che affondarono la motonave \"Probitas\" in porto e la torpediniera \"Stocco\" durante la navigazione di rientro, mentre il piroscafo \"Dubac\", danneggiato, si aren\u00f2 un miglio a Nord di Capo d\u2019Otranto. Trasferitasi a Taranto, durante il periodo della cobelligeranza fu impiegata per la difesa del traffico angloamericano diretto nei porti italiani, prevalentemente della Sicilia e del Tirreno. Venne radiata il 1\u00ba febbraio 1973 e demolita.\n\"Spingarda, UJ 208\".\nAncora in allestimento a Venezia, ivi venne catturata dai tedeschi l\u201911 settembre 1943. Entrata in servizio nella Kriegsmarine il 6 maggio 1944 col nome di \"UJ 208\" venne impiegata in scorte costiere. Tra il 9 e l\u201911 ottobre prese parte, insieme alla \"UJ 202\" (ex ital. \"Melpomene\") e a 4 motosiluranti della III Schnellbootflottille, ad una missione di contrasto anti-partigiana contro l\u2019isola di Melada. Dopo il bombardamento contro obiettivi terrestri, le unit\u00e0 vennero fatte segno di attacchi aerei che non provocarono danni, arrivando a Pola il mattino dell\u201911 ottobre. Lo stesso giorno i due UJ ripartirono insieme alla torpediniera \"TA 40\", l\u2019unit\u00e0 ausiliaria \"G 234\" e la cisterna \"Prometheus\" alla volta di Trieste. Durante la notte il convoglio fu attaccato da 3 motosiluranti avversarie che causarono danni da armi leggere sulla torpediniera. Seguirono altre missioni di scorta e di contrasto ai movimenti dei partigiani. Il 1\u00ba novembre 1944, mentre insieme all\"UJ 202\" stava navigando nel Canale di Quarnerolo tra le isole di Pago e Lussino per raggiungere un convoglio da scortare, entrambe le unit\u00e0 vennero scoperte e attaccate dai cacciatorpediniere inglesi \"Wheatland\" e \"Avon Vale\" che dopo un violento combattimento le affondarono. Mentre le unit\u00e0 inglesi stavano raccogliendo i naufraghi, avvistarono la \"TA 20\" (ex ital. \"Audace\") che dopo un violento scontro venne anch'essa affondata. In totali vennero raccolti 71 naufraghi degli equipaggi tedeschi.\n\"Stambecco, UJ 6088\".\nGravemente danneggiata durante il bombardamento aereo del 28 maggio 1943, nel giugno successivo ne venne decisa la demolizione, non completata prima dell\u2019armistizio. Catturata dai tedeschi ancora in quello stato il 9 settembre 1943, le venne assegnata la sigla \"UJ 6088\". Nel luglio 1944, al momento della conquista della citt\u00e0 da parte degli angloamericani, venne trovata semi distrutta ancora sullo scalo. Successivamente ne venne completata la demolizione.\n\"Strolaga, UJ 2224\".\nCatturata dai tedeschi il 9 settembre 1943 ancora sullo scalo e rinominata \"UJ 2224\", venne varata il 30 ottobre 1943 entrando in servizio nella Kriegsmarine il 18 aprile 1944. Assegnata alla XXII Ujagdflottille, venne impiegata in missioni di scorta a convogli costieri e di vigilanza. Durante il bombardamento aereo alleato che colp\u00ec Genova il 4 settembre 1944, venne colpita da colpi in pieno e nelle vicinanze e soprattutto dall'esplosione delle munizioni sulla vicina torpediniera \"TA 28\" (ex ital. \"Rigel\"). Gravemente danneggiata, affond\u00f2 capovolgendosi l\u20198 settembre successivo. In seguito recuperata ma non ripristinata, venne autoaffondata il 24 aprile 1945. Nel dopoguerra fu recuperata e demolita.\n\"Tersicore, UJ 203\".\nAll\u2019atto dell\u2019armistizio si trovava ancora sugli scali dei cantieri C.R.D.A. di Monfalcone. Fu catturata dai tedeschi e rinominata \"UJ 203\" venendo varata il 16 ottobre 1943. Il 20 aprile 1944, ancora in allestimento, durante un bombardamento aereo alleato su Monfalcone venne colpita da una bomba che la spezz\u00f2 in chiglia, ma che non ne provoc\u00f2 l\u2019affondamento. Irreparabilmente danneggiata venne affondata in seguito ad un successivo bombardamento aereo. Alla fine delle ostilit\u00e0 venne trovata affondata nel porto di Monfalcone con solo la plancia emergente. Recuperata nel dopoguerra venne demolita dopo il 1947.\n\"Tuffetto, UJ 2222\".\nAlla promulgazione dell\u2019armistizio era ancora in allestimento presso i cantieri Ansaldo con consegna prevista per il dicembre 1943. Fu catturata dai tedeschi e rinominata \"UJ 2222\". Entr\u00f2 in servizio nella Kriegsmarine il 20 febbraio 1944 svolgendo numerose missioni di scorta a piccoli convogli costieri e pattugliamento antisommergibile. L\u201911 aprile 1944 mentre insieme agli \"UJ 2221\" (ex ital. \"Vespa\"), \"UJ 2207\" (ex franc. \"Cap Nord\") e \"UJ 2210\" (ex franc. \"Marcella\") e al dragamine \"M 6022\" era di scorta al piroscafo \"Potenza\" (ex franc. \"Auvergne\") da Nizza a Tolone, l\"M 6022\" venne silurato ed affondato dal sommergibile inglese \"Untiring\". L\"UJ 2222\" recuper\u00f2 i naufraghi. Nella notte tra il 23 e il 24 maggio 1944, nei pressi delle Formiche di Grosseto, venne silurato e gravemente danneggiato da siluri lanciati dalle motosiluranti americane \"PT 202, PT 213\" e \"PT 218\" ma nonostante i gravi danni, pot\u00e9 rientrare a Livorno. Nella stessa azione venne affondata la sezionaria \"UJ 2223\" (ex ital. \"Marangone\")\".\" I giorni 27-28 maggio venne trasferito a Genova in convoglio con l\"UJ 2224\" (ex ital. \"Strolaga\") e i rimorchiatori \"Atlante\" e \"Italia\" per le necessarie riparazioni. Il 4 settembre 1944 mentre era in bacino, durante un bombardamento aereo su Genova, venne colpito capovolgendosi. Recuperato ma mai riparato, nella notte tra il 23 e il 24 aprile 1945 fu autoaffondato dai tedeschi presso il Molo Giano del porto di Genova. Recuperato nel settembre 1947 e demolito.\n\"Urania\".\nConsegnata alla Regia Marina nell'agosto 1943, venne inviata a Pola per l\u2019addestramento preliminare. Qui si trovava ancora alla promulgazione dell\u2019armistizio. Il 9 settembre part\u00ec alla volta di Taranto scortando, insieme alla torpediniera \"Sagittario\", la corazzata \"Giulio Cesare\". Il 6 ottobre 1943 riprese il servizio di scorta a convogli nazionali ed alleati e trasporti di materiali. Alla fine delle ostilit\u00e0 (8 maggio 1945) si trovava a Napoli. Venne radiata il 1\u00ba luglio 1971 e demolita.\n\"Vespa, UJ 2221\".\nAlla proclamazione dell\u2019armistizio si trovava a Capo Miseno per l\u2019imbarco delle munizioni, consegnata da poco alla Regia Marina. Il 9 settembre si trasfer\u00ec a Pozzuoli in attesa di ordini. L'11 venne catturata da reparti tedeschi e nella notte del 19 fu condotta a rimorchio a Livorno. Assegnata alla 22\u00aa \nUbootej\u00e4gerflottille (Flottiglia cacciasommergibili) col nome di \"UJ 2221\" il 29 settembre 1943, il 6 ottobre venne trasferita a Genova, entrando pienamente in attivit\u00e0 a novembre. Svolse intensa attivit\u00e0 di scorta convogli costieri e rastrelli antisom. Il 2 dicembre di scorta ai piroscafi \"Colleville\" e \"Ethylene\" entr\u00f2 in collisione con l\"UJ 2210\" (ex franc. \"Marcella\") riportando danni lievi. Il 6 dicembre, insieme all\"UJ 2210\" e all\"SG 15\" (ex franc. \"Rageot de la Touche\") prest\u00f2 assistenza alla nave trasporto \"Virgilio\" (ex nave ospedale italiana) silurata dal sommergibile inglese \"Uproar\" davanti a Sait Raphael. Il \"Virgilio\" venne salvato ma non rientr\u00f2 pi\u00f9 in servizio. Il 20 febbraio 1944 partecip\u00f2 all'operazione contro l\u2019isola di Capraia. Il 27 febbraio insieme all\"SG 15\" diede la caccia al sommergibile inglese \"Universal\" che aveva silurato e gravemente danneggiato il piroscafo cisterna \"Cesteriano\" davanti a Saint Tropez. L\u201911 aprile 1944 mentre insieme agli \"UJ 2222\" (ex ital. \"Tuffetto\"), \"UJ 2207\" (ex franc. \"Cap Nord\") e \"UJ 2210\" (ex franc. \"Marcella\") e al dragamine \"M 6022\" era di scorta al piroscafo \"Potenza\" (ex franc. \"Auvergne\") da Nizza a Tolone, l\"M 6022\" venne silurato ed affondato dal sommergibile inglese \"Untiring\". L\"UJ 2221 e UJ 2222\" recuperarono i naufraghi. Nella notte sul 24 giugno mentre insieme all\"UJ 2229\" (ex \"SG 15\", ex franc. \"Rageot de la Touche\") stava scortando il piroscafo \"Marconi\" da Genova a Spezia, vennero avvistate ed attaccate le motosiluranti inglesi \"MTB 419, 420, 423\" e americana \"PT 304\". La \"MTB 420\" venne gravemente danneggiata ma riusc\u00ec a ritirarsi. Durante il pesante bombardamento aereo che sub\u00ec Genova il 4 settembre 1944, l\"UJ 2221\" sub\u00ec gravi danni e vie d\u2019acqua che poterono essere riparati in circa due mesi di lavori. All'inizio del 1945 rimase praticamente immobile a causa della penuria di carburante. Venne infine autoaffondata a Genova il 24 aprile 1945.\n\"Zagaglia, UJ 201\".\nCatturata dai tedeschi sullo scalo dei cantieri Breda e rinominata \"UJ 211\", fu sabotata sullo scalo i primi di maggio del 1945. Venne demolita nel dopoguerra.\nLa classe Gabbiano nella Marina Militare.\nNel dopoguerra, le unit\u00e0 superstiti, entrate a far parte della Marina Militare furono sottoposte ad importanti lavori di modifica particolarmente nell'armamento e vennero sbarcati i motori elettrici. Abbandonata la pitturazione mimetica le unit\u00e0 superstiti fino al 1951 circa utilizzarono la pitturazione della cobelligeranza, che prevedeva colorazione grigio scuro per lo scafo e grigio chiaro per le sovrastrutture; in questo periodo il distintivo ottico d'identificazione fu cambiato, ritornando al sistema tradizionale delle due lettere, per poi passare alla colorazione grigio chiaro e a partire da febbraio del 1953 assumere il nuovo sistema d'identificazione ottica NATO che prevedeva per tutte le unit\u00e0 inquadrate come \u201cnavi scorta di 2\u00aa classe\u201d (fregate, torpediniere e corvette), la lettera \u201cF\u201d, seguita da un numero a tre cifre iniziante con \u201c5\u201d per le unit\u00e0 italiane.\nDelle unit\u00e0 rimaste in servizio 16 parteciparono a fine guerra alle complesse operazioni di sminamento dei mari, dopo aver sbarcato tutto l'armamento antisommergibile ed imbarcato l'attrezzatura per il dragaggio meccanico. Nel 1947 l'armamento antisom concentrato nella zona poppiera venne sostituito con apparecchiature per il dragaggio, e vennero installate apparecchiature elettroniche relativamente moderne. Nel corso di questo primo ciclo di lavori le unit\u00e0 vennero sottoposte al rifacimento della plancia di comando, le mitragliere binate da 20/65 sostituite con un complesso binato da 40/56, venne estesa la scudatura del cannone da 100/47 per migliorare la protezione del personale (modifica gi\u00e0 studiata nel 1943 ma implementata solo in poche unit\u00e0 prima dell'armistizio). Per quello che riguarda l'elettronica, \"Ape\", \"Bombarda\", \"Chimera\", \"Crisalide\", \"Driade\", \"Farfalla\", \"Gabbiano\", \"Gru\", \"Ibis\", \"Minerva\", \"Pellicano\", \"Scimitarra\" e \"Urania\" furono dotate di radar a cassetta SO 13, installato sulla testata dell'albero ad eccezione di \"Ape\" e \"Chimera\", dove il radar venne sistemato sul tripode; \"Cormorano\", \"Danaide\" e \"Sfinge\" adottarono il radar di scoperta aerea ASP/SN-6 Westinghouse, installato sul tripode, mentre \"Baionetta\", \"Fenice\", \"Flora\", \"Folaga\", \"Pomona\" e \"Sibilla\" furono dotate di radar di navigazione SMA tipo NSM 8, sistemato sul tripode, ad eccezione di Folaga e Pomona che lo imbarcarono su una mensola a met\u00e0 albero.\nUlteriori lavori di ammodernamento vennero fatti successivamente tra il 1952 ed il 1954 e nel corso di questi lavori vennero recuperate e completate anche altre tre corvette della classe: \"Bombarda\", \"Crisalide\" e \"Farfalla\", per formare un gruppo omogeneo di ben 22 corvette, che costituirono l'ossatura del naviglio minore della ricostruita Marina Militare Italiana. Dopo questo secondo ciclo di lavori tutte le unit\u00e0 sbarcarono il cannone da 100/47, ad eccezione della corvetta \"Folaga\" che lo mantenne per diverso tempo, e vennero divise in due gruppi, di scorta antiaerea ai convogli e di scorta antisommergibile dei convogli.\nLe corvette \"Gabbiano\" e \"Bombarda\" vennero armate per la componente contraerea da due cannoni da 40/56mm e due mitragliere da 20/70mm e per la componente antisommergibile da un porcospino quattro lanciabombe e due scaricabombe.\nLe corvette \"Ape\", \"Chimera\", \"Cormorano\", \"Danaide\", \"Fenice\", \"Flora\", \"Folaga\", \"Pellicano\", \"Pomona\", \"Sibilla\" e \"Sfinge\" vennero armate per la componente contraerea da quattro cannoni da 40/56\u00a0mm e per la componente antisommergibile da un porcospino quattro lanciabombe e due scaricabombe.\nLe corvette \"Baionetta\", \"Crisalide\", \"Driade\", \"Farfalla\", \"Gru\", \"Ibis\", \"Minerva\", \"Scimitarra\" e \"Urania\" vennero armate per la componente contraerea da tre cannoni da 40/56mm e per la componente antisommergibile da un porcospino quattro lanciabombe e due scaricabombe.\nLe corvette della classe Gabbiano vennero utilizzate per l'attivit\u00e0 addestrativa di squadra, per compiti di pattugliamento, di vigilanza pesca e per l'addestramento al comando dei TT. VV alla scuola di Augusta. Nella loro attivit\u00e0 vennero affiancate dalla corvetta \"Alabarda\" un ex dragamine britannico e da tre corvette della classe Antilope, tre ex dragamine di provenienza tedesca che impegnate in vari compiti prima di venire utilizzati come corvette, riprendevano i nomi di tre unit\u00e0 della classe Gabbiano: \"Antilope\", \"Daino\" e \"Gazzella\". Successivamente le unit\u00e0 della classe Gabbiano vennero affiancate dalle unit\u00e0 della classe Alcione le prime unit\u00e0 di scorta costruite in Italia nel dopoguerra. Parte delle unit\u00e0 venne posta in disarmo nella seconda met\u00e0 degli anni sessanta mentre le altre uscirono di scena negli anni settanta con l'entrata in servizio delle corvette della classe De Cristofaro.\nNave \"Ape\" venne sottoposta ad estesi lavori di trasformazione, che durarono dal 1963 al 1964 mutandone completamente l'aspetto dell'unit\u00e0 per potere svolgere il compito di nave appoggio per gli incursori del COMSUBIN. Nel corso di questi lavori venne realizzata una tuga a prora e il castello di prora venne prolungato; tutta l'area di poppa venne sgombrata dall'armamento antisommergibile per essere utilizzata per la messa in mare dei mezzi speciali degl'incursori e l'unit\u00e0 venne armata solamente con due mitragliere singole da 20/70 sistemate ai lati della tuga. Essendo la nave non pi\u00f9 classificata come unit\u00e0 di scorta, ma come nave ausiliaria le venne assegnata l'identificazione ottica A 5328, adottata precedentemente dalla \"Montegrappa\" e dall\"Etna\". La nave svolse tali compiti dal 1965 al 1979, anno in cui venne posta in disarmo. Fra le unit\u00e0 della sua classe la corvetta \"Ape\" ha avuto la pi\u00f9 lunga vita operativa. Dopo la radiazione avvenuta nel 1981, venne affondata nel febbraio 1986, nel corso di una esercitazione, da un missile \"Teseo\" lanciato della fregata \"Euro\".\nTutte le unit\u00e0 della classe Minerva portarono nomi di unit\u00e0 che avevano fatto parte della classe Gabbiano.\nSigla identificativa e pennant.\nLe corvette citate erano tutte contrassegnate all'epoca della loro entrata in servizio da un numero preceduto dalla C maiuscola. Il \"Gabbiano\", ad esempio, era contrassegnato C11, \"Ape\" C25 e cos\u00ec via. Successivamente dopo la seconda guerra mondiale erano contraddistinte da una sigla identificativa di due lettere. Ad esempio la sigla GB contraddistingueva il \"Gabbiano\". Con l'ingresso dell'Italia nella NATO la Marina Militare ha introdotto l'uso della matricola e corvette e fregate sono state contraddistinte dalla sigla F seguita da un numero."}
{"id": "1285212", "revid": "124123", "url": "https://it.wikipedia.org/wiki?curid=1285212", "title": "Raimon Carrasco", "text": "Biografia.\nFu il presidente del Futbol Club Barcelona dal 18 dicembre 1977, giorno delle dimissioni di Agust\u00ed Montal i Costa, al 1\u00ba luglio 1978, quando Josep Llu\u00eds N\u00fa\u00f1ez cominci\u00f2 ufficialmente il suo mandato.\n\u00c8 figlio del politico catalano Manuel Carrasco i Formiguera, giustiziato dalle truppe franchiste nel 1938.\nDurante la sua presidenza temporanea il Barcellona vinse una Coppa del Re battendo in finale il Las Palmas per 3-1."}
{"id": "1285218", "revid": "106456", "url": "https://it.wikipedia.org/wiki?curid=1285218", "title": "Tate Donovan", "text": "\u00c8 principalmente noto per aver interpretato Jimmy Cooper nel telefilm \"The O.C.\"\nBiografia.\nFiglio minore (fra sette) di un chirurgo, dopo aver frequentato il liceo inizia ad apparire sul piccolo schermo.\nIl debutto come attore avviene nel 1984 nel film \"Una cotta importante\", contemporaneamente inizia a recitare in telefilm: \"Casa Keaton\", \"Hill Street giorno e notte\" e \"Magnum, P.I.\". Sempre negli anni ottanta recita nel film \"Space Camp - Gravit\u00e0 zero\", \"Curve pericolose\", \"Fuori dal tunnel\" e \"Dead bang\".\nNegli anni novanta interpreta un ruolo nel telefilm \"Io e Charlie\", poi recita nel film \"Memphis Belle\", in \"Piccoli rumori\", in \"Pozione d'amore\", in \"Equinox\", in \"Ethan Frome - La storia di un amore proibito\", in \"Marito a sorpresa\", in \"Amori sospesi\". Appare in telefilm come \"Ally McBeal\" e \"Friends\". Nello stesso anno doppia il personaggio di Hercules nell'omonimo film della Disney.\nNel 2000 recita nel telefilm \"Oltre i limiti\", nel film \"\" (2001), in \"Missione tata\" (2005), in \"Good Night, and Good Luck.\" (2005). Tra il 2003 e il 2006 Tate interpreta la parte del padre di Marissa Cooper in \"The O.C.\". Infine nel 2007 recita in \"Shooter\" e in \"Nancy Drew\".\nDal 2007 entra a far parte della serie \"Damages\" nel ruolo dell'avvocato Tom Shayes. Nel 2015 prende parte al film \"3 Generations - Una famiglia quasi perfetta\".\nVita privata.\nDal 1990 al 1994, ha avuto una relazione con Sandra Bullock, conosciuta sul set di \"Pozione d'amore\". \nHa iniziato ad uscire con Jennifer Aniston nel 1995, ma i due terminarono la storia dopo due anni e mezzo, nel 1998. Anni dopo, nel 2005, ha sposato la scrittrice Corinne Kingsbury in una cerimonia in spiaggia a Malibu, California. I due hanno divorziato nel 2008. \nAttivismo politico.\nNel 2008, Donovan ha annunciato il suo supporto per Barack Obama nelle elezioni presidenziali americane del 2008. Donovan ha supportato Obama per la sua ri-elezione nelle elezioni presidenziali del 2012.\nDoppiatori italiani.\nDa doppiatore \u00e8 sostituito da:"}
{"id": "1285219", "revid": "838137", "url": "https://it.wikipedia.org/wiki?curid=1285219", "title": "Karch Kiraly", "text": "Commissario tecnico della nazionale di pallavolo femminile statunitense, \u00e8 l'unico giocatore ad aver vinto la medaglia d'oro olimpica nelle due categorie della pallavolo: \"indoor\" (due titoli) e beach volley. Nel 2001 \u00e8 stato eletto dalla Federazione mondiale \"Miglior giocatore di pallavolo del XX secolo\" assieme all'italiano Lorenzo Bernardi.\nCarriera.\nGiocatore.\nPallavolo.\nInizi\u00f2 a praticare la pallavolo all'et\u00e0 di sei anni, sotto la guida del padre Laszlo, ex giocatore ungherese. Partecip\u00f2 alla Division I organizzata dalla NCAA difendendo i colori dell', con cui conquist\u00f2 il torneo per tre volte tra il 1979 e il 1982; con la maglia losangelina vinse 129 partite, perdendone solo 5. Nel 1992 l'universit\u00e0 decise di ritirare il suo numero di maglia, e nel 1993 lo inser\u00ec nella sua \"Hall of Fame\".\nNel 1981 esord\u00ec con la maglia della nazionale. Alla prima apparizione conquist\u00f2 la medaglia d'argento al campionato nordamericano, perdendo la finale contro Cuba; di questa competizione vinse, per\u00f2, la medaglia d'oro nelle due successive edizioni. Partecip\u00f2 poi ai Giochi olimpici di : nonostante fosse il giocatore pi\u00f9 giovane della formazione, venne impiegato come titolare in ogni partita e, anche grazie alla defezione dei rivali dell', gli Stati Uniti riuscirono a vincere la medaglia d'oro.\nNel 1985 venne nominato capitano della nazionale che, nel giro di tre anni, seppe imporsi ai Mondiali, alla Coppa del Mondo, ai Giochi panamericani, ma soprattutto seppe bissare il trionfo olimpico nell'edizione di ; al termine della stessa decise di dare l'addio alla nazionale, dopo essere stato nominato per la seconda volta, dopo il precedente del 1986, quale \"Miglior pallavolista del mondo\".\nDopo due anni dedicati al beach volley torn\u00f2 alla pallavolo. Assieme al connazionale Steve Timmons approd\u00f2 in Italia, dove venne ingaggiato dal . Con la formazione romagnola seppe confermarsi ai vertici della pallavolo mondiale, vincendo nell'arco di appena due stagioni il Campionato mondiale per club, la Coppa dei Campioni, la Supercoppa europea, il Campionato italiano e la Coppa Italia. Al termine del 1992, all'et\u00e0 di 32 anni, decise di ritirarsi dal volley \"indoor\".\nBeach volley.\nAl termine della carriera \"indoor\" rientr\u00f2 negli Stati Uniti, dove decise di dedicarsi totalmente alla pratica del beach volley. Entr\u00f2 nel circuito AVP in coppia con Sinjin Smith, e gi\u00e0 nel 1992 riusc\u00ec a imporsi in 16 tornei su 19. L'anno successivo le vittorie furono 18, poi 17 nel 1994, 12 nel 1995 e 11 nel 1996. Assieme a Kent Steffes rappresent\u00f2 i colori degli Stati Uniti ad , la prima edizione delle Olimpiadi nella quale si disput\u00f2 il torneo di beach volley: la coppia vinse la medaglia d'oro, battendo in finale l'altro duo statunitense, composto da Michael Dodd e Mike Whitmarsh.\nNel 1997 sub\u00ec un grave infortunio, ma al suo rientro continu\u00f2 a cimentarsi nell'AVP Tour per diversi anni. L'ultima vittoria di una tappa dell'AVP risale al 2005, quando in coppia con Mike Lambert, e all'et\u00e0 di 45 anni, raccolse la vittoria numero 148. Il montepremi totale raccolto con le 148 vittorie ammonta a 3.198.748 $, attualmente il record per il circuito statunitense di beach volley. Si ritir\u00f2 dallo sport agonistico nel 2007.\nAllenatore.\nAl termine della carriera agonistica decise di dedicarsi all'insegnamento della pallavolo. In questo senso fond\u00f2 la \"Karch Kiraly Volley Academy\", i cui destinatari sono i giovani pallavolisti. Dal 2009 fa parte dello staff della nazionale di pallavolo femminile statunitense, e fino al 2012 ha ricoperto il ruolo di assistente allenatore. Il 12 settembre 2012 \u00e8 stato nominato commissario tecnico della nazionale statunitense femminile, in vista della preparazione per i Giochi olimpici di . Il 12 ottobre 2014 a Milano la formazione statunitense vince per la prima volta il Campionato mondiale. Un anno dopo vince la medaglia d'oro al World Grand Prix.\nVita privata.\nIl padre, Laszlo Kiraly, gioc\u00f2 nella nazionale di pallavolo maschile ungherese. Proprio dalle sue origini magiare deriva il soprannome \"Karch\": esso \u00e8 una storpiatura del nome ungherese \"Karcsi\" (pronunciato \"Carci\"), il corrispettivo di \"Carlo\". Il cognome Kiraly, invece, in ungherese \u00e8 traducibile come \"Re\".\nHa svolto gli studi universitari presso l'Universit\u00e0 della California di Los Angeles. Si \u00e8 laureato con lode in biochimica nel giugno del 1983. Attualmente risiede a San Clemente, in California, con la moglie Janna e i loro due figli Kristian e Kory.\n\u00c8 stato allenatore della campionessa olimpica di beach volley Misty May-Treanor. Dal 2008 \u00e8 commentatore delle partite del circuito del beach volley statunitense per la ESPN. Sempre nel 2008 \u00e8 stato commentatore per la NBC del torneo olimpico di beach volley a Pechino 2008."}
{"id": "1285220", "revid": "729019", "url": "https://it.wikipedia.org/wiki?curid=1285220", "title": "Fran\u00e7ois Joseph Lefebvre", "text": "Era figlio di un mugnaio, connestabile della citt\u00e0.\nBiografia.\nIl giovane Fran\u00e7ois venne avviato alla vita ecclesiastica dallo zio abate, ma ben presto egli ne rivel\u00f2 le scarse attitudini, per poi arruolarsi a diciassette anni nel reggimento delle Guardie francesi.\nNel 1782 divenne sergente e l'anno successivo si spos\u00f2 con una lavandaia, Cath\u00e9rine H\u00fcbscher, che rimase sua fedele compagna per tutta la vita.\nNel 1789 il reggimento delle Guardie francesi partecip\u00f2 alla presa della Bastiglia ed \u00e8 noto che Lefevbre simpatizz\u00f2 sin dall'inizio per la rivoluzione pur non sopportando i giacobini radicali; nello stesso anno il reggimento fu sciolto ed egli pass\u00f2 nel \"Battaillon des Filles-Saint-Thomas\" con il grado di sottotenente.\nCome comandante di una compagnia di granatieri si guadagn\u00f2 il rispetto e l'affetto dei suoi uomini e il 1\u00ba gennaio 1792 divenne capitano del 13\u00ba battaglione di fanteria leggera dell'Armata della Mosella.\nLo scoppio della guerra della Prima Coalizione acceler\u00f2 la sua carriera, tanto che nel 1794 divenne generale di brigata; l'anno successivo venne promosso a generale di divisione in \u00ab [...] riconoscimento del talento e del coraggio dimostrati\u00bb durante i combattimenti intorno a Kaiserslautern. Prima che l'anno fosse finito, Lefebvre divenne generale di divisione \"ad interim\", distinguendosi a Geisberg e Wissembourg.\nQuello stesso anno l'Armata della Mosella e alcuni contingenti delle armate del Reno e del Nord furono fuse, costituendo l'Armata di Sambre e Meuse, con a capo il generale Jourdan.\nDopo alcune sconfitte iniziali, i francesi riportarono un'importante vittoria contro le truppe austriache a Fleurus. La divisione di Lefebvre rimase sempre salda al suo posto, al contrario di altre, e inoltre lanci\u00f2 il contrattacco definitivo che risolse la giornata.\nLefebvre partecip\u00f2 poi alle campagne militari del 1795/'97 come comandante delle avanguardie prima nell'Armata del Reno e della Mosella, poi nell'Armata di Sambre e Mosa distinguendosi sempre per \u00ab [...] talento e valore, come comandante di grande competenza, energico ed affidabile\u00bb.\nL'anno successivo and\u00f2 in congedo tuttavia, un anno dopo, venne richiamato per fronteggiare la Seconda Coalizione ed assunse il comando di una divisione dell'Armata del Danubio, sotto il comando di Jourdan.\nI francesi vennero battuti a Ostrach, sia pure con qualche difficolt\u00e0, dagli austriaci e lo stesso Lefebvre venne ferito ad un braccio da una pallottola.\nRitorn\u00f2 quindi a Parigi per la convalescenza, ma trov\u00f2 la capitale in pieno fermento: ormai il Direttorio era alquanto impopolare e, nel tentativo di scongiurare rivolte, il generale fu messo a capo del 17\u00ba distretto militare di Parigi.\nMa nel mese di ottobre torn\u00f2 dall'Egitto il Bonaparte, che assieme ad alcuni membri del Direttorio, si apprestava a compiere un colpo di Stato; lo stesso Lefebvre venne invitato a far visita al quartier generale di Napoleone, dove egli espose le sue intenzioni e ne chiese il suo appoggio. \nCon l'avvento del Consolato, ebbe l'incarico di reprimere un'insurrezione in Vandea, nel 1800 divenne senatore e nel 1804 il suo nome compariva nella lista dei diciotto marescialli dell'Impero.\nCome Kellermann, Perignon e Serurier le sue mansioni erano ormai principalmente al Senato, anche a causa delle ferite gravi riportate gli anni precedenti, che non gli permettevano pi\u00f9 di mantenere un comando sul campo.\nAllo scoppio della guerra delle terza Coalizione, nel 1805, Lefevbre ebbe solo comandi sedentari o di seconda\nlinea. Tuttavia verso la fine di quell'anno gli venne affidato il comando della fanteria della Vecchia Guardia, incarico importante ma che lasciava poca libert\u00e0.\nNel 1807 ricevette l'incarico di comandare l'assedio alla fortezza di Danzica, con un esercito di truppe provenienti da vari paesi. Fu un assedio in piena regola che dur\u00f2 dal 10 marzo al 25 maggio 1807, nel quale egli si distinse per coraggio ed esempio personale; con la capitolazione della fortezza venne nominato duca di Danzica.\nL'anno successivo partecip\u00f2, con non troppo successo, alla campagna di Spagna, sotto il comando di Napoleone. Egli non comprese la strategia dell'Imperatore e nonostante avesse battuto gli spagnoli a Espinosa, rischiava di mandare a monte l'intero piano di accerchiamento, fin quando nel 1809 non venne destituito dal suo incarico per passare al comando del 7\u00ba corpo bavarese.\nIn quella zona l'Austria si preparava all'offensiva e le truppe, disposte maldestramente da Berthier (concentrate a Ratisbona e ad Augusta, 120 km di distanza) erano facile preda. Tuttavia il 7\u00ba corpo da solo tenne il varco tra le due citt\u00e0 e in collaborazione con Davout, Lefebvre ne smorz\u00f2 l'offensiva e comp\u00ec l'azione di copertura che permise a Napoleone di colpire a Eckmuhl.\nSuccessivamente Lefebvre punt\u00f2 sul Tirolo, che con alterne fortune tent\u00f2 di pacificare; dopo Aspern-Essling ricevette l'ordine di ricongiungersi al resto dell'armata e durante la battaglia di Wagram il suo corpo d'armata non prese parte ad alcun combattimento. Torn\u00f2 in Tirolo, che riusc\u00ec a pacificare dopo notevoli sforzi.\nNel 1810 si ritir\u00f2 nei suoi possedimenti, ma ritorn\u00f2 in servizio due anni dopo come comandante della fanteria della Vecchia Guardia in occasione della campagna di Russia. Nonostante la sua et\u00e0 (58 anni) sub\u00ec il calvario della ritirata ed il dramma della morte del figlio, generale di brigata; chiese di essere sollevato dall'incarico e non partecip\u00f2 alle campagne del 1813.\nCon l'invasione della Francia del 1814, egli fu richiamato in servizio e nonostante l'et\u00e0 diede grande prova di s\u00e9. Condusse personalmente una carica della Vecchia Guardia a Montmirail ed a Monterrai.\nTuttavia, dopo la sconfitta di Napoleone a Arcis-sur-Aube, Lefebvre comprese che ormai era finita e fu tra i marescialli che chiesero l'abdicazione dell'Imperatore; e con la resa della Francia, \nDa allora in poi le sue presenze a corte furono sempre pi\u00f9 rare, ma accett\u00f2 il seggio in Senato durante i Cento Giorni.\n\u00c8 stato uno dei 18 marescialli di Napoleone (su 26) membri della Massoneria.\nIl 14 settembre 1820 mor\u00ec a Parigi, assistito dalla sola moglie (tutti i suoi figli erano morti).\nNonostante non fosse un genio tattico-strategico egli fu sempre un onesto soldato, coraggioso e coerente, al contrario di altri marescialli; i suoi prigionieri furono sempre trattati con umanit\u00e0 e tendenzialmente non era portato alla razzia. Lui e sua moglie furono sempre presi in giro per i loro modi rozzi e per le loro umili origini, ma si prodigarono sempre nell'aiutare le vittime di guerra.\nLa sua salma \u00e8 sepolta nel Cimitero di P\u00e8re-Lachaise a Parigi."}
{"id": "1285221", "revid": "1266208", "url": "https://it.wikipedia.org/wiki?curid=1285221", "title": "Campionato europeo F.I.S.A. di Subbuteo 1988 - Categoria juniores", "text": "Il \"3rd F.I.S.A. European Championships\" di Subbuteo (Calcio da tavolo) di Bruxelles in Belgio.\nFasi di qualificazione ed eliminazione diretta della categoria juniores.\nPer la classifica finale vedi Classifica.\nPer le qualificazioni delle altre categorie:"}
{"id": "1285222", "revid": "1104133", "url": "https://it.wikipedia.org/wiki?curid=1285222", "title": "Passion (Geri Halliwell)", "text": "Passion \u00e8 il terzo album della cantante britannica Geri Halliwell, pubblicato il 6 giugno 2005 dall'etichetta discografica EMI\nL'album, che \u00e8 stato realizzato in Europa, Asia, America Latina e Canada, ma non negli Stati Uniti fu accolto in modo freddo dalla stampa, pur avendo quattro anni di lavoro sulle spalle.\nSi present\u00f2 molto vario rispetto ai precedenti, poich\u00e9 conteneva sia brani dance e pop sia alcuni brani nu-swing.\nSingoli estratti.\nDall'album sono stati estratti solo due singoli, poich\u00e9 la cantante ha deciso di non proseguire la promozione del disco. Il primo singolo era intitolato \"Ride It\" e fu pubblicato nel tardo 2004 come singolo di lancio, perch\u00e9 l'album era atteso inizialmente per i primi mesi del 2005, mentre il secondo ed effettivo singolo di lancio fu \"Desire\", pubblicato nel maggio del 2005, qualche settimana prima della pubblicazione del disco.\nTracce escluse.\nPer svariati motivi, alcune tracce sono state registrate ma furono poi, in un secondo momento, depennate dalla lista tracce finale dell'album."}
{"id": "1285224", "revid": "177744", "url": "https://it.wikipedia.org/wiki?curid=1285224", "title": "Heartland League", "text": "La Heartland League fu una lega minore del baseball USA, attiva fra il 1996 e il 1998 negli stati centrali.\nFu fondata con squadre a Lafayette, Anderson, Will County e Dubois County. Lafayette vinse il campionato nel 1996. Nel 1997 Clarkville Coyotes, Tennessee Tomahawks e Columbia Mules si unirono dalla Big South League. Gli Altoona Rail Kings arrivarono poi dalla North Atlantic League, portando cos\u00ec a otto le squadre. In quell'anno la lega coinvolse 210,000 fans, tre volte il risultato della stagione precedente. La lega schier\u00f2 sei squadre nel 1998, ma Huntington e Booneville lasciarono a met\u00e0 stagione e la lega si ferm\u00f2 quando i Cook County Cheetahs saltarono nella Frontier League. I Cheetahs si spostarono a Crestwood e si chiamarono Windy City Thunderbolts.\nLa lega rinacque pochi anni dopo con il nome di Mid-America League, con sede a Lafayette, con squadre unicamente dall'Indiana. Non vi era alcuna affiliazione con la MLB o altre leghe."}
{"id": "1285225", "revid": "90747411", "url": "https://it.wikipedia.org/wiki?curid=1285225", "title": "Narc\u00eds de Carreras", "text": "Biografia.\nPoliticamente vicino alla Lliga Regionalista de Catalunya sin dalla giovinezza (fu segretario personale di Camb\u00f3), diresse il FC Barcelona alla fine degli anni sessanta, ideando la frase \"el Bar\u00e7a es m\u00e1s que un club\" (\"Il Bar\u00e7a \u00e8 pi\u00f9 di un club\") che sarebbe divenuta il motto del club. Ascese alla presidenza de La Caixa nel 1972, dopo il fallimento di Miquel Mateu i Pla. Nel 1987 fu sostituito da Juan Antonio Samaranch."}
{"id": "1285227", "revid": "118031", "url": "https://it.wikipedia.org/wiki?curid=1285227", "title": "Manu Benelli", "text": ""}
{"id": "1285231", "revid": "1776051", "url": "https://it.wikipedia.org/wiki?curid=1285231", "title": "The Best of David Lee Roth", "text": "The Best \u00e8 la prima raccolta del cantante statunitense David Lee Roth, pubblicata nel 1997. Questa contiene anche il brano inedito \"Don't Piss Me Off\"."}
{"id": "1285234", "revid": "729019", "url": "https://it.wikipedia.org/wiki?curid=1285234", "title": "Castello della Dragonara", "text": "Il castello della Dragonara o castel Dragone \u00e8 un edificio difensivo sito in via Isola a Camogli, nel Golfo Paradiso.\nStoria.\nSecondo alcune fonti storiche inerenti per lo pi\u00f9 la cittadina camogliese si \u00e8 potuto datare approssimativamente alla prima met\u00e0 del XIII secolo la probabile edificazione del maniero. Ancora oggi infatti non esistono fonti certe sulla reale data di costruzione poich\u00e9 quelle conosciute sono per la maggior parte frammentarie o incomplete.\nL'originario castello, forse di minore dimensione rispetto all'attuale versione, fu usato quasi subito come ottimo centro avvistamento e di difesa sia del borgo che del tratto di mare antistante la scogliera sulla quale il maniero fu eretto. Oltre al sistema difensivo, la struttura veniva utilizzata dagli abitanti di Camogli - \"camoglini\" - come ritrovo per eleggere i loro rappresentanti nell'attivit\u00e0 amministrativa - giudiziaria, nonch\u00e9 come luogo di rifugio in caso di improvvisi assalti via mare dai numerosi pirati.\nSecondo un documento datato alla seconda met\u00e0 del XIV secolo il castello, proprio per garantire sufficientemente la sicurezza del borgo marinaro, venne pi\u00f9 volte rinforzato ricevendo dal Senato della Repubblica di Genova le armi necessarie per la difesa. Proprio in questo secolo vengono ben documentati gli assalti e le distruzioni dapprima da Gian Galeazzo Visconti e in seguito da Nicol\u00f2 Fieschi nel 1366.\nTra il 1428 e il 1430 il castello fu notevolmente ampliato e rinforzato dagli abitanti, specie l'attigua torre di avvistamento, interventi necessari a seguito dei precedenti assalti e dai continui contrasti tra la comunit\u00e0 camoglina e la stessa repubblica genovese dominata dai duchi di Milano.\nSaranno proprio i partigiani del Ducato che nel 1438 assediarono il maniero, smantellando di fatto l'intero perimetro; pochi anni dopo gli stessi abitanti del borgo marinaro riedificarono nuove mura dall'originale accollandosi interamente le spese di edificazione che ammontarono, secondo un documento dell'epoca, a 450 lire genovesi.\nDieci anni dopo dall'assalto milanese - nel 1448 - i contrasti tra Camogli, la vicina Recco e Genova si fecero sempre pi\u00f9 tesi e aspri tanto che la Repubblica chiese la distruzione immediata del castello. Fu pertanto distrutto come da accordo, ma solamente sei anni dopo fu nuovamente ricostruito dagli abitanti camogliesi e consegnato direttamente al doge della repubblica che ne assunse il controllo.\nNel 1461 motivi legati alla sicurezza portarono alla decisione di una nuova distruzione, decisione che venne annullata per manovre politiche tra Genova e Camogli e che scongiurarono la certa demolizione. Nel XVI secolo abbandonato come postazione difensiva fu infine adibito a prigione.\nNel corso degli anni settanta del XX secolo, dopo decenni di abbandono, l'immobile venne recuperato e dedicato ad ospitare l'acquario tirrenico, gestito dall\"'Azienda Autonoma di Soggiorno\". Vennero create vasche con acqua marina ospitanti esemplari della fauna marina tipica delle acque camogline: in pratica, un antesignano del moderno Acquario di Genova.\nIl custode era anche colui che procacciava i pesci, i crostacei ed i molluschi che popolavano le vasche. Un grande esemplare di cernia era l'attrattiva principale, con murene, aragoste e paguri.\nAlla chiusura dell'acquario i pesci e crostacei presenti sono stati trasferiti all'acquario di Genova."}
{"id": "1285235", "revid": "75435", "url": "https://it.wikipedia.org/wiki?curid=1285235", "title": "Nativit\u00e0 di Maria e Ges\u00f9", "text": ""}
{"id": "1285237", "revid": "75435", "url": "https://it.wikipedia.org/wiki?curid=1285237", "title": "Libro dell'infanzia del Salvatore", "text": ""}
{"id": "1285240", "revid": "76963", "url": "https://it.wikipedia.org/wiki?curid=1285240", "title": "Cam Gigandet", "text": "Biografia.\n\u00c8 di origini inglesi, irlandesi, francesi, svedesi, finlandesi e tedesche.\nDebutta nel 2003 partecipando ad un episodio nella serie \"\", successivamente entra nel cast della soap opera \"Febbre d'amore\", dove interpreta il ruolo di Daniel Romalotti. \nTra il 2005 e il 2006 ricopre il ruolo del surfista Kevin Volchok nella serie televisiva \"The O.C.;\" grazie a questo ruolo acquista visibilit\u00e0, consentendogli di entrare nel mondo del cinema. Partecipa ai film \"Who's Your Caddy?\", \"Never Back Down - Mai arrendersi\" e \"American Crude - Follie in America\", ma il ruolo che gli regala la fama internazionale \u00e8 quello del vampiro James nel film \"Twilight\", basato sull'omonimo romanzo di Stephenie Meyer.\nPer due anni consecutivi vince l'MTV Movie Awards nella categoria \"miglior lotta\"; il primo con l'attore Sean Faris nel film \"Never Back Down - Mai arrendersi\" e il secondo con l'attore Robert Pattinson in \"Twilight\".\nDopo l'horror \"Il mai nato\", nel 2009 recita al fianco di Ben Foster e Dennis Quaid nel film \"Pandorum - L'universo parallelo\". Nel 2010 \u00e8 impegnato in numerosi progetti cinematografi, come il drammatico \"The Experiment\", remake dell'omonimo film tedesco, la commedia con Emma Stone \"Easy Girl\", il musical \"Burlesque\" con Christina Aguilera e Cher, il thriller d'azione \"Priest\", basato sull'omonimo romanzo a fumetti di Hyung Min Woo.\nVita privata.\nDal 2006 \u00e8 legato all'attrice Dominique Geisendorff da cui ha avuto tre figli , Everleigh nata nell'aprile del 2009, Rekker nato nel gennaio del 2013 e Armie nata nel novembre del 2015. Cam e Dominique si sono sposati nel 2019.\nGigandet \u00e8 anche un appassionato di arti marziali, \u00e8 cintura nera di Taekwondo stile WTF e di Krav Maga.\nDoppiatori italiani.\nNelle versioni in lingua italiana dei suoi lavori, Cam Gigandet \u00e8 stato doppiato da:"}
{"id": "1285241", "revid": "298055", "url": "https://it.wikipedia.org/wiki?curid=1285241", "title": "Livon", "text": ""}
{"id": "1285242", "revid": "108012739", "url": "https://it.wikipedia.org/wiki?curid=1285242", "title": "Enric Mart\u00ed i Carreto", "text": "Biografia.\nNato nel quartiere di Sarri\u00e0-Sant Gervasi, assunse l'incarico di presidente del FC Barcelona acquisendo popolarit\u00e0 in tutta la Spagna.\n\u00c8 ricordato per essere il presidente del Bar\u00e7a quando scoppi\u00f2 il cosiddetto \"Caso Di St\u00e9fano\". Si dimise a un anno e cinque mesi dall'inizio del mandato."}
{"id": "1285249", "revid": "5456", "url": "https://it.wikipedia.org/wiki?curid=1285249", "title": "Mid-America League", "text": ""}
{"id": "1285250", "revid": "287204", "url": "https://it.wikipedia.org/wiki?curid=1285250", "title": "Francesc Mir\u00f3-Sans", "text": "Attivo nell'industria tessile catalana, fu presidente del Futbol Club Barcelona per sette anni e sei mesi dal 15 novembre 1953 al 28 febbraio 1961.\nDa dirigente a presidente.\nMir\u00f3-Sans fece parte del direttivo del FC Barcelona presieduto da Enric Mart\u00ed i Carreto fino al settembre 1953. La giunta si dimise in seguito alla risoluzione del \"caso Di St\u00e9fano\", riguardante il mancato acquisto di Alfredo Di St\u00e9fano da parte del Barcellona e a beneficio del . Il caso provoc\u00f2 aspre polemiche a Barcellona e nel calcio spagnolo in generale.\nLe dimissioni della giunta direttiva condussero ad una presidenza ad interim di Francisco Gim\u00e9nez Salinas, presidente della federazione calcistica catalana. Nel novembre 1953 si svolsero nuove elezioni. Mir\u00f3-Sans le vinse passando alla storia del club per essere stato il primo presidente del Barcellona eletto dai soci.\nPresidenza.\nPrimo mandato.\nAscese alla presidenza in un momento di grande successo del club (era il cosiddetto \"Bar\u00e7a de las cinco Copas\") e campione in carica della Liga. Giocavano con la maglia blaugrana alcune stelle come Ramallets, Segarra, Basora, Kubala, C\u00e9sar, Moreno e Manch\u00f3n. Nel suo primo mandato, dal 1953 al 1957, il club, opposto ad un forte Real Madrid rinforzatosi con l'acquisto di Di St\u00e9fano, conobbe un lento declino, vincendo un solo trofeo in quattro anni, la Coppa di Spagna del 1957.\nTenendo fede alle promesse fatte in campagna elettorale, Mir\u00f3-Sans si impegn\u00f2 nella costruzione di un nuovo stadio, il Camp Nou. Inizialmente ottenne dalle autorit\u00e0 (Delegaci\u00f3n del Gobierno e Ayuntamiento di Barcellona) il terreno su cui edificare l'impianto e il permesso a vendere il campo di Las Corts. Il 24 marzo 1954 vi fu la posa della prima pietra.\nI principali problemi nel costruire il Camp Nou erano legati ai finanziamenti, dal momento che i costi superarono chiaramente i valori previsti. Mir\u00f3-Sans emise una serie di abbuoni ed obbligazioni per i soci al fine di sollecitare il loro sostegno economico, tuttavia il club pot\u00e9 sborsare soltanto 191.093.329 dei 242.853.989 di pesetas complessivi, comprendenti l'acquisto dei terreni e i costi di costruzione. L'opera comport\u00f2 un deficit di quasi 58 milioni di pesetas, cifra molto elevata per l'epoca e che provoc\u00f2 critiche trasversali all'indirizzo di Mir\u00f3-Sans.\nSuperati tutti gli ostacoli, il 27 settembre 1957 fu inaugurato il Camp Nou, nuovo stadio del FC Barcelona che sostituiva il Campo de Les Corts e consentiva uno spettacolare incremento della massa sociale del club. Questo incremento e i benefici economici per il club propiziarono nuovi successi.\nSecondo mandato.\nNel 1958 divenne il primo presidente nella storia del Barcellona ad essere rieletto. Le elezioni, tenutesi il 7 gennaio 1958, non furono a suffragio universale: votarono solo 200 soci maschi eletti come consiglieri. Mir\u00f3-Sans fu rieletto con il 75% dei consensi: 158 preferenze contro le 55 dell'avversario Antoni Pal\u00e9s.\nInaugurato il Camp Nou e una volta rieletto presidente, Mir\u00f3-Sans concluse un'operazione economicamente onerosa, l'ingaggio di Helenio Herrera, uno degli allenatori pi\u00f9 prestigiosi del momento. Approdava al Barcellona dopo alcuni anni di fallimenti dei tecnici blaugrana. Il Mago Herrera diede alla squadra una propria impronta e la guid\u00f2 ai maggiori successi dell'era Mir\u00f3-Sans. La bacheca fu arricchita con la vittoria di tre titoli spagnoli (1958-1959 e 1959-1960), una Coppa di Spagna (1958-1959) e due Coppe delle Fiere (1955-1958 e 1958-1960).\nLa forte personalit\u00e0 di Helenio Herrera, per\u00f2, fu fonte di alcuni problemi con il direttore tecnico Josep Samitier e con alcuni giocatori, tra cui Ladislao Kubala. I tifosi si divisero tra sostenitori e critici di Herrera. La decisione di Mir\u00f3-Sans di esonerare Herrera fece aumentare il numero degli oppositori della sua gestione. Mir\u00f3-Sans si dimise il 28 febbraio 1961, un anno prima della fine del suo secondo mandato.\nTitoli vinti sotto la sua presidenza.\nOltre alle gi\u00e0 citate vittorie nel calcio, per quel che riguarda le altre sezioni sportive, durante la presidenza di Mir\u00f3-Sans il club vinse altri tre trofei.\nLa squadra di hockey su pattini in linea vinse la seconda Coppa di Spagna della sua storia, nella stagione 1957-1958. La squadra di pallacanestro riusc\u00ec invece ad aggiudicarsi per la prima volta il double: nella stagione 1958-1959, infatti, vinse il suo primo Campionato spagnolo e la settima Coppa del Re nella sua storia."}
{"id": "1285258", "revid": "256896", "url": "https://it.wikipedia.org/wiki?curid=1285258", "title": "Santuario di Bonany di Petra", "text": "Il santuario di Bonany \u00e8 una chiesa moderna situata a pochi chilometri dalla citt\u00e0 di Petra, in Spagna, nell'entroterra dell'isola di Maiorca, arcipelago delle Baleari.\nDal santuario si gode di un bellissimo panorama della cittadina di Petra e dei suoi tetti brunastri. Con buone condizioni di tempo dalla sommit\u00e0 della collinetta si pu\u00f2 scorgere l'azzurro del mare.\nSi raggiunge prendendo una stradina che gira attorno a una collinetta e sale, compiendo un tragitto di circa venti minuti, dopodich\u00e9 si arriva in cima, dove c'\u00e8 un ampio parcheggio.\nL'interno \u00e8 cupo ma barocco."}
{"id": "1285259", "revid": "1782831", "url": "https://it.wikipedia.org/wiki?curid=1285259", "title": "Unione Sportiva Triestina 1978-1979", "text": "Rosa.\nLa prima cifra rappresenta il numero di presenze e la seconda il numero di gol in campionato. Il +1 riguarda la presenza nello spareggio col Parma per la promozione."}
{"id": "1285263", "revid": "619191", "url": "https://it.wikipedia.org/wiki?curid=1285263", "title": "Frontier League", "text": "La Frontier League \u00e8 una lega minore del baseball USA, con sede a Troy e localizzata nei Midwestern United States e nella Western Pennsylvania. Opera principalmente in citt\u00e0 non servite dalla Major e Minor League Baseball e non \u00e8 affiliata ad esse. Pur non essendo quindi classificata ufficialmente vi si gioca un livello A. La lega nacque nel 1993.\nLa Frontier League limita nei roster un numero massimo di tre \"veterans\" (giocatori con almeno tre anni di esperienza professionistica), due giocatori pro da due anni e sette da uno (quelli con almeno 150 battute da pro o 50 innings lanciati). L'altra met\u00e0 dei roster da 24 giocatori \u00e8 destinata ai rookies. I giocatori hanno un'et\u00e0 massima di 27 anni.\nGli ingaggi sono molto bassi, essendoci un salary cap di $60,000 e il minimo salariale \u00e8 fissato a $600 al mese. Per questi motivi tipicamente i giocatori sono ospitati in casa di famiglie.\nI primi campioni furono i Zanesville Greys. Solo tre squadre si sono aggiudicate pi\u00f9 di un campionato: Springfield (1996 e 1998), Johnstown (1995 (come Steal) e 2000 (come Johnnies) e Richmond (ora Traverse City) nel 2001 e nel 2002. I Florence Freedom (inclusi gli anni come Erie e Johnstown) e i Rockford RiverHawks (inclusi gli anni come Portsmouth e Springfield) sono a pari a tre come numero di titoli vinti."}
{"id": "1285264", "revid": "767487", "url": "https://it.wikipedia.org/wiki?curid=1285264", "title": "Mezza S", "text": "In, aeronautica si definisce Mezza S la manovra acrobatica \u00e8 composta da un mezzo tonneau seguito da un mezzo looping. Al termine di una \"mezza S\" perfetta il velivolo proceder\u00e0 esattamente nella direzione opposta a quella di partenza ad una quota pi\u00f9 bassa.\nLa manovra consente di invertire rapidamente la rotta e per questo (al pari della virata di Immelmann) \u00e8 molto utile in campo militare."}
{"id": "1285266", "revid": "228587", "url": "https://it.wikipedia.org/wiki?curid=1285266", "title": "Granarolo", "text": ""}
{"id": "1285268", "revid": "767487", "url": "https://it.wikipedia.org/wiki?curid=1285268", "title": "Campionato europeo F.I.S.A. di Subbuteo 1992", "text": "Il \"4th F.I.S.A. European Championships\" di Subbuteo (calcio da tavolo) venne disputato ad Amburgo, in Germania, nel 1992.\nSono stati assegnati 2 titoli maschili:\nCategoria seniores.\n \nCategoria juniores.\n "}
{"id": "1285276", "revid": "118031", "url": "https://it.wikipedia.org/wiki?curid=1285276", "title": "Il Messaggero Volley", "text": ""}
{"id": "1285277", "revid": "921573", "url": "https://it.wikipedia.org/wiki?curid=1285277", "title": "Monty Banks", "text": "Biografia.\nNato a Cesena nel 1897, Monty Banks era figlio di povera gente: i suoi genitori (Leopoldo Bianchi e Giacinta Pieri) avevano gestito in citt\u00e0 prima un'osteria poi un negozio di frutta e verdura. Nella citt\u00e0 romagnola, visse in quella che oggi \u00e8 via Ancona. Mario Bianchi emigr\u00f2 giovanissimo prima in Inghilterra e poi negli Stati Uniti, dove inizi\u00f2 la sua carriera artistica come ballerino a New York. Notato dal produttore Mack Sennett, cominci\u00f2 a recitare come attore comico. La sua prima apparizione sullo schermo risale al 1916 in \"Cold Hearts and Hot Flames\", un corto di John G. Blystone: nei titoli, apparve il nome di \"Monty Banks\". Dopo questa prima prova, ritorn\u00f2 a \"Mario Bianchi\" nome che us\u00f2 continuativamente fino al 1918, quando ritorn\u00f2 a \"Monty Banks\" per \"A Scrap of Paper\", una comica di Roscoe 'Fatty' Arbuckle. Da quel momento, in quasi tutti i suoi film tranne un paio di casi, apparve sempre con il nuovo nome. Divent\u00f2 anche produttore: nel 1922 la sua compagnia \"Monty Banks Productions Inc.\" produsse \"Six A.M.\" di Ben F. Wilson.\nIn seguito, diresse e interpret\u00f2 numerosi film brillanti, fra cui \"Racing Luck\" (1924) e \"Keep Smiling\" (1925), e scrisse sceneggiature e soggetti di film. Uno di questi, \"Play Safe\" (1927), che interpret\u00f2 sotto la regia di Joseph Henabery, gli diede la notoriet\u00e0 anche come scrittore di testi.\nCon l'arrivo del cinema sonoro, il suo forte accento italiano lo danneggi\u00f2 nella recitazione, portandolo a privilegiare l'attivit\u00e0 di regista e di sceneggiatore a discapito della sua carriera di attore. Nel 1929 si trasfer\u00ec in Gran Bretagna, dove lavor\u00f2 come attore e regista: gir\u00f2 \"Adam's Apple\" (1928), \"Atlantic\" (1929), il suo maggior successo come interprete, \"The Compulsory Husband\" (1930), \"The Wife's Family\" (1932) e \"La moglie domata\" (1934).\nIl 29 aprile 1932, divorzi\u00f2 dalla moglie Gladys Frazin che pi\u00f9 tardi, nel 1939, si suicider\u00e0. Nel 1935, Banks incontr\u00f2 Gracie Fields, attrice e cantante di variet\u00e0, che spos\u00f2 nel 1940 e che sar\u00e0 interprete di alcuni dei suoi film.\nIl pi\u00f9 grande successo da regista di Banks fu \"No Limit\" (1935), cui seguirono \"Your Seats Please!\" (1937) e \"Smiling Along\" (1938). Essendo di nazionalit\u00e0 italiana, durante la seconda guerra mondiale Banks avrebbe potuto rientrare tra gli \"stranieri nemici\" della Gran Bretagna. Per evitare il rischio di venire internato, lasci\u00f2 le isole britanniche e si trasfer\u00ec prima in Canada e poi negli Stati Uniti, che, al momento, erano ancora un paese neutrale. Negli USA, Banks diresse Stan Laurel e Oliver Hardy in \"Ciao amici!\" (1941), usando il nome \"Montague Banks\".\nLa sua ultima apparizione fu nel 1945 in \"Una campana per Adano\" di Henry King.\nOltre alla fama internazionale, ottenuta con i successi cinematografici, nella sua citt\u00e0 natale \u00e8 ricordato come filantropo per i bisognosi. Da ricordare in proposito quanto riportato nel 1950 sul Giornale dell\u2019Emilia: \u201cSi \u00e8 prodigato in innumerevoli opere di che lo ricorderanno lungamente. Nonostante la sua intensa attivit\u00e0 in lontani paesi, \u00e8 sempre rimasto vicino agli uomini della sua terra.\u201d Nell\u2019anno successivo lo stesso giornale annunci\u00f2 che: \u201cPresto nella sua residenza cesenate, in quel di Belvedere, dovr\u00e0 sorgere una istituzione di che del generoso artista perpetuer\u00e0 la memoria\u201d. A tale proposito don Dino Cedioli, artefice coraggioso della realizzazione dell\u2019Istituto Medico PsicoPedagogico Pio XII che sorge nell\u2019ex-propriet\u00e0 di questo artista ha testimoniato: \u201cHo conosciuto Mario Bianchi nel 1947. Fui chiamato da lui per organizzare un\u2019assistenza ai bambini poveri di Cesena. Eravamo nel dopoguerra; allora le iniziative di carattere assistenziale erano carenti, le necessit\u00e0 erano molte e quindi lui si preoccup\u00f2 di fare qualche cosa per i bambini che andavano a scuola. Mi chiese se potevo fare una mensa per i bambini pi\u00f9 bisognosi. Disse: \u201cFaccia questa mensa, durante tutto l\u2019inverno, per il periodo scolastico; scelga un determinato numero di bambini della citt\u00e0 e quando ritorner\u00f2 provveder\u00f2 a saldare tutto il conto.\u201d Noi l\u2019abbiamo organizzata. Assistevamo durante l\u2019inverno, circa un centinaio di ragazzi, ogni giorno. Poi quando egli ritornava, in primavera, invitava tutti i bambini quass\u00f9 nella sua villa e preparava per loro una festicciola con una bella merenda.\u201d\nBanks ottenne anche la cittadinanza statunitense, ma mantenne quella italiana. Mor\u00ec ad Arona il 7 gennaio 1950, all'et\u00e0 di 52 anni, in seguito a un attacco cardiaco, mentre viaggiava in treno da Londra per tornare a Cesena.\nAula Didattica Monty Banks.\nNella sua citt\u00e0 natale \u00e8 attiva un'aula didattica in onore all'attore, regista e produttore cinematografico (Aula Didattica Monty Banks).\n\u00c8 un'iniziativa promossa dal comune, il corso \u00e8 aperto ai ragazzi e offre l'occasione di creare un video.\nVilla Monty Banks.\nNella sua citt\u00e0 natale, \u201cpresso la sua residenza in quel di Belvedere\u201c nel Giugno 2020 \u00e8 stato inaugurato il Resort Villa Monty Banks."}
{"id": "1285278", "revid": "767487", "url": "https://it.wikipedia.org/wiki?curid=1285278", "title": "Yves Larock", "text": "Attivo dal 2004, nel 2007 ha raggiunto la popolarit\u00e0 internazionale grazie al brano \"Rise Up\", che ha raggiunto ottimi risultati di vendita in tutta Europa."}
