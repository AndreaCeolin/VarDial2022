{"id": "1235499", "revid": "124998774", "url": "https://it.wikipedia.org/wiki?curid=1235499", "title": "Area naturale protetta di interesse locale Valle delle Fonti", "text": "La Valle delle Fonti, anche conosciuta come \"Via delle Fonti\", \u00e8 una area naturale protetta di interesse locale in provincia di Pisa. Essa \u00e8 situata nel contesto dei Monti Pisani.\nIl nome deriva dalla presenza, lungo il percorso che sale al monte, di numerose fonti dalle quali si dirama l'antico acquedotto mediceo pisano.\nFlora.\nLa vegetazione dei Monti pisani presenta caratteristiche diverse in base alla esposizione al sole durante la giornata. Dalla parte lucchese a N/E si trova un sottobosco ed un microclima pi\u00f9 umido, invece dalla parte pisana a S/O, influenzata anche dalla vicinanza del mare abbiamo un ambiente pi\u00f9 assolato e secco. Nelle zone di bassa quota di tutta la catena montuosa si trovano diffusi i vigneti, quindi si incontrano terrazzamenti di olivi, e nelle quote pi\u00f9 alte si trovano macchia mediterranea, pinete, castagneti, faggete e quercete.\nL'azione continua dell'uomo ha modificato nel tempo le tipicit\u00e0 floreali dei Monti pisani. Questa azione modificatrice cominciata sin dall'inizio dell'era quaternaria, quando i Monti pisani erano per lo pi\u00f9 occupati da leccete nelle zone pi\u00f9 temperate, per lasciare posto ai complessi boschivi di caducifoglie nelle zone mesofile. Attualmente la copertura vegetazionale \u00e8 rappresentata, a seconda del grado di occupazione umana, da boschi o garighe di sclerofille a dominanza di leccio, Quercus ilex L., boschi a castagno, pinete a pino marittimo, boschi misti di latifoglie, aree sottoposte a orticoltura e zone destinate a vigneti e oliveti. Le leccete sono estremamente ridotte e spesso costituite ormai per lo pi\u00f9 da individui ridotti a cespugli o comunque di ridotte dimensioni.\nMolto diffuse sono la felce mediterranea e il capelvenere, abbondanti lungo i corsi d'acqua della Valle delle Fonti, l'euforbia e il mirto che costella tutto l'itinerario del percorso della \"Via\" fino a Mirteto. Oltre a una quantit\u00e0 di piante da frutta inselvatichite tra cui fichi selvatici, sugheri monumentali e il Prunus cerasifera (ciliegia susina o Suregio o Mirabella o Mirabolana o Prugna Amolo, un antico ibrido naturale tra il susino e il ciliegio forse impiantato dalle comunit\u00e0 che abitavano la zona in passato).\nFauna.\nCome tutti gli ambienti naturali che hanno subito trasformazioni da parte dell'uomo la zona dei monti pisani si caratterizza come ecomosaico o \"mosaico ambientale\", cio\u00e8 come una zona interessata da un incremento della diversit\u00e0 di forme vegetali e animali. In particolare, lo studio della composizione e delle interazioni ecologiche delle comunit\u00e0 di uccelli e mammiferi \u00e8 ci\u00f2 che maggiormente permette di valutare la diversit\u00e0 e la complessit\u00e0 degli ambienti risultanti dall'azione dell'uomo.\nL'avifauna presente nel comprensorio dei Monti Pisani \u00e8 caratterizzata da specie rilevate lungo l'intero anno solare. Nel corso delle ricerche tese a censire le popolazioni di uccelli nidificanti e svernanti in Toscana \u00e8 stata attribuita al comprensorio la presenza di 16 ordini di uccelli e segnalati in particolare i seguenti esemplari: tuffetto, airone cenerino, tarabusino, garzetta, germano reale, fischione, alzavola, codone, poiana, gheppio, quaglia, fagiano, gallinella d\u2019acqua, gabbiano reale, gabbiano comune e pavoncella, colombaccio, tortora, cuculo, rapaci notturni tra cui, molto diffuso nei centri abitati del comprensorio, il barbagianni Tyto alba, succiacapre, rondone, martin pescatore, upupa, torcicollo, picchio verde, picchio rosso maggiore, e almeno 57 specie di passeriformi.\nLa creazione di ambienti variamente coltivati e spesso frammisti ai boschi, caratteristica pi\u00f9 diffusa sul versante pisano dove si trova il percorso della \"Valle delle Fonti\", ha dato origine a zone di transizione tra due ecosistemi differenti che si influenzano vicendevolmente, in cui \u00e8 attestata la presenza di un numero pi\u00f9 elevato di specie animali. Anche molte specie che solitamente hanno i loro nidi o posatoi nel bosco utilizzano le risorse alimentari presenti nei coltivi e nelle aree marginali di transizione. \u00c8 il caso di molti \"fringuellidi\", \"turdidi\",\" silvidi\" e uccelli predatori che si alimentano nelle aree coltivate dell'uomo. I rapaci notturni (barbagianni, allocco, civetta e assiolo) sono spesso avvistati negli ambienti umanizzati dove hanno insediato da lungo tempo anche i loro rifugi e nidi.\nIl popolamento di mammiferi dei Monti Pisani \u00e8 costituito anch'esso da specie legate alla presenza di ambienti umanizzati o seminaturali, di bosco o di aree limitrofe o aperte. Vi si trovano esemplari appartenenti a sei ordini ovvero il cinghiale, mammiferi predatori appartenenti alle famiglie dei \"mustelidi\" e dei \"canidi\", la lepre, il pipistrello, il toporagno dai denti bianchi e dai denti rossi, oltre ai topi propriamente detti, ovvero il ratto, l'arvicola, presente soprattutto nella fascia planiziale meridionale, il ghiro e l'istrice.\nStrutture ricettive.\nSede: Comune di San Giuliano Terme - Ufficio Ambiente - Via Niccolini 25 - 56017 San Giuliano Terme - Tel. 050819231/233/305/306"}
{"id": "1235502", "revid": "22356", "url": "https://it.wikipedia.org/wiki?curid=1235502", "title": "Kannemeyeriiformes", "text": "I Kannemeyeriiformes erano una famiglia di grandi, tozzi e lenti dicinodonti che vissero prosperosi nel Triassico. Tra i generi pi\u00f9 noti vi sono \"Kannemeyeria, Sinokannemeyeria, Dinodontosaurus, Stahleckeria, Dolichuranus, Wadiasaurus, Tetragonias, Moghreberia\" e \"Placerias\"."}
{"id": "1235504", "revid": "729019", "url": "https://it.wikipedia.org/wiki?curid=1235504", "title": "Castel Savello", "text": "Castel Savello di Albano sorge su un'altura solitaria, \"Monte Savello\", ai piedi dell'abitato di Albano Laziale.\nRoccaforte della famiglia Savelli, feudataria di quei luoghi, con vista su tutta la pianura costiera e sui retrostanti Colli Albani, venne raso al suolo nel 1435 dalle milizie del cardinal Vitelleschi, comandante delle truppe di Papa Eugenio IV, e mai ricostruito. I suoi ruderi, sui quali nel XVIII secolo si cerc\u00f2 di impiantare un nuovo insediamento, sono oggi propriet\u00e0 di un privato.\nNel 1963 Giorgio Schanzer cominci\u00f2 a ricostituire in una propriet\u00e0 coesa i tanti appezzamenti in cui era divisa la sommit\u00e0 del colle e per certe parti fino a fondo valle . Basandosi su somari per il carico dei materiali si cominci\u00f2 a fermare i crolli e bonificare la zona intorno ai cospicui ruderi."}
{"id": "1235506", "revid": "1086846", "url": "https://it.wikipedia.org/wiki?curid=1235506", "title": "Associazione Sportiva Livorno Calcio 2005-2006", "text": "Questa voce raccoglie le informazioni riguardanti l'Associazione Sportiva Livorno Calcio nelle competizioni ufficiali della stagione 2005-2006.\nStagione.\nIl Livorno parte con Roberto Donadoni come allenatore, il tecnico verr\u00e0 poi sostituito con Carlo Mazzone alla vigilia della 24\u00aa giornata.\nIl campionato dei labronici si chiude con un 9\u00ba posto finale, frutto dei 49 punti messi insieme, che, dopo le sentenze del CONI sullo scandalo Calciopoli e le relative penalizzazioni, diviene un 6\u00ba posto che permette la qualificazione alla Coppa UEFA 2006-2007.\nCristiano Lucarelli \u00e8 ancora il miglior realizzatore stagionale livornese con 19 reti, il 4\u00ba assoluto nella classifica marcatori dietro Toni (31), Trezeguet (23) e Suazo (22).\nIn Coppa Italia gli amaranto superano e , ma vengono poi eliminati dal al terzo turno.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1235507", "revid": "1745361", "url": "https://it.wikipedia.org/wiki?curid=1235507", "title": "Sogno del cavaliere", "text": "Il Sogno del cavaliere \u00e8 un dipinto a olio su tavola (17x17 cm) di Raffaello Sanzio, databile al 1503-1504 circa e conservato nella National Gallery di Londra. Probabilmente faceva parte di un dittico con le \"Tre Grazie\", oggi al Museo Cond\u00e9 di Chantilly.\nStoria.\nL'opera era, con le \"Tre Grazie\", nella collezione Borghese a Roma, dove venne acquistato alla fine del Settecento e trasportato in Inghilterra. Gi\u00e0 in raccolta Ottley, pass\u00f2 in altre collezioni private, prima di approdare al museo londinese, per acquisto, nel 1847.\nProposte di datazione recenti legano l'opera al 1503 o un periodo immediatamente successivo, quando l'artista si rec\u00f2 probabilmente a Roma per un breve soggiorno, in occasione della consacrazione di Giulio II a nuovo papa. Chastel pens\u00f2 a che il dittico potesse essere un'\"exhortatio ad iuvenem\" per un giovane rampollo di una casa aristocratica romana, magari Scipione di Tommaso Borghese, nato nel 1493.\nDell'opera resta un cartone preparatorio con i forellini lungo i bordi del disegno nel British Museum: anche per questo l'attribuzione \u00e8 ritenuta certa.\nDescrizione e stile.\nLa composizione, apparentemente semplice, \u00e8 il risultato di una ricerca sottile di equilibrio delle masse in primo piano e dei piani che digradano nel fondo, su un tema gradito agli ambienti intellettuali fiorentini, impregnati di neoplatonismo: quello dell'esortazione al bene, alla scelta dei piaceri dell'anima piuttosto che di quelli del corpo. L'interpretazione del quadro \u00e8 controversa. Si \u00e8 parlato un \"Ercole al bivio\" o di un \"Ercole tra le Esperidi\" o il \"Sonno di Scipione l'Africano\". Secondo Andr\u00e9 Chastel l'iconografia del dipinto trae le sue fonti nel poema di Silio Italico \"Punica\", ritrovato dall'umanista Poggio Bracciolini nel 1417, e dal ciceroniano \"Somnium Scipionis\" nel commento di Macrobio. Scipione infatti, sostituito a Ercole nell'apologo di Prodico, \u00e8 al centro di una storia moralizzata, davanti alla scelta tra Pallade e Venere, simboli rispettivamente di conoscenza superiore e di piacere terreno.\nLe due figure femminili sono infatti proiezioni del sogno del cavaliere al centro, addormentato sullo scudo: la \"Virt\u00f9\" (\"Virtus\"), davanti a un passo montano impervio, e il \"Piacere\" (\"Voluptas\"), con gli abiti pi\u00f9 sciolti. Esse gli offrono gli attributi ideali del suo compiti: la spada (cio\u00e8 l'arte militare, nonch\u00e9 la vita attiva), il libro (la conoscenza, lo studio, quindi la vita contemplativa) e il fiore (l'amore). Le due figure allegoriche non sembrano per\u00f2 essere contrapposte, con una bilanciata simmetria tra le due figure, evidenziata dall'asse dell'alberello al centro: potrebbe essere un riferimento alle teorie neoplatoniche, che implicano l'armonizzazione delle due inclinazioni.\nLe \"Grazie\" rappresenterebbero la conclusione della scelta del cavaliere, con i pomi delle Esperidi offerti come ricompensa.\nIl fascino dell'opera risiede nell'apparente spontaneit\u00e0 e semplicit\u00e0 della composizione, in realt\u00e0 giocata su un delicato equilibrio di linee e piani, col fondale che emerge, le colline che hanno la stessa inclinazione del corpo del cavaliere dormiente, la leggiadra apparizione delle due personificazioni."}
{"id": "1235509", "revid": "125872900", "url": "https://it.wikipedia.org/wiki?curid=1235509", "title": "Madonna Sistina", "text": "La Madonna Sistina \u00e8 un dipinto a olio su tela (265x196 cm) di Raffaello, databile al 1513-1514 circa e conservato nella Gem\u00e4ldegalerie di Dresda.\nIl dipinto \u00e8 considerato unanimemente uno dei massimi capolavori dell'arte occidentale per numerose ragioni, prime fra tutte la complessit\u00e0 concettuale e simbolica nascosta dietro l'apparente semplicit\u00e0 dell'immagine e l'unione armonica fra l'ideale di bellezza greco-romana e il sentimento religioso cristiano. La sua alienazione dalla sede sacra per cui era stato dipinto (il convento di San Sisto a Piacenza) e il trasporto nella galleria profana di Augusto III di Polonia ha inoltre suscitato negli intellettuali del XVIII secolo una profonda riflessione sulla mutazione della funzione dell'opera, passata da immagine devozionale a manufatto estetico, generando di fatto la discrepanza fra arte d'uso (artigianato) e belle arti.\nStoria.\nLa datazione dell'opera risale alla prima met\u00e0 degli anni '10 del XVI secolo, si basa su dati stilistici ed \u00e8 in genere legata ai primi anni del pontificato di Leone X, prima della \"Estasi di Santa Cecilia\". Giorgio Vasari non specifica l'anno di realizzazione, ma racconta che l'opera \u00e8 stata dipinta per la chiesa del convento di San Sisto a Piacenza, come conferma la presenza dei due santi Sisto e Barbara, le cui spoglie sono conservate nella chiesa e ivi venerate.\nInsolito per Raffaello in quegli anni \u00e8 il supporto su tela, che ha dato adito a varie ipotesi. Secondo Rumohr l'opera era destinata a essere usata anche come stendardo processionale. Un'altra ipotesi, meno seguita, \u00e8 quella che vuole il dipinto eseguito per la tomba di Giulio II, come farebbero pensare i santi Sisto, protettore di Sisto IV e quindi dei della Rovere, e Barbara, confortatrice nell'estrema ora, e i due angioletti spiegati come genietti funerari. Esiste anche una tradizione tardo-settecentesca (dal monaco locale Oddone Ferrari in poi) che vuole la tela acquistata dai monaci piacentini dalla vendita dei beni di papa Giulio II dopo la sua morte. In realt\u00e0 sono ben noti i progetti michelangioleschi richiesti dal papa e dai suoi eredi per la sepoltura del pontefice, e in nessuno di questi si parla dell'inserimento di un'ancona. L'ipotesi pi\u00f9 seguita dalla critica moderna \u00e8 quella di Marielene Putscher (1955), secondo cui il dipinto era stato commissionato e ideato specificatamente per la sede piacentina, costruita proprio in quegli stessi anni, e doveva simulare una finestra al centro dell'abside o, come ipotizzato da altri, dell'altare maggiore.\nSecondo la tradizione sette-ottocentesca la Madonna avrebbe le sembianze della Fornarina, il papa quelle di Giulio II (con le ghiande roveresche ricamate sul piviale come simbolo iconografico) e santa Barbara quelle di sua nipote Giulia Orsini. La somiglianza col papa venne confermata da Cavalcaselle, St\u00fcber e Filippini, mentre per santa Barbara venne fatto anche il nome di Lucrezia della Rovere, altra nipote del pontefice. Per quanto riguarda il modello della Madonna gli storici, a partire dal Passavant, riconducono la figura della Vergine al ritratto della Velata.\nIl dipinto venne venduto nel 1754 ad Augusto III di Polonia. Il monarca, essendo a titolo originario elettore di Sassonia col nome di Federico Augusto II, integr\u00f2 la tela alla collezione che costitu\u00ec il nucleo dell'attuale Gem\u00e4ldegalerie Alte Meister, e al suo arrivo a Dresda avrebbe accolto il dipinto nella sala del trono esclamando \u00abFate posto per il grande Raffaello\u00bb. Nel secondo dopoguerra il dipinto fu trafugato e trasferito a Mosca nel 1945, ma fece ritorno a Dresda nell'ottobre 1955.\nDal 1754 il dipinto di Raffaello \u00e8 stato sostituito con una copia di autore ignoto (tradizionalmente riconosciuto in Giuseppe Nogari) dipinta circa un secolo prima. La copia \u00e8 identica all'originale nella dimensione, ma leggermente pi\u00f9 bassa perch\u00e9 manca la fascia superiore con l'asta che regge la tenda verde: questa parte del dipinto era infatti ripiegata dietro il telaio e nascosta dalla cornice, e quindi invisibile al copista.\nDescrizione e stile.\nUna tenda verde scostata rivela una stupefacente epifania mariana, tra i santi papa Sisto II e Barbara. Maria, a tutta figura, appare discendere su un tappeto di nubi (composte da una miriade di cherubini) col Bambino in braccio. Madre e figlio incedono diritti e guardano direttamente verso lo spettatore, Sisto e Barbara invece rivolgono sguardi, gesti e pose del corpo in direzioni opposta, il primo tendendo verso l'alto e la seconda verso il basso. Il moto, pi\u00f9 che dalla disposizione delle membra, \u00e8 suggerito dalla caduta delle pieghe della veste, mosse come da un venticello. La gestualit\u00e0 dei due santi accentua il momento teatrale e suggerisce a Maria e al Bambino la presenza dei fedeli, ovvero gli spettatori del dipinto, in un caso esemplare di \"rottura della quarta parete\". In basso, il bordo inferiore \u00e8 trattato come un parapetto di legno, dove san Sisto ha appoggiato il triregno e, al centro, si affacciano due squisiti angioletti pensosi, tra le realizzazioni pi\u00f9 popolari del Sanzio e della cultura figurativa del Rinascimento in generale, spesso riprodotti come soggetto indipendente.\nNon ha precedenti il rapporto cos\u00ec diretto e teatrale fra la divinit\u00e0 e il fedele, che diviene a pieno diritto un elemento fondamentale della rappresentazione, alla cui presenza alludono in maniera esplicita i santi. Gli artisti precedenti si erano limitati al massimo a rappresentare una o pi\u00f9 figure che guardavano lo spettatore e richiamavano la sua attenzione, indicando magari il centro della scena, ma nel dipinto Raffaello invece Maria e il Bambino sembrano discendere dal cielo appositamente per lo spettatore, che diventa dunque protagonista del dipinto. Maria diventa l'intercessora fra cielo e terra, con i santi che fanno da mediatori, attraverso una catena di sguardi circolare. Non si tratta quindi di una visione del divino da parte dei devoti, ma del divino che appare e va verso i devoti. Il Bambino \u00e8 come offerto alla devozione, prefigurando anche il suo sacrificio per la salvezza dell'umanit\u00e0.\nIl taglio moderno \u00e8 sottolineato dalla veste semplice e disadorna di Maria, che incede scalza, ma circondata dalla luce. L'umanizzazione della divinit\u00e0 \u00e8 riscattata dalla bellezza sovrannaturale di rara perfezione e dal calore luminoso che circondano la sua apparizione.\nI colori dominanti sono intonati a una tavolozza fredda, ravvivata qua e l\u00e0 da zone di giallo e di rosso.\nSecondo Rudolf Steiner la rappresentazione di Ges\u00f9 con lo sfondo degli angeli in forma di nubi appare come nato dalle stesse nubi."}
{"id": "1235511", "revid": "1543377", "url": "https://it.wikipedia.org/wiki?curid=1235511", "title": "La barca di Dante", "text": "La barca di Dante (\"La Barque de Dante\") \u00e8 un dipinto ad olio su tela (189x246 cm) del pittore francese Eug\u00e8ne Delacroix, realizzato nel 1822 e conservato al Mus\u00e9e du Louvre di Parigi.\nIl soggetto del dipinto, esposto al \"Salon\" del 1822, \u00e8 esplicitamente desunto dall\"'Inferno\" dantesco: ad esser raffigurati, infatti, sono Dante e Virgilio traghettati dal demonio Flegias al di l\u00e0 dello Stige, fino all'infuocata citt\u00e0 di Dite.\nDescrizione.\nIl soggetto del dipinto \u00e8 tratto dall'ottavo canto dell\"'Inferno\" dantesco. In primo piano sono ritratti Dante, che indossa un cappuccio rosso e un abito verde e bianco, e il maestro Virgilio mentre attraversano il largo fossato del fiume Stige su un'imbarcazione pilotata da Flegias, il custode del quinto cerchio. Ebbene, mentre il demone nocchiero traghetta Virgilio e il suo discepolo al di l\u00e0 delle acque melmose, dove si ergono le mura della citt\u00e0 di Dite, la navicella viene attaccata dai dannati della palude stigia, dove iracondi e accidiosi scontano la loro pena eterna.\nDante, preso da un sentimento di sgomento e raccapriccio, alla vista degli spiriti leva il braccio in alto come per allontanarsene. Virgilio, avvolto in un mantello marrone e con la testa cinta da una corona d'alloro, riesce invece a dominare le forze sotterranee e, mosso a piet\u00e0, cerca di infondere coraggio nel discepolo tenendogli la mano; Flegias, visto di tergo, \u00e8 ammantato solo in un drappo azzurro. Alla stagnante immobilit\u00e0 dello Stige si oppone la furia imponente degli iracondi, collocati al di sotto dei due pellegrini e del demonio. I dannati, immersi nell'acqua fangosa, si dimenano contro loro stessi, mordendosi a vicenda, preda della loro stessa rabbia; tra le \"fangose genti\" (Inf VIII 59) si scorge il fiorentino Filippo Argenti, che furibondo tenta di rovesciare la barca. Dall'ambientazione buia e tenebrosa, infine, emergono in fondo le mura di ferro incandescenti che cingono la citt\u00e0 di Dite, circondata dalla palude.\nDal punto di vista stilistico, tra i punti di riferimento pi\u00f9 evidenti appaiono Michelangelo, per la trattazione chiaroscurale dei corpi dei dannati, e \"La zattera della Medusa\" di Th\u00e9odore G\u00e9ricault, dal quale riprende lo stile fortemente emotivo e la costruzione piramidale. Il perimetro di questa piramide, in particolare, \u00e8 definito dalle masse imponenti dei passeggeri della barca, con la diagonale principale della tela impostata lungo il braccio alzato di Dante. I corpi dei dannati, invece, disegnano forme concave che, amplificando e riproponendo il moto ondoso della palude, enfatizzano l'instabilit\u00e0 dell'imbarcazione.\nStoria del dipinto.\nNel 1821, in una lettera indirizzata alla sorella Henriette de Verniac, Delacroix espresse il proprio desiderio di realizzare un dipinto per il \"Salon\" parigino dell'anno successivo, cos\u00ec da \u00abacquistare un po' di notoriet\u00e0\u00bb. Per il soggetto, il pittore decise di rivolgersi al modello dantesco della \"Commedia\", ravvivatosi nel fervore del clima romantico. Inizialmente nel quadro doveva essere raffigurato un episodio del proemio, quello dell'incontro di Dante con la lupa, simbolo di brame insaziabili (If I 49-50); solo successivamente Delacroix scelse un altro momento del viaggio ultraterreno del poeta, forse ancora pi\u00f9 drammatico, quello dei due pellegrini trasportati da Flegias al di l\u00e0 dello Stige. Il dipinto, steso in due mesi e mezzo, fu esibito il 24 aprile 1822 sotto il titolo \"Dante et Virgile conduits par Phl\u00e9gias, traversent le lac qui entoure les murailles de la ville infernale de Dit\u00e9\"; la lunga gestazione dell'opera e la prolungata permanenza nello studio resero Delacroix assai debole e bisognoso di un recupero completo delle forze.\nI critici si divisero in due: ci fu chi espresse il proprio scontento per lo stile pittorico adottato da Delacroix (uno dei giudici del \"Salon\", \u00c9tienne-Jean Del\u00e9cluze, defin\u00ec l'opera \u00abuna vera e propria imbrattatura\u00bb), ma non mancarono i ferventi ammiratori, come un secondo giudice, Antoine-Jean Gros, che paragon\u00f2 \"La barca di Dante\" ai quadri di Rubens.\nL'opera fu acquistata nell'estate del 1822 dallo Stato Francese per una somma di duemila franchi, per conservarla nel palazzo del Lussemburgo; fu trasferita al Mus\u00e9e du Louvre (sua sede attuale) undici anni dopo la morte di Delacroix, nel 1874."}
{"id": "1235516", "revid": "602145", "url": "https://it.wikipedia.org/wiki?curid=1235516", "title": "Ritratto di Leone X con i cardinali Giulio de' Medici e Luigi de' Rossi", "text": "Il Ritratto di Leone X con i cardinali Giulio de' Medici e Luigi de' Rossi \u00e8 un dipinto a olio su tavola (155,2x118,9\u00a0cm) di Raffaello Sanzio, databile al 1518. \nIl grande ritratto del papa venne inviato a Firenze nel 1518 per rappresentare il pontefice, impossibilitato a spostarsi, alle nozze del nipote Lorenzo duca di Urbino con la nobildonna francese Madeleine de La Tour d'Auvergne (parente del re di Francia Francesco I), dalla cui unione nacque Caterina de' Medici. Il ritratto venne sistemato in Palazzo Medici e le fonti lo ricordano \"sopra alla tavola dove mangiava la Duchessa e gli altri signori, in mezzo, che veramente rallegrava ogni cosa\".\nVasari ne fece una descrizione di stupefatta ammirazione, che ben rievoca l'impressione che l'opera fece presso i contemporanei: incantava l'acuta descrizione degli oggetti, la resa minuziosa dei dettagli preziosi e soprattutto \"i lumi delle finestre, le spalle del papa e il rigirare delle stanze\" riflessi nel pomello della sedia camerale.\nNe furono fatte varie copie, tra cui una del Vasari stesso nel 1536; lo storico aretino riporta anche una storia secondo cui una copia di Andrea del Sarto (oggi a Napoli) venne spedita al posto dell'originale a Federico II Gonzaga, che l'aveva ammirato in casa di Ottaviano de' Medici e tanto aveva insistito per avere l'opera con Clemente VII; in realt\u00e0 si pensa si tratti di un falso racconto, poich\u00e9 dal carteggio si evince che il marchese non ricevette il dipinto prima del 1525.\nNel 1589 \u00e8 inventariato agli Uffizi e dal 1799 al 1816 fin\u00ec in Francia tra le prede napoleoniche.\nCon l'unione di Uffizi e Galleria Palatina, il direttore Eike Schmidt ha portato avanti un riordino delle collezioni, destinando il ritratto alla galleria palatina di palazzo Pitti, dove l'opera si trovava fino al XIX secolo.\nDopo il restauro del 1995, la tavola \u00e8 stata di nuovo restaurata nel 2017-2018\nDescrizione e stile.\nCon questo ritratto ufficiale, Raffaello prosegu\u00ec nell'opera di rinnovo della tradizione gi\u00e0 avviata con il \"Ritratto di Giulio II\". Il papa, vestito col camauro, la mozzetta e una veste di velluto bordata di pelliccia e riccamente decorata, \u00e8 infatti seduto a un tavolo coperto da un drappo rosso sulla sedia camerale sul cui pomello si vede un riflesso della finestra e della stanza. La composizione si svolge in diagonale, anzich\u00e9 di profilo o frontalmente come di solito, e il papa non \u00e8 ritratto in maniera impostata, ma intento alla lettura, appena sospesa, di un prezioso manoscritto miniato (un \"libro d'ore\"), lente d'ingrandimento alla mano, vicino a una campanella riccamente ornata a cesello, usata per chiamare i servitori e i cortigiani. Gli oggetti sul tavolo alludono senza dubbio ai gusti raffinati del Papa mecenate. Pochi accenni spaziali mostrano un pilastro della stanza, con cornici spezzate.\nDietro di lui stanno due cardinali cugini, Giulio de' Medici (futuro Clemente VII, a sinistra) e Luigi de' Rossi (a destra), in assenza di azione che accentua il carattere \"storico\" della rappresentazione. Queste due figure, aggiunte in un secondo momento (come testimonia l'assenza di disegno sottostante), sono solitamente riferite a un aiuto di bottega, magari Giulio Romano: il ritratto acquis\u00ec quindi poco dopo anche il valore di esaltazione dinastica. Essi dimostrano una notevole familiarit\u00e0, col gesto del cardinal de' Rossi che poggia le mani sullo schienale della sedia e guarda direttamente lo spettatore, come se ne percepisse la presenza; gli altri sguardi invece divergono, quasi ad amplificare lo spazio su molteplici direttrici.\nIl ritratto del papa \u00e8 altamente individuato nella fisionomia, come il volto tondo e dal mento gonfio, il naso grande e arcuato, lo sguardo intenso, rivolto a un punto indefinito nella stanza, i solchi ai lati della bocca, sulla fronte le leggere occhiaie, oltre alla leggera ricrescita della barba.\nIl punto di vista \u00e8 leggermente rialzato e il taglio del tavolo dai bordi del dipinto creano un effetto particolarmente innovativo, che evidenzia le direttrici diagonali: l'effetto \u00e8 quello di uno spazio aperto che prosegue in tutte le direzioni, coinvolgendo al massimo lo spettatore che si trova vivamente partecipe alla scena.\nI colori si basano su una stupenda \"sinfonia dei rossi\", dal purpureo del copricapo di velluto, alle sete cardinalizie dai toni accesi, fino allo scarlatto del drappo lanoso sul tavolo e alla tinta sanguigna delle frange e della stoffa sulla sedia.\nL'atmosfera pacata ma allusiva al potere papale e allo splendore della sua corte e l'armonia dell'intera composizione fanno di questo dipinto una delle opere pi\u00f9 significative e ammirate degli ultimi anni dell'artista."}
{"id": "1235520", "revid": "287204", "url": "https://it.wikipedia.org/wiki?curid=1235520", "title": "Kargopol'", "text": "Kargopol' (, anche \"Kargopol\") \u00e8 una citt\u00e0 della Russia, nell'Oblast' di Arcangelo. La citt\u00e0 \u00e8 il capoluogo del Kargopol'skij rajon e si trova sulle sponde del fiume Onega. Kargopol a partire dal collasso dell'Unione Sovietica ha avuto un calo demografico: nel 1989 contava 12.495 abitanti, mentre nel 2002 contava 11.192 abitanti, nel 2007 10.900.\nStoria.\nNon \u00e8 chiara la data di fondazione di Kargopol'; i primi cenni storici si hanno nel 1146, quando era una stazione commerciale della Repubblica di Novgorod e uno degli insediamenti permanenti slavi pi\u00f9 a nord.\nNonostante la documentazione relativa agli inizi della sua storia sia scarsa, si ritiene che Kargopol' fosse una delle pi\u00f9 significative aree commerciali dei Bjarmaland (in lingua russa \u0411\u044f\u0440\u043c\u0430\u043b\u0430\u043d\u0434) nel corso del XIII secolo e del XIV secolo. Nel 1447 fu il luogo dove Dmitry \u0160emjaka (in lingua russa \u0414\u043c\u0438\u0442\u0440\u044b \u0428\u0435\u043c\u0439\u0430\u043a\u0430) trov\u00f2 rifugio dalla collera di Vasilij II.\nSituata sull'antica strada tra Mosca e Arcangelo (citt\u00e0), Kargopol divenne una delle pi\u00f9 fiorenti citt\u00e0 della Russia, specialmente dopo che la Compagnia Moscovita inizi\u00f2 ad operare nella met\u00e0 del XVI secolo. Nel XVII secolo, durante il suo periodo di massimo splendore, Kargopol divent\u00f2 la culla di uno specifico tipo di architettura medioevale russa.\nCultura.\nArchitettura.\nAlcune cattedrali in legno e pietra bianca costruite in quel periodo sussistono nella citt\u00e0 e nelle sue vicinanze. Il pi\u00f9 antico di questi edifici \u00e8 la Cattedrale della Nativit\u00e0 di Cristo costruita in dolomite dai novgorodiani e consacrata nel 1562. Dopo che la Russia riconquist\u00f2 l'accesso al Mar Baltico e dopo la fondazione di San Pietroburgo, Kargopol' gradualmente perse importanza."}
{"id": "1235530", "revid": "729019", "url": "https://it.wikipedia.org/wiki?curid=1235530", "title": "Krasino", "text": "Krasino (in russo Kpac\u0438\u043do) \u00e8 un piccolo insediamento russo facente parte dell'Oblast' di Arcangelo, sull'isola meridionale della Novaja Zemlja."}
{"id": "1235533", "revid": "124215676", "url": "https://it.wikipedia.org/wiki?curid=1235533", "title": "Marghine", "text": "Il M\u00e0rghine \u00e8 una subregione del Logudoro nella Sardegna centro-occidentale con popolazione di abitanti. Il centro abitato principale \u00e8 Macomer che ha una popolazione di circa abitanti.\nGeografia fisica.\nTerritorio.\nSi estende a nord dall'altopiano di Abbasanta e ricade per intero nella provincia di Nuoro; \u00e8 attraversato in senso longitudinale dalla catena montuosa omonima. Tra le cime pi\u00f9 alte si distinguono il monte Santu Padre ( metri), punta Lammeddari ( metri) e infine la pi\u00f9 alta punta Palai, che si eleva a quota metri s.l.m. I centri urbani che si trovano nella subregione sono Birori, Bolotana, Borore, Bortigali, Dualchi, Lei, Macomer, Sindia, Noragugume, Silanus.\nLungo le pendici meridionali della catena montuosa corre la strada statale 129 Trasversale Sarda, che unisce tra loro i centri abitati di Bortigali, Silanus e Lei; poco distante dall'asse viario si trova Bolotana.\nVerso nord-ovest si estende l'altopiano di Campeda, posto ad un'altitudine media di 650 metri, ed attraversato dalla strada statale 131 Carlo Felice. In questa zona si trova Mulargia, piccolo centro frazione di Bortigali, la cui attivit\u00e0 economica prevalente ha carattere agro-pastorale. \u00c8 inoltre il paese pi\u00f9 alto del Marghine, posto ad un'altitudine di 700 metri.\nMonumenti e luoghi d'interesse.\nNella parte nord-orientale si estende foresta Burgos, in parte gestita dall'Ente foreste della Sardegna. Nella zona si trovano numerosi nuraghi, alcuni dei quali sono nuraghe Orolo, nuraghe Ponte, nuraghe Santa Barbara, nuraghe Santa Sabina, nuraghe Orolio e nuraghe Corbos.\nSociet\u00e0.\nIstituzioni, enti e associazioni.\nSul territorio del Marghine sono attive varie istituzioni ed enti pubblici che si propongono lo sviluppo economico, sociale e culturale, tra cui l'Unione dei comuni del Marghine, che ha sostituito la precedente comunit\u00e0 montana del Marghine-Planargia, ed il GAL Marghine, il gruppo di azione locale nato nell'ambito della programmazione dei fondi europei per lo sviluppo rurale (FEASR), che coinvolge tutti i dieci comuni dell'area."}
{"id": "1235534", "revid": "767487", "url": "https://it.wikipedia.org/wiki?curid=1235534", "title": "Beli\u0219", "text": "Beli\u015f (in ungherese \"J\u00f3sikafalva\") \u00e8 un comune della Romania di 1.346 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 7 villaggi: B\u0103lce\u0219ti, Beli\u0219, Dealu Botii, Giurcu\u021ba de Sus, Giurcu\u021ba de Jos, Poiana Horea, Smida."}
{"id": "1235535", "revid": "767487", "url": "https://it.wikipedia.org/wiki?curid=1235535", "title": "Aluni\u0219 (Cluj)", "text": "Aluni\u015f (in ungherese \"Kecsed\") \u00e8 un comune della Romania di 1.329 abitanti, ubicato nel distretto di Cluj, nella regione storica della Transilvania.\nGeografia fisica.\nIl comune \u00e8 situato sulle colline \"Dejului\" ed \u00e8 bagnato dal fiume Valea M\u0103rului, a 46\u00a0km da Cluj Napoca e 22\u00a0km da Dej. Dal punto di vista amministrativo \u00e8 formato dall'unione di 5 villaggi: Aluni\u0219, Corneni, Ghirolt, Pruneni, Vale.\nSociet\u00e0.\nEvoluzione demografica.\nIn base ai censimenti, la popolazione \u00e8 cos\u00ec divisa dal punto di vista etnico:"}
{"id": "1235536", "revid": "767487", "url": "https://it.wikipedia.org/wiki?curid=1235536", "title": "Jos\u00e9 Padilla (disc jockey)", "text": "Biografia.\nNato a Barcellona, Padilla si trasfer\u00ec ad Ibiza nel 1975, cominciando la sua attivit\u00e0 di DJ al Caf\u00e9 del Mar nel 1991. Nel 1994 cre\u00f2 la prima compilation \"Caf\u00e9 del Mar\" per l'etichetta React. La serie vanta oltre 10 volumi e diversi album extra rispetto al filone principale. Allo stesso tempo, Padilla contribu\u00ec alla creazione dell'etichetta propria del Caf\u00e8 del Mar. Sue sono le selezioni delle tracce dei primi sei album e dell'edizione speciale per il 20\u00ba anniversario del locale.\nBench\u00e9 molti suoi pezzi siano apparsi in diverse compilation, soltanto nel 1998 usc\u00ec il suo primo album, \"Souvenir\", per l'etichetta Mercury Records, grazie alle collaborazioni con diversi musicisti del panorama chill-out, inclusi Lenny Ibizarre e Paco Fern\u00e1ndez. Il suo secondo album, \"Navigator\", usc\u00ec nel 2001.\n12 anni dopo la sua prima compilation \"Caf\u00e8 del Mar\" usc\u00ec la sua nuova selezione di brani Cafe Solo' per l'etichetta Resist (il nuovo nome della React).\nNel 2011 vide la luce la nuova CD compilation \"Here comes the sunset\" vol. 4, e dopo anni Padilla si leg\u00f2 di nuovo ad una spiaggia, questa volta in Italia, a Fregene.\nDopo una performance al Singita, miracle beach Padilla rimase incantato dallo splendido tramonto e dalla atmosfera di questa angolo di paradiso e inizia una collaborazione a lungo termine con l'etichetta greca Klik Records.\nSi \u00e8 spento a Ibiza dopo una battaglia contro il cancro nella notte del 19 ottobre 2020.\nDiscografia.\nDi seguito sono riportati gli album a cui ha collaborato e partecipato Jos\u00e9 Padilla:\nAltri progetti.\n2011: pubblicazione del singolo 'Spring rain' dei Nine 2 Six, producer Frankie Marlowe, su 'Bella musica' vol. 6"}
{"id": "1235538", "revid": "92719", "url": "https://it.wikipedia.org/wiki?curid=1235538", "title": "Alepisauro", "text": ""}
{"id": "1235539", "revid": "206466", "url": "https://it.wikipedia.org/wiki?curid=1235539", "title": "Jos\u00e9 Padilla", "text": ""}
{"id": "1235540", "revid": "767487", "url": "https://it.wikipedia.org/wiki?curid=1235540", "title": "Cuzdrioara", "text": "Cuzdrioara (in ungherese \"Koz\u00e1rv\u00e1r\", in tedesco \"Kutzerwaar\") \u00e8 un comune della Romania di 3.014 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Cuzdrioara, M\u0103n\u0103\u0219turel, Valea G\u00e2rboului."}
{"id": "1235541", "revid": "767487", "url": "https://it.wikipedia.org/wiki?curid=1235541", "title": "C\u00e2\u021bc\u0103u", "text": "C\u00e2\u021bc\u0103u (in ungherese \"Kack\u00f3\") \u00e8 un comune della Romania di 2.430 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: C\u00e2\u021bc\u0103u, Muncel, S\u0103li\u0219ca ed \u00e8 situato lungo la riva destra del fiume Some\u0219 a 72 chilometri da Cluj Napoca.\nStoria.\nIl comune \u00e8 menzionato per la prima volta in un documento ufficiale nel 1348 col nome \"Kaczko\". La frazione Muncel appare nel 1553 mentre S\u0103li\u0219ca nel 1405.\nDurante la Rivoluzione del 1848 fu combattuta una battaglia dal generale polacco J\u00f3zef Bem.\nSociet\u00e0.\nEvoluzione demografica.\nIn base al censimento del 2002 il comune aveva 2.486 abitanti. L'evoluzione demografica ed etnica del comune \u00e8 la seguente:"}
{"id": "1235544", "revid": "767487", "url": "https://it.wikipedia.org/wiki?curid=1235544", "title": "G\u00e2rb\u0103u", "text": "G\u00e2rb\u0103u (in ungherese \"Magyargorb\u00f3\", in tedesco \"Ungarisch Gorbau\") \u00e8 un comune della Romania di 2.622 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: Corne\u0219ti, G\u00e2rb\u0103u, N\u0103d\u0103\u0219elu, Turea, Vistea.\nDal 2008 \u00e8 parte integrante della Zona metropolitana di Cluj Napoca."}
{"id": "1235548", "revid": "767487", "url": "https://it.wikipedia.org/wiki?curid=1235548", "title": "Jichi\u0219u de Jos", "text": "Jichi\u0219u de Jos (in ungherese \"Als\u00f3gy\u00e9k\u00e9nyes\", in tedesco \"Unterrohrbach\") \u00e8 un comune della Romania di 1.258 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: Codor, Jichi\u0219u de Jos, Jichi\u0219u de Sus, \u0218ig\u0103u, T\u0103rpiu."}
{"id": "1235551", "revid": "767487", "url": "https://it.wikipedia.org/wiki?curid=1235551", "title": "Aiton (Romania)", "text": "Aiton (in ungherese \"Ajton\", in tedesco \"Eiten\") \u00e8 un comune della Romania di abitanti (dati 2009), ubicato nel distretto di Cluj, nella regione storica della Transilvania. \u00c8 situato 30 km sud-est da Cluj-Napoca e 16 km nord-est da Turda.\nIl comune \u00e8 formato dall'unione di 2 villaggi: Aiton e Rediu.\nDal 2008 \u00e8 parte integrante della Zona metropolitana di Cluj-Napoca.\nStoria.\nIn epoca Romana, Aiton era situato sulla strada di comunicazione che univa Potaissa (Turda) a Napoca; di questa opera stradale sono tuttora visibili alcuni resti, in particolare nel cortile dell'edificio scolastico. Nel XVIII secolo venne inoltre scoperta una pietra miliare, una copia della quale \u00e8 anche esposta a Turda.\nI primi documenti che citano Aiton risalgono al 1320 (con il nome \"Villa Ohthunth\") ed al 1329 (con il nome \"Athon\").\nSociet\u00e0.\nEvoluzione demografica.\nLa popolazione nel 2002 era di 1.338 abitanti, dei quali 1.154 Romeni e 181 Ungheresi.\nStruttura Etnica.\nEvoluzione dal punto di vista etnico nel corso degli anni:"}
{"id": "1235552", "revid": "287204", "url": "https://it.wikipedia.org/wiki?curid=1235552", "title": "Mato\u010dkin \u0160ar", "text": "Mato\u010dkin \u0160ar (in russo \u041c\u0430\u0442\u043e\u0447\u043a\u0438\u043d \u0428\u0430\u0440) \u00e8 un antico villaggio di pescatori russo sull'isola Severnyj, la grande isola settentrionale della Novaja Zemlja, nell'Oblast' di Arcangelo. Pi\u00f9 precisamente, il villaggio \u00e8 situato sulla riva settentrionale dello stretto di Mato\u010dkin (da cui prende il nome) che separa Severnyj dall'isola Ju\u017enyj. \nIl villaggio \u00e8 uno degli insediamenti pi\u00f9 settentrionali al mondo, come lo sono la citt\u00e0 norvegese Ny-\u00c5lesund, la canadese Alert, la groenlandese Nord, la russa Tiksi o la statunitense Utqia\u0121vik."}
{"id": "1235553", "revid": "767487", "url": "https://it.wikipedia.org/wiki?curid=1235553", "title": "Valea Ierii", "text": "Valea Ierii (in ungherese \"J\u00e1ravize\") \u00e8 un comune della Romania di 940 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 4 villaggi: Caps, Cerc, Plopi, Valea Ierii."}
{"id": "1235556", "revid": "33689", "url": "https://it.wikipedia.org/wiki?curid=1235556", "title": "Buzzer", "text": ""}
{"id": "1235559", "revid": "767487", "url": "https://it.wikipedia.org/wiki?curid=1235559", "title": "Platte (fiume)", "text": "Il Platte \u00e8 un fiume degli Stati Uniti che scorre nello Stato del Nebraska prima di unirsi col fiume Missouri di cui \u00e8 uno dei principali affluenti occidentali.\nDescrizione.\nIl fiume ha origine nell'area occidentale dello Stato del Nebraska dalla confluenza del North Platte e del South Platte che scendono dalle Montagne Rocciose. Il fiume scorre prevalentemente verso oriente descrivendo un ampio arco verso sud nel suo corso medio. Dopo aver ricevuto da nord il fiume \"Loup\" prosegue verso est per poi piegare verso sud ed infine scorre verso oriente per confluire nel fiume Missouri a sud di Omaha.\nSe si considera la lunghezza combinata del Platte e del North Platte il fiume ha una lunghezza complessiva di 1.594\u00a0km e copre un bacino di 233.100\u00a0km\u00b2.\nStoria.\nIl primo europeo che esplor\u00f2 il fiume fu il francese \u00c9tienne de Veniard nel 1714 che lo chiam\u00f2 \"Nebraskier\". Il nome francese Platte (piatto) si afferm\u00f2 successivamente. Nel 1820 il fiume fu esplorato dalla spedizione del maggiore Stephen Harriman Long. Il fiume ha rivestito un ruolo fondamentale per l'espansione degli europei verso occidente. Dapprima i francesi lo risalirono per il commercio di pellicce poi nel corso dell'Ottocento fu costeggiato dalle carovane di pionieri diretti verso ovest, tra le quali particolarmente famose furono quelle dei Mormoni lungo la pista che da loro prese il nome (\"Mormon Trail\"). La ferrovia Union Pacific Railroad fu costruita parallela al corso del fiume e nel Novecento lungo lo stesso percorso fu costruita la \"Lincoln Highway\" e l'autostrada \"Interstate 80\"."}
{"id": "1235563", "revid": "15756", "url": "https://it.wikipedia.org/wiki?curid=1235563", "title": "Saggio sulla lucidit\u00e0", "text": "Saggio sulla lucidit\u00e0 (titolo originale, in lingua portoghese: \"Ensaio sobre a Lucidez\") \u00e8 un romanzo dello scrittore e premio Nobel per la letteratura portoghese Jos\u00e9 Saramago, edito nel 2004. \u00c8 una sorta di seguito del romanzo \"Cecit\u00e0\" (\"Ensaio sobre a Cegueira\", che gli valse il Nobel nel 1998) del 1995, in quanto accomunato a questo dalla presenza di alcuni personaggi.\nLa trama.\nLa narrazione inizia con la presentazione del seggio quattordici delle elezioni nazionali, a cui oltre al Presidente di seggio erano presenti il rappresentanti del p.d.d.(partito di destra), del p.d.m. (partito di mezzo) e del p.d.s. (partito di sinistra). La mattina delle elezioni sulla citt\u00e0 vi \u00e8 un grande acquazzone che causa il mancato arrivo dei cittadini votanti. La situazione sembra normalizzarsi solo verso le 16:00 quando finita la pioggia tutti i cittadini si presentano in massa, scatenando la curiosit\u00e0 di poliziotti che per\u00f2 non riescono a trovare risposte a questa anomalia. Appena arriva il momento di aprire le urne \u00e8 subito chiaro che circa il 75% delle schede sono bianche, quindi la maggior parte dei cittadini si \u00e8 astenuta. Subito tutto il governo \u00e8 basito e decide di fissare un'altra data per le elezioni, in un giorno in cui il maltempo non possa incidere sul risultato, con l\u2019unica differenza che questa volta delle spie inviate dal governo avrebbero monitorato e registrato tutti i movimenti e le frasi degli elettori nel caso qualcuno rivelasse informazioni importanti sul motivo di tante astensioni la scorsa volta. Il fatidico giorno delle nuove elezioni non tarda ad arrivare e questa volta il flusso di gente \u00e8 molto pi\u00f9 regolare, a tal punto che tutti i seggi sono decisi a dimenticare la brutta esperienza della volta prima. Purtroppo alla fine dello spoglio delle urne il risultato \u00e8 ancora pi\u00f9 catastrofico della volta prima, infatti il risultato delle elezioni vede il p.d.d. con l'8% dei voti, il p.d.m. con il 7%, il p.d.s. con il 2%, e una percentuale di schede bianche pari all'83%.\nIl gabinetto ministeriale \u00e8 sconvolto, crede che questo delle schede bianche sia un movimento di protesta da parte dei cittadini contro lo stato; inoltre al governo come nelle vie della citt\u00e0 la parola \u201cbianco\u201d sembra incutere timore, a tal punto che si arriva a storpiare il nome di oggetti di uso comune per paura di nominare quell\u2019oggetto. Il governo sotto la proposta del presidente della repubblica, discussa dal ministro dell\u2019interno e dal ministro della giustizia, prende l\u2019importante decisione di abbandonare completamente la capitale insieme a tutte le forze dell\u2019ordine meno che i pompieri.\nL'esilio dalla capitale \u00e8 programmato per le tre di mattina, cosicch\u00e9 i cittadini avrebbero scoperto di questa \u201cfuga\u201d solo qualche ora pi\u00f9 tardi leggendo i giornali o guardando la televisione.\nAll\u2019ora prestabilita tutti gli organi coinvolti si trovano sulla strada principale pronti per cominciare questa uscita di massa. Man mano che la comitiva prosegue lungo la via le luci delle case che costeggiano la strada si accendono come se le famiglie siano state informate di quello che sta succedendo.\nNelle settimane successive i cittadini della capitale tuttavia sembrano non accusare il colpo, infatti n\u00e9 furti n\u00e9 gli stupri sono aumentati, e tutti quanti hanno continuato a lavorare ordinariamente.\nIn citt\u00e0 \u00e8 rimasto solo il sindaco che resta sempre in contatto con il presidente della repubblica tramite telefono, inoltre i confini sono sempre sorvegliati dai militari di modo tale che nessun cittadino possa uscire. Proprio dopo una di quelle telefonate tra il primo cittadino e il presidente della repubblica, alla fine di cui il sindaco \u00e8 deciso a dimettersi dalla sua carica, nella citt\u00e0 perviene il suono di una esplosione, allora l\u2019ancora sindaco esce di scatto dal ristorante in cui si trova per recarsi nel luogo oggetto dell'attentato, che di fatto \u00e8 la stazione centrale. Sulla scena accorrono anche diversi giornalisti, che per\u00f2 non ricevono il miglior trattamento da parte del primo cittadino. I morti sono circa una trentina, e il governo attribuisce la colpa dell\u2019attentato ai \u201cbiancosi\u201d, ovvero a coloro che si pensa siano dietro al movimento delle schede bianche, tuttavia in un discorso tra il presidente della repubblica e alcuni ministri emerge che la bomba \u00e8 stata fatta collocare dal ministro dell\u2019interno proprio per avere un pretesto per colpevolizzare maggiormente i \u201cnemici della patria\u201d.\nIl governo decide di screditare ulteriormente questo \u201cmovimento\u201d facendo piovere durante la mattina dei volantini da alcuni aerei.\nQualche giorno dopo sulle scrivanie del ministro dell\u2019interno, del presidente della repubblica e del primo ministro, arriva la lettera di un uomo che afferma che 4 anni prima durate l\u2019epidemia di cecit\u00e0 che aveva colpito l\u2019intero stato lui e altre 5 persone erano state salvate dalla morte da una donna, moglie di un medico oculista, che non aveva contratto \u201cil mal bianco\u201d, che tra l\u2019altro si era macchiata di un omicidio proprio durate quel periodo; l\u2019uomo affermava anche che nella sua opinione quella donna che qualche anno prima li aveva salvati dalla cecit\u00e0, questa volta potrebbe salvarli dai \u201cbiancosi\u201d.\nSubito quella lettera \u00e8 considerata di massima segretezza e viene istituito un gabinetto per analizzare la questione.\nAl gabinetto partecipano i tre che hanno ricevuto la lettere, e dopo un'accesa discussione si decide di istituire una squadra composta da: un commissario, un ispettore e un agente di seconda classe, alla quale si d\u00e0 il compito di indagare su questa donna e nel caso farle ricadere la colpa di questa situazione politica.\nLa squadra decide di cominciare le indagini interrogando l\u2019autore della lettera. Durante il colloquio con l\u2019uomo emerge che questa persona \u00e8 il primo ad avere contratto il \u201cmal bianco\u201d e che aveva conosciuto gli altri per la prima volta quando insieme a quella che ormai \u00e8 la sua ex moglie si era recato nello studio dell'oculista, marito della donna che oggi potrebbe salvarli, subito dopo essere divenuto cieco. Al commissario fu subito chiaro che i membri della comitiva si frequentano ancora, tranne per quanto riguarda questo \u201cprimo cieco\u201d che aveva deciso di esiliarsi da quella compagnia dopo avere divorziato dalla moglie per colpa di un gesto necessario che lei aveva compiuto quando erano internati, su cui per\u00f2 l\u2019uomo provava vergogna. Per lo stupore del primo cieco il commissario non sembra interessato a sapere la concordanza che secondo lui esiste tra l\u2019epidemia di cecit\u00e0 e quella di schede bianche, piuttosto sembra interessato a sapere dell\u2019omicidio che la moglie del medico avrebbe commesso dentro il manicomio, di cui per\u00f2 sa bene che non vi siano n\u00e9 prove n\u00e9 testimoni oculari. Alla fine del colloquio tra l\u2019uomo e i tre delegati dal ministero, il commissario chiede al primo cieco di fornirgli oltre al nome e all\u2019indirizzo di tutti i partecipanti del gruppo (tranne del ragazzino strabico), una foto che vedesse la presenza di tutta la comitiva.\nPer i tre agenti, il ministero ha disposto un luogo per dormire nella provvidenziale s&amp;a, assicurazioni e riassicurazioni.\nSubito il commissario suddivide i compiti tra i suoi agenti: l\u2019ispettore sarebbe andato a interrogare il vecchio dalla benda nera e la ragazza dagli occhiali scuri (due \u201cmembri\u201d della comitiva), l\u2019agente di seconda classe avrebbe interrogato l'ex moglie del primo cieco, mentre il commissario sarebbe andato a interrogare il medico oculista e sua moglie.\nIl commissario \u00e8 uscito presto per recarsi a casa dei due coniugi presunti colpevoli della rivolta delle schede bianche, e appena arrivato \u00e8 subito accolto dalla moglie che dopo avergli offerto il caff\u00e8 gli racconta (anche con il suo stupore) dell\u2019omicidio di cui si era macchiata, argomento con cui il commissario aveva deciso che sarebbe cominciata la conversazione per non insospettire i due con la questione delle schede bianche.\nAlla fine di questo colloquio il commissario non ha delle prove concrete su cui basare i sospetti, e neanche i suoi collaboratori ne hanno, quindi decide che avrebbe continuato a pedinarli senza per\u00f2 farsi notare.\nDue giorni dopo il commissario girando per la citt\u00e0 immerso nei suoi pensieri si ferma in un parco che ha al centro una statua di una donna con una brocca, e su una panchina incontra la moglie del medico la quale sta portando il cane delle lacrime (o Costante) fuori. I due cominciano una conversazione alquanto informale tra un commissario e un'indagata che convince ancora di pi\u00f9 il poliziotto dell\u2019innocenza della donna.\nLa sera stessa al \u201cbollettino\u201d giornaliero che il commissario pone al ministro dell\u2019interno, quest\u2019ultimo chiede al primo di portargli una foto della comitiva al posto sei-nord, dove un uomo con la cravatta blu a pallini bianchi lo avrebbe aspettato.\nIl giorno successivo dopo che il commissario con qualche difficolt\u00e0 ha raggiunto il luogo e consegnato la foto, torna a casa e continua le indagini bench\u00e9 dentro di lui ha capito che la donna e i suoi amici sono innocenti, fino a che la sera decide di confessare al ministro dell\u2019interno i suoi pensieri sulle indagini. Dopo quelle parole il ministro ha fatto uscire tutta la sua poca seriet\u00e0 dicendo che la sua missione non \u00e8 scoprire se la donna \u00e8 innocente o meno, bens\u00ec consiste nell'incastrare la moglie del medico a ogni costo anche inventando delle prove. Il commissario si rifiuta comunque di accettare la colpevolezza della donna, allora il ministro dell\u2019interno decide di richiamare i due aiutanti del commissario dandogli appuntamento al posto sei-nord, mentre per quando riguarda il commissario sarebbe rimasto comunque per i giorni rimanenti nel caso volesse \u201crivedere\u201d la sua ipotesi.\nDopo essere stato abbandonato il commissario si reca dalla moglie del medico ad avvisarla del rischio che corre, prima di ritirarsi alla provvidenziale s&amp;a e ricevere una telefonata del ministro dell\u2019interno che lo avvisava di guardare il giornale il giorno seguente.\nLa mattina successiva tutti i giornali tranne due riportano titoli che condannano la moglie del medico a essere il capo espiatorio del movimento delle schede bianche. Allora il commissario decide di scrivere una lettera e portarla a uno dei due giornali che non si sono piegati alle minacce del ministero. Arrivato alla direzione del giornale per la seconda volta (la prima volta \u00e8 stata quella mattina ma non aveva trovato il direttore) va a parlare con i massimi vertici della redazione che d\u00e0 la sua disponibilit\u00e0 a pubblicare la lettera sotto un titolo che avrebbe ingannato la censura, solamente che non sarebbe stato molto il tempo che il governo avrebbe impiegato per risalire all\u2019autore della lettera, per\u00f2 questo non interessa al commissario che decide comunque di passare i guai per questa causa, convinto anche da una frase che da piccolo lo aveva molto colpito.\nIl giorno dopo l\u2019articolo esce puntuale sulla prima pagina e subito il giornale che normalmente non attira molti lettori comincia ad andare a ruba, fino a che la censura non procede cominciando a ritirare tutte le copie.\nIl commissario a questo punto \u00e8 convinto del fallimento e si incammina per le vie della citt\u00e0 quando improvvisamente da sopra la sua testa cominciano a piovere i giornali fotocopiati con il suo articolo, segno che la popolazione non si \u00e8 curata delle accuse alla donna.\nIl giorno dopo il commissario (contento di non essere stato vittima di un blitz notturno a causa di una sua mancata presentazione) si reca al parco della statua con la brocca, nella panchina dove si era incontrato con la moglie del medico, quando improvvisamente un cecchino dell\u2019uomo con la cravatta blu a pallini bianchi gli spara alla testa. Poco dopo il ministro dell\u2019interno tiene una conferenza dove accusa i \u201cbiancosi\u201d di avere assassinato l\u2019uomo che stava investigando su di loro e che il prima possibile il commissario defunto sarebbe stato insignito postumo della massima onorificenza. Dopo quella conferenza il ministro dell'interno riceve la chiamata del presidente della repubblica che lo dimette dalla sua carica per avere esagerato uccidendo il commissario.\nLa mattina del giorno seguente a casa della moglie del medico si presentano dei poliziotti che sequestrano l\u2019oculista per un interrogatorio. A questo punto la donna si reca sul terrazzo dove il solito cecchino dell\u2019uomo con la cravatta blu a pallini bianchi gli spara due colpi, prima di sparare anche al cane delle lacrime interrompendo il suo ululato."}
{"id": "1235568", "revid": "287204", "url": "https://it.wikipedia.org/wiki?curid=1235568", "title": "Piazza della Stazione", "text": ""}
{"id": "1235572", "revid": "287204", "url": "https://it.wikipedia.org/wiki?curid=1235572", "title": "Lingua canaan", "text": "La lingua canaan, detta anche knaan o giudeo-slava, era una lingua slava occidentale ebraica, parlata nelle terre ceche, oggi situate nella Repubblica Ceca. \nStoria.\nSi estinse alla fine del Medioevo. Il nome \"canaan\" si applica soprattutto alla lingua parlata dagli ebrei cechi, ma anche ad altre lingue giudeo-slave.\nIl nome deriva dal termine antico Canaan (in ebraico \u05db\u05e0\u05e2\u05df \"k\u0259na\u2018an\"). In modo simile al caso del nome ebraico \"Tzarfath\" (biblico \"Zarephath\") che \u00e8 diventando il nome per la Francia in seguito all'espulsione dei giudei dalla Giudea ad opera dei romani, la ragione per cui venisse usato il nome \"canaan\" per le regioni slave non \u00e8 chiara."}
{"id": "1235575", "revid": "1543377", "url": "https://it.wikipedia.org/wiki?curid=1235575", "title": "Percoca giallona di Siano", "text": "La percoca giallona di Siano \u00e8 una variet\u00e0 molto particolare del frutto commestibile prodotto dal pesco (\"Prunus persica\"). La regione Campania ha ottenuto dal Ministero il riconoscimento per la \"percoca giallona di Siano\" di prodotto tradizionale.\nDescrizione.\nPresenta un frutto di media pezzatura, di forma rotonda, con epidermide gialla e sovracolore rosa, polpa giallo chiaro, molto consistente e di ottimo sapore. La zona di produzione tipica \u00e8 la vallata di Siano (nota anche come \"valle dell'Orco\"). \u00c8 consumata quasi sempre associata al vino rosso o bianco, immersa in brocche di ceramica.\n\u00c8 nota anche la sagra paesana della \"Percoca nel vino\", che si tiene, sempre nel paese di Siano, ogni anno nel periodo di maturazione del frutto."}
{"id": "1235576", "revid": "1429175", "url": "https://it.wikipedia.org/wiki?curid=1235576", "title": "Braciola di capra", "text": "La braciola di capra \u00e8 un involtino di carne di capra, tipicamente spalla o coscia, ripieno di erbe aromatiche (aglio, prezzemolo, pepe) e formaggio pecorino stagionato, cotto in umido con pomodori pelati e olio extravergine di oliva. Il sugo che si ricava dalla cottura \u00e8 utilizzato anche come condimento della pasta nei primi piatti: tradizionalmente si utilizzano gli ziti o zitoni.\n\u00c8 un piatto tipico della cucina tradizionale della valle del Sarno. \nLa regione Campania ha ottenuto dal Ministero il riconoscimento per la \"Braciola di Capra di Siano\" di prodotto tradizionale."}
{"id": "1235577", "revid": "643662", "url": "https://it.wikipedia.org/wiki?curid=1235577", "title": "Mallone", "text": "Il mallone \u00e8 una pietanza antica della cucina povera dell'area geografica compresa tra l'alta Valle dell'Irno e l'Agro Nocerino Sarnese in cui sono individuati i comuni di Bracigliano e Siano. Il piatto, diffusosi in varie forme e varianti anche nell'appennino campano limitrofo alla vallata, \u00e8 formato dall'accompagnamento della \"pizza (fritta)\" con il \"mallone\".\nStoria e preparazione.\nIn origine, il mallone consisteva di un misto di erbe selvatiche di montagna (carboncello, caccialepre, finocchietto selvatico, cicoria, scarolella, rosolaccio, ...), lessate, strizzate e poi rosolate in padella con patate lesse schiacciate con la forchetta (mantenendone cos\u00ec la granulosit\u00e0) e con pezzi di pane raffermo; il tutto in un soffritto abbondante di olio extravergine di oliva, aglio e peperoncino. Oggigiorno lo si prepara con le foglie pi\u00f9 grandi delle cime di rapa (che in genere sono considerate lo scarto).\nLa \"pizza\" con cui si accompagna il \"mallone\" non \u00e8 la classica pizza napoletana, n\u00e9 una variante della pizza fritta campana, ma un particolare impasto povero, di granoturco impanato, che si faceva cuocere tradizionalmente impacchettato sotto una coltre di cenere nei focolari domestici. \nUna alternativa moderna \u00e8 prepararlo rosolato in padella con olio extravergine di oliva, da cui il nome moderno di \"pizza fritta\".\nPu\u00f2 essere gustato in occasione di omonime sagre come ad esempio quella interamente dedicata a questa pietanza che si tiene a Bracigliano, tipicamente tra luglio e agosto o come quella che si tiene a Siano, nel periodo di fine agosto."}
{"id": "1235585", "revid": "287204", "url": "https://it.wikipedia.org/wiki?curid=1235585", "title": "Migliaccio", "text": ""}
{"id": "1235588", "revid": "51323", "url": "https://it.wikipedia.org/wiki?curid=1235588", "title": "Saggio sulla Lucidit\u00e0", "text": ""}
{"id": "1235589", "revid": "1543377", "url": "https://it.wikipedia.org/wiki?curid=1235589", "title": "Sciazza di Siano", "text": "La ciliegia \"Sciazza\" di Siano \u00e8 una variet\u00e0 molto particolare del frutto commestibile prodotto dal ciliegio che cresce nella vallata di Siano (nota anche come \"valle dell'Orco\").\nDescrizione.\nIl frutto \u00e8 un durone di media pezzatura, con epidermide di colore rosso molto scuro e brillante, polpa consistente e spessa, sapore agro-dolce."}
{"id": "1235595", "revid": "94902", "url": "https://it.wikipedia.org/wiki?curid=1235595", "title": "Connettivale", "text": ""}
{"id": "1235600", "revid": "110157", "url": "https://it.wikipedia.org/wiki?curid=1235600", "title": "Arauca (Colombia)", "text": "Arauca, in passato Villa de Santa B\u00e1rbara de Arauca, \u00e8 un comune della Colombia, capoluogo del dipartimento omonimo.\nIl centro abitato venne fondato da Juan Isidro Daboin nel 1780."}
{"id": "1235603", "revid": "94902", "url": "https://it.wikipedia.org/wiki?curid=1235603", "title": "Epiteliale", "text": ""}
{"id": "1235605", "revid": "110236", "url": "https://it.wikipedia.org/wiki?curid=1235605", "title": "McLaren Mercedes", "text": ""}
{"id": "1235610", "revid": "36426", "url": "https://it.wikipedia.org/wiki?curid=1235610", "title": "Pa\u00eds Vasco", "text": ""}
{"id": "1235614", "revid": "74801", "url": "https://it.wikipedia.org/wiki?curid=1235614", "title": "Monte Genna Spina", "text": "Il monte Genna Spina \u00e8 un rilievo del massiccio del Sulcis, alto .\n\u00c8 situato lungo una catena che si estende in direzione nord dal monte Is Caravius lungo il limite occidentale del bacino idrografico del lago di Medau Zirimilis e contrapposta alla catena che si estende dal monte Lattias al monte Arcosu.\nGenna Spina si allinea formando un arco con concavit\u00e0 rivolta verso nordest con le vette di monte Is Caravius (), Sa Punta Sa Berritta de Currei () e punta Rocca Steria (). Contrariamente alle tre vette pi\u00f9 alte, ricoperte dalla vegetazione mediterranea, la sommit\u00e0 di Genna Spina \u00e8 rocciosa.\nLa linea retta che congiunge la sommit\u00e0 di Genna Spina con quella del monte Is Caravius traccia il confine rettilineo fra i territori comunali di Nuxis e Siliqua; il rilievo \u00e8 anche ubicato sul confine occidentale del lotto, di 600 ettari, che fu acquistato nel 1996 dal WWF Italia per espandere l'oasi di Monte Arcosu.\nBibliografia.\nCoordinate (stima con approssimazione alla sesta cifra decimale):"}
{"id": "1235617", "revid": "1013865", "url": "https://it.wikipedia.org/wiki?curid=1235617", "title": "Anenii Noi", "text": "Anenii Noi \u00e8 una citt\u00e0 della Moldavia capoluogo dell'omonimo distretto di 10.872 abitanti al censimento 2014. Di questi 8.358 vivono nella localit\u00e0 principale, i rimanenti nei villaggi (\"sat\" in rumeno) facenti parte della citt\u00e0.\n\u00c8 situata nella valle del fiume B\u00eec, 36 km a sud-est della capitale Chi\u0219in\u0103u.\nStoria.\nLa citt\u00e0 \u00e8 menzionata per la prima volta in un documento ufficiale nel 1731 col nome \"Pa\u015fcani pe B\u00eec\". Nel 1837 era sotto l'influenza del conte Stuart che giur\u00f2 fedelt\u00e0 alla Russia degli Zar e nel 1856 venne distrutta dai Tatari di Bessarabia. Venne ricostruita a partire dal 1883 e sei anni dopo arrivarono coloni tedeschi che comperarono 1.715 ettari di terreno. Al censimento del 1910 in questo territorio risultarono due villaggi: \"Nicolaevca Nou\u0103\" (dal 1926 Anenii Noi) con popolazione prevalentemente tedesca e \"Nicolaevca Veche\" (dal 1926 Anenii Vechi) con popolazione russa. I coloni tedeschi tornarono in Germania nel 1940, allo scoppio della seconda guerra mondiale\nOttenne lo status di citt\u00e0 nel 1965\nLocalit\u00e0.\nLa citt\u00e0 \u00e8 formato dall'insieme delle seguenti localit\u00e0 (popolazione al 2004):\nSociet\u00e0.\nEvoluzione demografica.\nSecondo il censimento del 2004 la citt\u00e0 \u00e8 cos\u00ec suddivisa dal punto di vista etnico:\nEconomia.\nL'economia della citt\u00e0 si basa prevalentemente sull'agricoltura e sull'industria di semilavorati. Tra le industrie cittadine spicca una fabbrica di conserve e succhi di frutta e una fabbrica di fertilizzanti "}
{"id": "1235619", "revid": "58420", "url": "https://it.wikipedia.org/wiki?curid=1235619", "title": "Geostazionario", "text": ""}
{"id": "1235622", "revid": "2107274", "url": "https://it.wikipedia.org/wiki?curid=1235622", "title": "Perceval o il racconto del Graal", "text": "Il poema incompiuto Le Roman de Perceval ou le conte du Graal, di Chr\u00e9tien de Troyes, fu scritto all'epoca delle crociate, ovvero tra il 1175 e il 1190 circa. Ne fu committente Filippo I d'Alsazia, conte di Fiandra.\nTema.\n\u00c8 il grande capolavoro prodotto dalla societ\u00e0 feudale, dalla societ\u00e0 dei cavalieri, contraddistinta dalla prodezza intesa come valor militare di cui il cavaliere d\u00e0 prova nelle lotte coi mostri, nella conquista delle donne.\n\u00c8 considerata la prima opera letteraria che fa cenno al Santo Graal e far\u00e0 da modello ai molti successivi romanzi ispirati alla leggenda del Graal. All'interno dell'opera il Graal non viene raffigurato come il calice dell'ultima cena di Ges\u00f9 Cristo. Inoltre il nome \"graal\" \u00e8 fatto precedere dall'articolo indeterminativo \"un\", il che fa pensare che l'autore volesse menzionare un oggetto convenzionale (probabilmente un bacile o un vassoio), certo non ancora identificabile col \"Santo Graal\" delle produzioni successive.\nTrama.\nIl protagonista del romanzo \u00e8 Perceval, un ragazzo di 15 anni che vive con la madre vedova, che lo custodisce gelosamente per s\u00e9 in un castello isolato in mezzo ad una foresta, e non sa nulla del mondo, non sa nemmeno il suo nome. Il padre e i fratelli di Perceval sono morti in guerra, e per non rischiare di perdere l'unico figlio rimasto, la madre decide di tenerlo lontano dal mestiere della cavalleria.\nUn bel giorno, cresciuto in semplicit\u00e0 di spirito e purezza di cuore, incontra alcuni cavalieri e, affascinato dallo splendore delle loro armature, ne chiede alla madre, non sapendo chi siano. La madre, che ha avuto la famiglia falcidiata dalle guerre, gli risponde che sono angeli che distruggono tutto quello che toccano. Innamorato di quest'idea di cavalleria che non conosce, Perceval lascia la madre, senza la sua approvazione, per compiere la sua educazione. Vestito da boscaiolo, raggiunge la corte di re Art\u00f9. Qui, messosi in luce per coraggio e virt\u00f9, viene nominato cavaliere dal sovrano prima, e successivamente dal signore Gornemant. La nipote di costui, Biancofiore, se ne innamora, ma Perceval, pur ricambiando, decide di ripartire, perch\u00e9 desideroso di rivedere sua madre e accertarsi che stia bene. Per inseguire il sogno di diventare cavaliere, l'aveva infatti lasciata svenuta al di l\u00e0 di un ponte. Scoprir\u00e0 invece che, vedendolo partire, era rimasta uccisa dal dolore. Iniziano cos\u00ec le nuove avventure, durante le quali il giovane giunge al castello del Re Pescatore che reca su di s\u00e9 un'inguaribile ferita: sino a quando non sar\u00e0 rimarginata regneranno sulla sua terra tristezza e carestia.\nCresciuto al riparo da tutto, anche dalla religione cristiana, Perceval far\u00e0 un incontro inatteso: avr\u00e0 la rivelazione del Cristo, di Dio, in una straordinaria liturgia del venerd\u00ec santo. Nella sala del castello meraviglioso, nel corso di un pranzo, scorger\u00e0 in successione diversi oggetti, tra cui una lancia sanguinante - obiettivo della successiva ricerca di Galvano - e un graal - coppa o recipiente rotondo e profondo - che al suo apparire sprigiona una grande luce. Ricordandosi delle parole di Gornemant, il quale lo aveva ammonito di parlare il meno possibile e di non porre domande perch\u00e9 cosa scortese, non oser\u00e0 chiedere al Re Pescatore perch\u00e9 la lancia sanguinasse o a chi serviva il graal, pur provandone l'impulso. Questi oggetti erano stati portati in una stanza celata ai suoi occhi, all'interno della quale stava il padre del Re. Perceval per\u00f2 ignora che la mancata domanda porter\u00e0 disgrazia al Re Pescatore e alla sua terra: solo ponendo quelle semplici domande avrebbe potuto risanarli.\nAl suo risveglio tutto \u00e8 sparito, nessuno a parte lui sembra essere presente nel castello, e ricomincia cos\u00ec le sue peregrinazioni. Durante una lunga serie di nuove avventure, dovr\u00e0 rendersi degno di ritrovare il graal, ponendo rimedio al suo errore e salvando cos\u00ec la terra malata e il Re Pescatore. Incontra un eremita, fratello del Re Pescatore, che lo confessa durante la Quaresima e rinfocola il suo sentimento religioso, perso durante il cammino. Viene a conoscenza inoltre della sua appartenenza alla \"Famiglia del Graal\" e del fatto che il Re Pescatore \u00e8 suo cugino, in quanto \"figlio di quel Re Santo che si nutre solo delle ostie che gli vengono portate\".\nQui si ferma il racconto, rimasto incompiuto. Diversi autori hanno tentato di dare una risposta ai quesiti lasciati in sospeso da Chr\u00e9tien, che ha visto molti continuatori della sua opera, ma nessuno sapr\u00e0 mai realmente come sarebbe andata a finire la storia.\nStruttura dell'opera.\nIl \"romanzo\" \u00e8 suddiviso in quattro parti.\nLa prima e la terza raccontano le avventure del giovane gallese Perceval. La sua educazione procede per gradi. L'educazione alla natura \u00e8 quella che avviene nella solitudine con la madre, inconsapevole del mondo esterno a causa dell'eccessiva possessivit\u00e0 di questa. Dapprima inesperto e digiuno del mestiere delle armi, diventa cavaliere di re Art\u00f9 e compie numerose prodezze. Ha molti incontri con i cavalieri, che gli impartiscono lezioni sulla morale cortese. Egli si evolve come il prototipo del cavaliere cortese. Il terzo grado di educazione \u00e8 quello spirituale: Perceval non ha ricevuto il messaggio cristiano, e all'inizio non comprender\u00e0 la rivelazione di Cristo.\nSeconda e quarta parte narrano invece delle prodezze di un altro cavaliere, Galvano. Egli rappresenta la vecchia cavalleria, condannata da Chr\u00e9tien per la troppa attenzione alle apparenze, senza per\u00f2 un vero spessore di forza benefica. Un mondo decadente, come dimostra la situazione drammatica in cui si trova la corte di re Art\u00f9, che ha grosse contraddizioni e scarsa coscienza morale. Galvano si rende infatti protagonista di grottesche scenette, avventure fini a se stesse e descritte con sottile ironia, e sonore sconfitte. La narrazione occupa ben 4000 versi del poema su un totale di 9000 segnando nettamente la contrapposizione tra due sezioni dell'opera, e di conseguenza tra i due cavalieri.\nAll'interno del testo l'autore gioca spesso con l'immaginazione del lettore, prendendo ben di rado posizioni esplicite, ma insinuando instancabilmente il dubbio su ci\u00f2 che intende comunicarci. Il poema si compone di ottonari ed \u00e8 in rima baciata. Chretien de Troyes si inserisce dopo la poetica cortese, portata dai trovatori della Francia meridionale nel XII secolo, denunciandola e superandola. La ricerca del Graal da parte di Perceval non \u00e8 una mera ricerca per ottenere la gloria, ma soprattutto un momento di crescita a beneficio del mondo intero. Non a caso il libro \u00e8 stato scritto per Filippo di Fiandra, tutore dell'erede al trono Filippo Augusto. Per Chr\u00e9tien il proprio romanzo ha l'ambizione di diventare il supporto per la formazione del nuovo Re di Francia.\nLe \"Continuazioni\" apocrife.\nQuattro poeti, dopo la morte di Chretien de Troyes, provarono a dare un seguito al suo romanzo.\nPrima Continuazione.\nLa prima Continuazione ha aggiunto al romanzo di Chretien dai 9.500 ai 19.600 versi (a seconda del manoscritto). Essa \u00e8 stata talvolta attribuita a Wauchier de Denain e per questo motivo spesso la si definisce \"Pseudo-Wauchier\". Ne esiste una versione breve, una media ed una lunga; la corta \u00e8 la pi\u00f9 antica e la meno fedele al racconto di Chr\u00e9tien. Roger Sherman Loomis ritiene che questa versione rappresenti la vera tradizione della leggenda del Graal, notevolmente diversa da quella di Chr\u00e9tien. Questa prima Continuazione comprende l'avventure anteriori di Galvano; sua madre e sua nonna sono andate a trovare Art\u00f9, giacch\u00e9 la sorella di Galvano, Clarissant, deve sposare Guiromelant. Galvano dapprima si oppone al matrimonio, per poi riconciliarsi con Guiromelant, e raggiungere Art\u00f9 per assediare con lui due castelli. Alla fine, visita il castello del Graal.\nLe versioni pi\u00f9 lunghe comprendono due romanzi indipendenti ma imbricati nell'azione principale. Il \"Livre de Caradoc\" (\"Libro di Caradoc\") parla dell'eroe Caradoc, un cavaliere di Art\u00f9, e spiega come \u00e8 nato il suo soprannome \u00abdalle corte braccia\u00bb ; l'altro racconta le disavventure del fratello di Galvano, \u00abGuerrehet\u00bb (Gaheris o Gareth), su un battello tirato da un cigno.\nSeconda Continuazione.\nPoco tempo dopo la prima Continuazione, un altro autore aggiunge altri 13.000 versi al complesso narrativo. Questa sezione \u00e8 stata attribuita a Waucher de Denain e ci sono buone possibilit\u00e0 che sia davvero sua. Composta soprattutto di avventure, questa parte mostra Perceval che ritorna al castello del Graal e ripara la spada di Tr\u00e9buchet. Nonostante tutto, una minuscola fessura continua a sussistere nella lama, segno che il cavaliere non ha ancora raggiunto la perfezione.\nLa Continuazione di Gerbert.\n versi aggiunti al testo formano la \"Continuazione di Gerbert\". L'autore, comunemente identificato con Gerbert de Montreuil, ha composto la sua versione indipendentemente da quella di Manessier e intorno alla medesima epoca. Egli aveva scritto una conclusione, ma essa \u00e8 stata soppressa nei due manoscritti sopravvissuti, che si sono limitati ad inserire una parte dell'opera di Gerbert all'interno della Continuazione di Manessier. Gerbert cerca di ricollegarsi al romanzo originario di Chretien, e l'influenza di Robert de Boron \u00e8 sensibile. \u00c8 notevole che abbia inserito all'interno della sua versione un frammento della storia di Tristano che non esiste da nessun'altra parte.\nLa Continuazione di Manessier.\nLa Continuazione di Manessier (chiamata anche \"Terza Continuazione\" poich\u00e9 trova posto nei manoscritti che non includono la Continuazione di Gerbert, ma ci\u00f2 genera ulteriore confusione) aggiunge 10.000 versi e (finalmente) una conclusione. Manessier ha fuso insieme un gran numero di finali differenti che ha trovato negli autori precedenti, cercando per quanto possibile di mettere ordine nella tradizione, ed ha incluso innumerevoli episodi tratti da altre opere, inclusa la \"Joie de la Cour\", un'avventura dell\"'Erec e Enide\" di Chr\u00e9tien de Troyes e la morte di \u00c9nide e di Calogrenant come la si racconta nella parte consacrata alla Queste del Saint Graal nel ciclo del Graal di Lancelot. Il racconto termina con la morte del Re Pescatore e l'ascesa di Perceval al suo trono. Dopo sette anni Perceval se ne va per morire nella foresta, Manessier suppone che abbia portato con s\u00e9 in Cielo il Graal, la Lancia ed il piatto d'argento.\nL'influenza di Perceval.\nBench\u00e9 Chr\u00e9tien de Troyes non avesse fatto in tempo a completarla, la sua ultima opera ha avuto enorme influenza sul mondo letterario medievale. Perceval fece conoscere il Santo Graal ad un'Europa entusiasta e tutte le versioni successive della storia del Graal rimandano a lui direttamente o indirettamente. Il \"Parzival\" di Wolfram von Eschenbach \u00e8 una delle pi\u00f9 grandi opere della Germania medievale, ed \u00e8 fra le tante fondate direttamente sull'opera di Chretien. Un altro personaggio \u00e8 il Gallese Peredur, figlio di Efrawg, eroe di uno dei tre romanzi gallesi associati al Mabinogion.\nTrasposizione cinematografica.\nIspirandosi al poema, nel 1978 il regista francese \u00c9ric Rohmer gir\u00f2 Perceval le gallois, film sperimentale con scenari che sembrano ritagliati da miniature del tredicesimo secolo."}
{"id": "1235623", "revid": "93556", "url": "https://it.wikipedia.org/wiki?curid=1235623", "title": "Repubblica Popolare del Congo", "text": "La Repubblica Popolare del Congo () \u00e8 stato il regime politico monopartitico in vigore nel Congo-Brazzaville dal 31 dicembre 1969 al 15 marzo 1992, quando il Paese fu rinominato in Repubblica del Congo.\nLo Stato fu governato dal Partito Congolese del Lavoro d'ispirazione marxista-leninista.\nStoria.\nInstaurazione del regime.\nDivenuto Presidente della Repubblica del Congo nel 1963, Alphonse Massamba-D\u00e9bat fu il primo capo di Stato africano a richiamarsi apertamente al marxismo nel 1964, creando un regime monopartitico retto dal Movimento nazionale della rivoluzione.\nMassamba-D\u00e9bat venne eletto segretario generale del Movimento mentre Ambroise \u00c9douard Noumazalaye ne divenne il primo segretario. Il nuovo potere venne sostenuto da una milizia popolare fortemente armata, la \"d\u00e9fense civile\", guidata da Ange Diawara.\nMa nel 1968, la dimensione della contestazione contro il regime costrinse Massamba-D\u00e9bat a imprigionare uno dei suoi leader, il capitano Marien Ngouabi. Gli oppositori non si placarono e Massamba-D\u00e9bat dovette concedere l'amnistia dei prigionieri politici, prima di lasciare il potere a settembre dello stesso anno.\nIl 31 dicembre Marien Ngouabi divent\u00f2 il capo di Stato e riafferm\u00f2 l'orientamento socialista del Paese. L'amministrazione fu centralizzata a Brazzaville e le cariche principali furono occupate dai quadri del Partito Congolese del Lavoro (PCL), che tenne il suo congresso costitutivo nella capitale dal 29 al 31 dicembre del 1969. Il Paese assunse inoltre la denominazione ufficiale di \"Repubblica Popolare del Congo\", adottando la bandiera rossa e un nuovo inno nazionale, \"Les Trois Glorieuses\", in riferimento alle tre giornate di sollevamento popolare che destituirono Fulbert Youlou nell'agosto del 1963. Il PCL fu proclamato come l'unico partito legittimo ad avere il primato sullo Stato: il suo statuto gli permetteva di legiferare e di controllare le decisioni amministrative; il Presidente della Repubblica veniva eletto dal congresso del PCL e la carica di presidente del partito era superiore a quella del capo di Stato.\nInstabilit\u00e0 politica.\nIl regime dovette affrontare numerosi tentativi di colpo di Stato: a capo di un commando, il tenente Pierre Kinganga prese il controllo degli edifici della radio e della televisione nazionale congolese il 23 marzo 1970, prima di esser ucciso; il 22 febbraio 1972, il tenente Ange Diawara tent\u00f2 di prendere il controllo di Brazzaville, prima di prendere le macchie ribelli nella regione di Pool, dove resistette fino agli inizi del 1973. Delle numerose ondate di arresti che coinvolsero le personalit\u00e0 sospettate di essere implicate nei vari tentativi di golpe, vi erano l'ex primo ministro Pascal Lissouba, arrestato a pi\u00f9 riprese.\nDurante questo periodo, l'economia congolese faceva affidamento essenzialmente sulle esportazioni di materie prime grezze come legno, potassa, petrolio e ferro. Le risorse petrolifere erano modeste, e il Paese era lontano dallo sperimentare la relativa prosperit\u00e0 del vicino Gabon. Le imprese furono nazionalizzate in tutti i settori dello Stato. Il Partito Congolese del Lavoro, ambizioso di istituirsi come stato-partito, esercit\u00f2 un controllo sul settore privato dell'economia e si appoggi\u00f2 al sistema delle cooperative. La gestione delle imprese di Stato venne affidata ai membri dirigenti del PCL, nonch\u00e9 ai membri delle loro famiglie ed entourage.\nIl 18 marzo 1977, il presidente Marien Ngouabi venne assassinato nella sua residenza. Nello stesso giorno, l\u2019ex capo di Stato e maggior generale dell'esercito, il capitano Luc Kimbouala-Nkaya, sansireno, fu assassinato nella sua casa. L'indomani, fu creata una giunta militare, il Comit\u00e9 militaire du parti (CMR), per fare ufficio del governo d'urgenza. Nei giorni seguenti, furono uccisi il cardinale Emile Biayenda, arcivescovo di Brazzaville, e l'ex presidente della Repubblica Alphonse Massamba-D\u00e9bat. Il 5 aprile 1977, il colonnello Joachim Yhombi-Opango divenne presidente della Repubblica, rimanendo in carica fino a febbraio del 1979.\nPresidenza di Denis Sassou-Nguesso.\nIl 5 febbraio 1979, il colonnello Denis Sassou Nguesso prese il potere con la forza e sciolse il CMR; in seguito descrisse il suo colpo di stato come una \"risposta risoluta dell'insieme delle forze di sinistra del nostro Paese contro il potere di destra\", con l'intenzione di rompere con \"la politica d'irresponsabilit\u00e0, di dimissione nazionale, dell'oscurantismo e di appiattimento davanti all'imperialismo degli elementi della borghesia burocratica\".\nSassou Nguesso si pose come il solo erede legittimo di Marien Ngouabi: la stampa governativa lo presentava come il \"mokitani ya Marien Ngouabi\" (\"degno successore di Marien Ngouabi\" in lingala). In generale, Sassou Nguesso non alter\u00f2 il sistema della gestione degli affari di Stato avviato da Marien Ngouabi, fondato sul monopartitismo e la centralizzazione dell'attivit\u00e0 politica e amministrativa (un sistema noto come \"Obumitri\" per \"l'oligarchia, la burocrazia, il militarismo e il tribalismo\"). \nL'8 luglio 1979 venne adottata una nuova costituzione tramite referendum e permise a Sassou-Nguesso di accentrare nelle sue mani le cariche di capo di Stato e presidente del Comitato centrale del PCL. L'articolo 2 della costituzione precisa: \nNell'articolo 5, veniva specificato che: \nLa politica seguita da Sassou-Nguesso si concentr\u00f2 sulla promozione delle diverse etnie del Paese e sullo sviluppo delle infrastrutture, ma non riusc\u00ec ad ottenere dei risultati importanti sul piano dell'istruzione e della sanit\u00e0. La Repubblica Popolare del Congo rest\u00f2 minata dalla corruzione e dall'appropriazione indebita di fondi pubblici, reati rimasti impunti.\nNegli anni ottanta, la situazione economica del Paese degener\u00f2 drasticamente: le imprese di Stato videro i loro capitali circolanti da 6 a 15 miliardi di franchi CFA tra il 1980 e 1985, e furono vittime di una cattiva gestione e di un effettivo sovradimensionato. La massa salariata del settore assorbiva i due terzi della ricchezza creata.\nIn materia di politica estera, la Repubblica Popolare del Congo, riconosciuta come Stato dall'URSS assieme agli altri regimi socialisti africani, era sostenuta dai Paesi del blocco orientale: nel 1978, il Congo e l'Unione Sovietica firmarono un trattato che avrebbe garantito l'apertura di una rappresentanza commerciale sovietica nel Paese africano. Nel 1983, l'apparato giudiziario congolese venne riformato sul modello di quello del Benin e della Guinea, ispirati a quello sovietico; la riforma soffr\u00ec di un'amministrazione gravose e della mancanza di personale specializzato.\nNel 1987, il presidente Sassou-Nguesso accus\u00f2 di complotto i parenti del presidente Ngouabi, incluso l'ex aiutante di quest'ultimo, Pierre Anga. Rifiutando tutte le implicazioni, scaten\u00f2 una ribellione a Owando, al nord del Paese. Anga fu ucciso dopo un anno di tracciamenti durante il quale furono commessi numerosi abusi contro la popolazione civile.\nProcesso di transizione.\nLe tensioni interne si accentuarono verso la fine della prima presidenza di Sassou-Nguesso, in particolare dopo l'adozione di un piano d'aggiustamento strutturale a giugno del 1985 reso necessario da un debito estero fuori controllo. Tra il 9 e l'11 novembre 1985 si verificarono le prime rivolte degli studenti liceali.\nMa il regime non cominci\u00f2 realmente a perdere il controllo della situazione fino alla met\u00e0 degli anni novanta. Ad aprile 1990 una commissione del Partito Congolese del Lavoro analizz\u00f2 gli avvenimenti che avevano portato alle rivoluzioni del 1989 in Europa e le loro eventuali ripercussioni sul Congo. In occasione di una sessione straordinaria dell'Assemblea nazionale popolare, dal 7 maggio al 7 giugno 1990, Sassou-Nguesso dichiar\u00f2 di voler \"mantenere il capo per condurre l'apertura democratica e il cambiamento gi\u00e0 iniziato\", annunciando il multipartitismo nel Paese e la separazione dei ruoli del partito e dello Stato, poche settimane prima del vertice di La Baule tra la Francia e gli Stati africani.\nLa Confederazione sindacale congolese (\"Conf\u00e9d\u00e9ration syndicale congolaise\", CSC), presidiata da Jean-Michel Bokamba-Yangouma, che si oppose a un progetto dell'abbassamento dell'et\u00e0 pensionabile dei dipendenti pubblici da 60 a 55 anni, si allontan\u00f2 poco a poco dal PCL e ottenne la propria indipendenza il 16 settembre 1990. La fine dell'anno fu segnata da numerosi attacchi: l'esercito si schier\u00f2 a favore del processo di passaggio alla democrazia, pur riaffermando il suo sostegno alla leadership del PCL per evitare una transizione brusca.\nLa Conferenza nazionale (\"Conf\u00e9rence nationale\") si apr\u00ec nel febbraio del 1991 e si proclam\u00f2 immediatamente sovrana. Presieduta dal vescovo di Owando, monsignor Ernest Kombo, la conferenza riuniva i rappresentanti di Stato, dei partiti politici e delle associazioni delle societ\u00e0 civili. Il presidente Sassou-Nguesso vide revocarsi la maggior parte delle sue prerogative ma non fu destituito. Il Consiglio superiore della Repubblica (\"Conseil sup\u00e9rieur de la R\u00e9publique\") sostitu\u00ec l'Assemblea nazionale popolare e l'organizzazione delle elezioni democratiche venne affidata ad un governo di transizione guidato da Andr\u00e9 Milongo.\nLa democrazia.\nIl 15 marzo 1992, venne approvata una nuova costituzione tramite un referendum che vide il 96,3 % dei s\u00ec. La Repubblica Popolare del Congo ritorn\u00f2 ad essere la \"Repubblica del Congo\". Con le elezioni presidenziali del 16 agosto 1992, Pascal Lissouba divenne il nuovo capo di Stato.\nTuttavia, si verificarono gravi scontri che portarono alla guerra civile del Congo-Brazzaville fino a quando nel 1997, Denis Sassou-Nguesso usc\u00ec vittorioso ritornando al potere."}
{"id": "1235629", "revid": "123252971", "url": "https://it.wikipedia.org/wiki?curid=1235629", "title": "Jaguar Mark II", "text": "La MK2, nota anche come Mark II \u00e8 un'autovettura di lusso prodotta dalla Jaguar dal 1959 al 1967 solamente in versione berlina. \nFu sostituita da due modelli, la 240 e la 340, che vennero commercializzati dal 1967 al 1969.\nContesto.\nLa \"MK2\" successe alla \"2.4-litre\" ed alla \"3.4-litre\", prodotte dal 1957 al 1959. Quando fu lanciata la \"MK2\", le due vetture vennero ridenominate, retrospettivamente, \"Mark I\". Quest'ultima non era stata esente da critiche, sia per il comportamento stradale poco sportivo (soprattutto della \"2.4\") che per alcune soluzioni tecniche non all'avanguardia (come i freni a tamburo), cos\u00ec, nel 1959, la Casa decise di aggiornarla per adeguarla al nuovo decennio.\nLe modifiche furono notevoli, sia sotto l'aspetto estetico che sotto quello tecnico.\nIl restyling della carrozzeria si concentr\u00f2 sulle portiere (con montanti, ora cromati, pi\u00f9 sottili e superficie vetrata pi\u00f9 ampia), sulla coda (parzialmente ridisegnata), sul parafango posteriore (ridisegnato), su parabrezza e lunotto (ampliati) e, in misura minore, sul frontale (gruppi ottici secondari circolari e mascherina leggermente modificata).\nAnche gli interni furono oggetto di rivisitazione, soprattutto la plancia, la strumentazione ed i sedili.\nLa Mark II.\nLa \"MK2\" era una vettura veloce, spaziosa e dalla linea gradevole e seguiva quindi la massima pi\u00f9 nota di Sir William Lyons: \"grace, pace and space\" (cio\u00e8 \"grazia, andatura e spazio\", dove per andatura si intendeva \"velocit\u00e0\", \"brillantezza di marcia\"). Era offerta con tre motori, che si differenziavano dalla cilindrata. Tutti e tre erano propulsori della Jaguar \"XK\". Il pi\u00f9 piccolo aveva una cilindrata di 2.483 cm\u00b3 (2,4 L) ed erogava 120 CV di potenza (pi\u00f9 potente di quello della \"Mark I\", grazie alla nuova testata), quello medio era di 3.442 cm\u00b3 (3,4 L, 210 CV) ed il motore pi\u00f9 grande di 3.781 cm\u00b3 (3,8 L, 220 CV). Quest'ultimo era analogo al motore da 3,8 L utilizzato sulla E-Type, dato che aveva componenti in comune come il monoblocco, l'albero a gomiti, le bielle ed i pistoni. I due motori avevano per\u00f2 differenti condotti d'aspirazione ed un diverso impianto d'alimentazione; infatti, in riferimento a quest'ultimo, la E-Type possedeva tre carburatori SU, mentre la Mark II solamente due. Di conseguenza la potenza della Mark II era inferiore di 45 CV. La testata del motore della Mark II possedeva condotti curvi al contrario di quelli installati sul propulsore della E-Type, che erano invece diritti. Per i mercati al di fuori di quello statunitense, gli esemplari che montavano i motori da 3,4 L erano equipaggiati con due carburatori SU mentre quelle con il propulsore da 2,4 L avevano installati due carburatori Solex. Per il mercato statunitense, gli esemplari con motore da 3,4 L e 3.8 L utilizzavano tre carburatori Solex.\nI freni divennero a disco su tutte le ruote, mentre il cambio manuale, sempre a 4 rapporti con overdrive, era completamente nuovo (e di produzione Jaguar con, fino al 1964, la prima velocit\u00e0 non sincronizzata). Le due versioni di cilindrata maggiore potevano essere equipaggiate, in alternativa, con un cambio automatico a 3 rapporti. Le versioni manuali di 3,8 litri avevano di serie il differenziale autobloccante (optional sulle \"3.4\" \"manuali\").\nDerivata dalla \"MK2\" era la Daimler \"250 V8\" (nei mercati europei era nota come Daimler 2,5 V8, ed in seguito come Daimler \"V8 250\"), che aveva installato un motore Daimler da 2,5 L. Questo propulsore fu utilizzato per la prima volta sulla Daimler \"SP250\", la quale era conosciuta inizialmente come Daimler \"Dart\", ma \"Dart\" era un marchio registrato della Dodge e la vettura fu quindi ridenominata a seguito di una controversia legale. Questo motore era fabbricato in lega d'alluminio e quindi era pi\u00f9 leggero del motore Jaguar a sei cilindri, il cui monoblocco era fabbricato in ghisa. Avendo minor peso, era ridotta la massa che premeva sulle ruote anteriori, e quindi veniva diminuito il sottosterzo rispetto alle versioni con motore derivato dalla \"XK\", che erano pi\u00f9 in difficolt\u00e0 nelle curve. I modelli Daimler erano riconoscibili dalle caratteristiche scanalature ondulate che erano incorporate nella calandra cromata, che sostituivano il marchio e la statuetta della Jaguar.\nLa \"240\", la \"340\" e la \"380\".\nLa produzione della \"MK2\" termin\u00f2 nel settembre del 1967. Il modello fu sostituito dalla \"240\" e dalla \"340\", i cui nomi richiamavano la cilindrata del motore installato, cio\u00e8 2,4 L e 3,4 L. Vennero anche fabbricati 12 esemplari di \"380\", con motore da 3,8 L, ma non si arriv\u00f2 alla produzione di serie.\nLa \"240\" e la \"340\" erano modelli di transizione che furono commercializzati per colmare la lacuna fino al lancio della \"XJ\" nel settembre del 1968. La produzione della \"340\" termin\u00f2 quasi immediatamente, mentre la \"240\" continu\u00f2 ad essere fabbricata fino all'aprile del 1969; il suo prezzo era 1.364 sterline, quindi 20 sterline in meno della \"2.4-litre\" del 1956.\nIl prezzo relativamente basso dei nuovi modelli \"240\" e \"340\" era motivato anche dal fatto che la pelle sintetica sostitu\u00ec quella naturale, oltre che dall'installazione di paraurti pi\u00f9 economici. Altri cambiamenti furono la sostituzione con prese d'aria circolari dei fendinebbia, i quali divennero un \"optional\" per il mercato britannico. Il prezzo fu ridotto per competere con la Rover P6.\nLe prestazioni della \"240\" vennero migliorate, rispetto alla \"2.4-litre\", rendendo pi\u00f9 performante la testata del motore 2,4 L con l'arrivo dei condotti di aspirazione diritti, mutuati dalla \"E-Type\", e adottando due carburatori SU. Grazie a questi miglioramenti, il veicolo poteva superare i 170 km/h, il che era superiore rispetto alla velocit\u00e0 massima raggiunta dalla 2.4-litre MK2, e ci\u00f2 port\u00f2 ad un leggero aumento delle vendite.\nLa Jaguar sostitu\u00ec la \"240\" e la \"340\" con la \"XJ\" nel settembre del 1968.\nEsemplari prodotti.\nDella Mark II, dal 1959 al 1967, vennero prodotti 83.976 esemplari, cos\u00ec suddivisi per tipo di motore:\nDella 240, della 340 e della 380, dal 1967 al 1969, la produzione totale fu di 7.246 esemplari, cos\u00ec ripartita per modello:\nPrestazioni.\nUn esemplare di \"MK2\" con motore di 3,4 L e trasmissione automatica fu provato dal settimanale The Motor nel 1961. Venne registrata una velocit\u00e0 massima di 193 km/h ed un'accelerazione da 0 a 97\u00a0km/h di 11,9 secondi. Il consumo di carburante medio fu di 14,9 L/100 km. Il modello utilizzato nel test costava 1.951 sterline tasse di 614 sterline incluse.\nLa \"MK2\" con motore da 3,8 L e 220\u00a0CV di potenza poteva accelerare da 0 a 97\u00a0km/h in 8,5 secondi ed era in grado di raggiungere una velocit\u00e0 massima di 201\u00a0km/h.\nCompetizioni automobilistiche.\nLa \"MK2\" ha partecipato con successo al Campionato Europeo Turismo, aggiudicandosi l'edizione del 1963. Si \u00e8 imposta, inoltre, nel Tour de France automobile del 1960, del 1961, del 1962 e del 1963.\nL'influenza sulle Jaguar successive.\nLe linee del corpo vettura della Mark II, che derivavano da quelle della \"Mark I\", hanno ispirato due modelli Jaguar successivi, la \"S-Type\", introdotta nel 1999, e la \"X-Type\", lanciata nel 2001.\nIn dotazione alle forze dell'ordine.\nLa \"MK2\" acquis\u00ec una reputazione di modello adatto ad essere utilizzato tra i criminali e le forze dell'ordine; infatti, la versione con il motore da 3,8 L di cilindrata era particolarmente veloce e prestante, grazie ai 220 CV di potenza del suo propulsore. Ci\u00f2 gli permetteva di accelerare da 0 a 97\u00a0km/h in 8,5 secondi e di raggiungere la velocit\u00e0 massima di 201\u00a0km/h. Per questo motivo la \"MK2\" fu molto popolare tra i malviventi britannici, che la utilizzavano per le fughe, ma fu anche celebre tra la Polizia che l'adoperava per pattugliare le autostrade.\nLa Mark II nei media.\nLa \"MK2\" \u00e8 anche famosa per essere stata utilizzata dal protagonista nella serie TV \"Ispettore Morse\", anche se la vettura di Morse era la versione meno desiderabile, cio\u00e8 quella da 2,4 L che aveva, in aggiunta, ruote in acciaio e tetto in vinile. Era spesso protagonista delle scene con un rumore del motore che non era quello originale, dato che veniva aggiunto nella post produzione. Nel novembre del 2005, la vettura usata nella serie televisiva fu venduta per pi\u00f9 di 100.000 sterline dopo un restauro totale (nel suo stato precedente, ancora da restaurare, venne quotata 53.000 sterline, cio\u00e8 circa 45.000 in pi\u00f9 rispetto ad un esemplare normale).\nNel romanzo di Colin Dexter, che ispir\u00f2 la serie televisiva, l'ispettore Morse guidava una Lancia, ma l'attore protagonista della serie TV insistette per l'utilizzo, nel telefilm, di una vettura britannica.\nLa \"MK2\" \u00e8 anche la vettura del professor Lancelot Edward Forster, protagonista del celebre teleromanzo \"Il Segno del Comando\", messo in onda dalla RAI nel 1971."}
{"id": "1235649", "revid": "30753", "url": "https://it.wikipedia.org/wiki?curid=1235649", "title": "WCW Nitro", "text": ""}
{"id": "1235654", "revid": "1543377", "url": "https://it.wikipedia.org/wiki?curid=1235654", "title": "Aishwarya Rajya Lakshmi Devi", "text": "Biografia.\nNacque a Lazimpat, presso Kathmandu, il 7 novembre 1949 e, dopo essersi formata presso alcune rinomate scuole cattoliche nepalesi ed indiane, il 27 febbraio 1970 spos\u00f2 a Katmandu il principe ereditario Birendra Bir Bikram Shah Dev (suo cugino di secondo grado).\nA seguito della morte del re Mahendra nel 1972, Aishwarya divenne regina del Nepal e fu incoronata insieme al marito nel Palazzo di Hanuman tre anni pi\u00f9 tardi.\nDal matrimonio nacquero due figli ed una figlia: Dipendra, Nirajan e Shruti, tutti morti nel massacro del 1\u00ba giugno 2001.\nLa Regina ebbe una parte importante nella vicenda legata all'ostacolato fidanzamento dell'allora principe ereditario Dipendra con Devyani Rana, appartenente ad un prestigioso ramo trapiantato in India della stessa famiglia della Regina. Secondo alcuni, Aishwarya riteneva che la ragazza amata dal figlio avesse un carattere troppo forte ed indipendente, il che avrebbe limitato l'influenza dei membri anziani della famiglia Reale. Inoltre la Regina temeva che Devyani non fosse in grado di dare discendenza maschile al figlio, mentre gli astrologi l'avevano avvisata che un matrimonio di Dipendra prima dei 35 anni avrebbe portato gravi disastri.\nSecondo la versione ufficiale, l'impedimento delle nozze sarebbe stata la ragione che avrebbe spinto il giovane Dipendra a massacrare, in una notte di follia e disperazione, buona parte della sua famiglia, tra cui i fratelli e i genitori: Aishwarya mor\u00ec nel Palazzo Narayanhiti di Katmandu il 1\u00ba giugno 2001, ultima vittima della strage. Sulla reale dinamica della strage e su presunte responsabilit\u00e0 di alcuni membri della famiglia reale tuttavia \u00e8 in corso da anni in Nepal un ampio dibattito.\nLe \u00e8 succeduta al titolo di regina una sorella, Komal, fino alla trasformazione del Nepal in repubblica.\nLe tre sorelle Rana.\nAishwarya era sorella della ex regina Komal e della principessa Prekshya, figlie del luogotenente generale Kendra Shamsher Jang Bahadur Rana e della \"Rani\" Sri Rajya Lakshmi Devi, principessa cadetta della famiglia Reale nepalese.\nLe tre principesse della famiglia Rana hanno sposato i tre figli del re Mahendra Bir Bikram Shah Dev: Birendra, Gyanendra e Dhirendra; di questi tre, i primi due sono stati a loro volta regnanti."}
{"id": "1235659", "revid": "2519", "url": "https://it.wikipedia.org/wiki?curid=1235659", "title": "G\u0103g\u0103uzia", "text": ""}
{"id": "1235660", "revid": "2043609", "url": "https://it.wikipedia.org/wiki?curid=1235660", "title": "Komal Rajya Lakshmi Devi", "text": "\u00c8 stata deposta il 28 maggio 2008 in occasione della proclamazione della Repubblica. Proveniva dalla potente famiglia Rana, ed era sorella della defunta regina Aishwarya e della defunta principessa Prekshya.\nBiografia.\n\u00c8 nata a Bagmati il 18 febbraio 1951 e il 1\u00ba maggio 1970 in Kathmandu ha sposato il principe Gyanendra Bir Bikram Shah Dev (suo cugino di secondo grado), divenuto Re del Nepal nel giugno del 2001.\nLa nuova Regina ha dovuto affrontare il difficile periodo che ha seguito il massacro reale, al quale \u00e8 sopravvissuta pur riportando gravi ferite, caratterizzato dall'inasprimento della lotta maoista e dalla estromissione della Corona dai poteri dello Stato nell'aprile del 2006.\nKomal ha dato al re Gyanendra un figlio ed una figlia:\nLe tre sorelle Rana.\nKomal \u00e8 sorella della regina Aishwarya e della principessa Prekshya, figlie del luogotenente generale Kendra Shamsher Jang Bahadur Rana e della \"Rani\" Sri Rajya Lakshmi Devi, principessa cadetta della famiglia Reale nepalese.\nLe tre principesse della famiglia Rana hanno sposato i tre figli del re Mahendra Bir Bikram Shah Dev: Birendra, Gyanendra e Dhirendra; di questi tre, i primi due sono stati a loro volta regnanti."}
{"id": "1235661", "revid": "2214766", "url": "https://it.wikipedia.org/wiki?curid=1235661", "title": "Baimeiquan", "text": "Il Pugilato delle Sopracciglia Bianche () , pi\u00f9 conosciuto in occidente nella traslitterazione cantonese Pak Mei Kuen (o soltanto Pak Mei), \u00e8 uno stile di arti marziali cinesi catalogato come Nanquan, la cui creazione \u00e8 attribuita ad un monaco taoista detto appunto Pak Mei (o Pai Mei o Bai Mei) (\u767d\u7709, \u201csopracciglia bianche\u201d, nome religioso completo Baimei Shangren, \u767d\u7709\u4e0a\u4eba) che sarebbe vissuto sulle montagne Emei nel Sichuan.\nOrigini e Storia.\nSecondo alcuni Bai Mei avrebbe trasmesso questo stile a Zhang Liqian (\u5f20\u793c\u94b1, Cheung Lai Chuen), un suo discepolo. \nLin He.\nPer Jose Carmona il personaggio storico che pi\u00f9 attendibilmente potrebbe aver fondato questo pugilato \u00e8 Lin He (\u6797\u5408, 1831\uff0d1908), nativo di Lianghuaxu (\u6881\u5316\u589f) del distretto di Huidongxian (\u60e0\u4e1c\u53bf) nella provincia del Guangdong.\nQuesta convinzione nasce da fonti storiche e da racconti che affermano che circa nel 1849 un monaco del tempio Shaolin del Fujian, Huang Lianjiao (\u9ec4\u8fde\u77eb), ripresa la vita secolare si sarebbe trasferito a Lianghuaxu dove insegn\u00f2 lo Shaolin Wugong a Lin He. Lin He insegn\u00f2 a sua volta a Lin Qingyuan (\u6797\u5e86\u5143) che apparteneva allo stesso clan. Lin Qingyuan trasmise poi le sue conoscenze a Lin Yaogui (\u6797\u8000\u8d35) che fond\u00f2 il Longxingquan. \nLin He studi\u00f2 arti marziali con Huang Lianjiao per dieci anni. Discepoli famosi di Lin He furono: Qin Chengjiu (\u79e6\u7a0b\u4e5d), Liao Jindai (\u5ed6\u9526\u5e26), Zhang Liquan (\u5f20\u793c\u6cc9), ecc.\nFoshan Baimeiquan.\nSecondo il lignaggio tramandato a Foshan, Bai Mei \u00e8 considerato prima generazione e fondatore (in cinese \u7956\u5e08, zushi); il monaco buddista Guang Hui (\u5ee3\u6167\u79aa\u5e2b) \u00e8 il maestro di seconda generazione; alla terza ci sarebbe il monaco buddista Zhu Fayun (\u795d\u6cd5\u96f2\u79aa\u5e2b, oppure \u7afa\u6cd5\u96f2\u79aa\u5e2b); alla quarta viene inserito Zhang Liquan (\u5f35\u79ae\u6cc9) che probabilmente \u00e8 la stessa persona del sopraccitato Zhang Liqian. La quinta generazione \u00e8 rappresentata da Xia Hanxiong (\u590f\u6c49\u96c4) e la sesta da Chou Wu (\u4ec7\u4e4c). Attualmente la scuola di Baimeiquan di Foshan \u00e8 tramandata da due discendenti: Liu Shaoliang (\u5218\u5c11\u826f), detto Liu Bo (\u5218\u4f2f), e Chou Taisheng (\u4ec7\u592a\u751f), detto Lao Chou (\u8001\u4ec7, vecchio Chou) che sono settima generazione, ma esistono molteplici praticanti disseminati nei vari continenti .\nCaratteristiche Tecniche e Forme.\nPer Carmona, la tecnica del Baimeiquan \u00e8 descritta con la frase \u201cshou cong xiong kou fa, li cong yao ma sheng\u201d; cio\u00e8 \u201cle mani spuntano dal petto e dalla bocca, la forza \u00e8 generata dai fianchi e dal passo del cavaliere\u201d. Un'altra frase che descrive lo stile \u00e8 \"Si gang shi rou, si rou shi gang, Gangrou bingyong \u4f3c\u521a\u5b9e\u67d4\uff0c\u4f3c\u67d4\u5b9e\u521a\uff0c\u521a\u67d4\u5e76\u7528\" (Quando sembra inflessibile in realt\u00e0 \u00e8 morbido, quando sembra morbido in realt\u00e0 \u00e8 inflessibile, l'inflessibile ed il morbido sono utilizzati insieme).\nNel Baimeiquan i Wuxing sono collegati ai \"Passi\" (Bu, \u6b65 - corrispondenti all'elemento Metallo, \u91d1), all\"'Energia Interna\" (Qi, \u6c14 - corrispondente all'elemento Legno,\u6728), al \"Corpo\" (Shen, \u8eab - corrispondente all'elemento Acqua, \u6c34), alle \"Mani\" (Shou, \u624b -corrispondente all'elemento Fuoco, \u706b), allo Spirito (Shen, \u795e - corrispondente all'elemento Terra,\u571f).\nI principali Taolu a mano nuda di questa scuola sono:\nQuelli con le armi: \nSecondo Ah Lun\nnon ci sono molte forme nel Baimeiquan. A livello elementare si apprende il Chi-pu ch'uan (Zhibuquan \u76f4\u6b65\u62f3). A livello intermedio si studiano il Chiu pu t'ui (Jiubutui \u4e5d\u6b65\u63a8) e lo Shi pa mu (Shibamo \u5341\u516b\u6469). Meng hu ch'u lin (Menghu Chulin \u731b\u864e\u51fa\u6797) e Wu hang mu (Wuxingmo \u4e94\u884c\u6469) rappresentano il livello pi\u00f9 alto degli apprendimenti di questo stile e dovrebbero essere insegnati solo dopo sei o sette anni di pratica. La forma Menghu Chulin \u00e8 stata creata da Zhang Liquan in tarda et\u00e0 e la sua tecnica prevalente \u00e8 Pohubu (\u8feb\u864e\u6b65). Wuxingmo allena la coordinazione dei movimenti delle braccia con la tecnica di gamba Dingpanjiao (\u4e01\u677f\u811a).\nLi Hanming afferma che il Baimeiquan \u00e8 anche una scuola interna (Neijia) che include questi esercizi: Baimei Qiankun Hunyuan Jingang Qigong (\u767d\u7709\u4e7e\u5764\u6df7\u5143\u91d1\u521a\u6c14\u529f, Lavoro Energetico dell'Attendente di Buddha e del Caos Primordiale e del Cielo e della Terra di Bai Mei), Si nei biao jin (\u56db\u5185\u6807\u52b2, energia dei quattro segni interiori), Bashi (\u516b\u5f0f, otto posture),Liu jin (\u516d\u52b2sei energie), Shiba fa (\u5341\u516b\u6cd5, diciotto metodi).\nSebbene la pratica del Baimeiquan sia anche esterna, per Li Hanming la componente interna \u00e8 pi\u00f9 importante.\nQuesti alcuni esercizi che uniscono interno ed esterno: Tiebushan Jinzhongzhao (\u94c1\u5e03\u886b\u91d1\u949f\u7f69),Tiesha zhang (\u94c1\u7802\u638c),Baimei Qigong Sanguan Li (\u767d\u7709\u6c14\u529f\u4e09\u5173\u529b).\nL'allenamento solo esterno prevede Cuo Qiao (\u6413\u6865), Da Zhuang (\u6253\u6869), Duilian (\u5bf9\u7ec3), Tiehuan Gong (\u94c1\u73af\u529f), ecc.\nB\u1ea1ch Mi - Lignaggio vietnamita.\nLo stile Bai Mei, in vietnamita B\u1ea1ch Mi, giunge in Vietnam grazie al maestro T\u0103ng Kh\u1ea3i Minh, noto con il nome di T\u0103ng Hu\u1ec7 B\u00e1c (Ceng Hui Bo): nato in Vietnam nel 1906, negli anni '20 del XX secolo si trasfer\u00ec per lavoro nella provincia di Guangdong, e, dopo aver studiato Choy Li Fut, divenne uno dei migliori allievi del maestro Zhang Liquan. Nel 1955 il M\u00b0 T\u0103ng Hu\u1ec7 B\u00e1c torn\u00f2 in Vietnam a Ch\u1ee3 L\u1edbn, il quartiere cinese di Saigon (Citt\u00e0 Ho Chi Minh), dove il B\u1ea1ch Mi veniva insegnato esclusivamente all'interno della comunit\u00e0 cinese. Tra i suoi allievi ci fu il maestro Di\u1ec7p Qu\u1ed1c L\u01b0\u01a1ng (Yip Kwok Leung), conosciuto anche come T\u00e0i Ch\u1ef1c Cam (\"grande gallo\") per la sua statura e per il suo carattere irascibile: il maestro Di\u1ec7p Qu\u1ed1c L\u01b0\u01a1ng contribu\u00ec grandemente alla diffusione dello stile B\u1ea1ch Mi in Vietnam, in quanto dopo la morte del maestro T\u0103ng Hu\u1ec7 B\u00e1c (1958), apr\u00ec la sua scuola anche ai non cinesi; pot\u00e8 quindi trasmettere le sue conoscenze al maestro Tr\u1ea7n Ng\u1ecdc \u0110\u1ecbnh, che lo divulga in Europa nella scuola Vi\u1ec7t Anh M\u00f4n. \nCaratteristiche tecniche.\nLa posizione tipica di chi pratica B\u1ea1ch Mi \u00e8 quasi frontale, con la gamba posteriore piegata e le spalle curve in avanti; il petto \u00e8 compresso in dentro, mentre il ventre \u00e8 gonfio e spinto in fuori. Nei movimenti del corpo trovano applicazione i principi di Ph\u00f9 (fluttuare), Tr\u1ea7m (affondare), Th\u00f4n (accogliere), Th\u1ed5 (espandere): le tecniche vengono eseguite verso l'alto e verso il basso, tirando dentro e spingendo fuori; il corpo compie movimenti elastici, a spirale, simili a quelli di una molla che si comprime e si rilascia; gli attacchi, veloci e potenti, vengono portati con la fluidit\u00e0 e la morbidezza di un colpo di frusta e consentono di generare una violenta forza d'impatto, diretta ai punti pi\u00f9 vulnerabili. Uno degli attacchi tipici di questo stile, detto Ph\u01b0\u1ee3ng nh\u00e3n chu\u1ef3 (pugno a occhio di fenice), \u00e8 eseguito colpendo il bersaglio con la nocca centrale dell'indice ripiegato sul pollice, in modo da concentrare la potenza del colpo su un bersaglio estremamente ridotto. \nQuesta una trasposizione dei nomi Cinesi in Vietnamita: \nQuesti alcuni nomi di forme che appartengono alla pratica Vietnamita:"}
{"id": "1235662", "revid": "1543377", "url": "https://it.wikipedia.org/wiki?curid=1235662", "title": "Discografia delle Spice Girls", "text": "Questa pagina contiene tutte le pubblicazioni ufficiali del gruppo musicale britannico Spice Girls. Hanno pubblicato in tutto quattro album (uno dei quali \u00e8 una raccolta di tutti i singoli), undici singoli di grande successo mondiale, sedici video musicali e alcune pubblicazioni promozionali. Le Spice Girls sono il gruppo femminile pi\u00f9 conosciuto a livello globale e anche per le vendite, con oltre 100 milioni di copie vendute.\nSingoli.\nPubblicazioni.\nLegenda:\nmercati, come doppi singoli, ma in altri le canzoni sono state distribuite in modo indipendente l'una dall'altra."}
{"id": "1235666", "revid": "82872511", "url": "https://it.wikipedia.org/wiki?curid=1235666", "title": "Pontremolese", "text": ""}
{"id": "1235672", "revid": "106347", "url": "https://it.wikipedia.org/wiki?curid=1235672", "title": "Jaguar XK 8", "text": ""}
{"id": "1235675", "revid": "6923", "url": "https://it.wikipedia.org/wiki?curid=1235675", "title": "ElettroTreno", "text": ""}
{"id": "1235687", "revid": "466539", "url": "https://it.wikipedia.org/wiki?curid=1235687", "title": "Melissa Mathison", "text": "Biografia.\nUna delle principali collaboratrici di Steven Spielberg, nota soprattutto per la sceneggiatura di \"E.T. l'extra-terrestre\" che le ha valso il successo internazionale, \u00e8 stata candidata al Premio Oscar, al Golden Globe e due volte al Premio BAFTA.\nNel 1983 si \u00e8 sposata con Harrison Ford, da cui ha divorziato nel 2004. Buddista praticante ha scritto e coprodotto \"Kundun\" di Martin Scorsese sulla vita del Dalai Lama. \u00c8 scomparsa nel 2015 all'et\u00e0 di 65 anni a causa di un tumore neuroendocrino."}
{"id": "1235689", "revid": "79670", "url": "https://it.wikipedia.org/wiki?curid=1235689", "title": "LONEOS", "text": ""}
{"id": "1235690", "revid": "125081068", "url": "https://it.wikipedia.org/wiki?curid=1235690", "title": "Cunegonda d'Austria", "text": "Biografia.\nEra la figlia di Federico V d'Asburgo (futuro imperatore Federico III), e di sua moglie, la principessa Eleonora d'Aviz. Tuttavia, solo lei e il suo fratello maggiore Massimiliano sono sopravvissuti fino all'et\u00e0 adulta. \u00c8 cresciuta a Wiener Neustadt e a Graz, dove crebbe in un'atmosfera informale e aperta, senza una rigida etichetta di corte. Contrariamente alla precedente etichetta, ha imparato non solo a leggere, scrivere e ricamare, ma anche a ricevere lezioni di equitazione e caccia, astronomia e matematica.\nLa famiglia aveva lasciato la residenza imperiale dell'Hofburg dopo lunghe liti con il fratello minore di Federico, l'arciduca Alberto VI. Sebbene Alberto fosse improvvisamente morto nel 1463 e l'imperatore proclam\u00f2 la pace generale di Landfrieden, le ostilit\u00e0 armate nelle terre austriache continuarono.\nMatrimonio.\nCome la maggior parte dei membri delle famiglie reali, sin dai primi anni Cunegonda fu coinvolta negli intrighi politici del suo tempo. Nel 1470 Mattia Corvino, re d'Ungheria, la chiese in moglie, ma Federico rifiut\u00f2. Mentre sua madre mor\u00ec nel 1467, Cunegonda fece la sua presentazione ufficiale al fianco di suo padre all'et\u00e0 di quindici anni, nel 1480, durante la visita del duca Giorgio di Baviera alla corte di Vienna. Dopo le celebrazioni, Cunegonda fu inviata da Ulrich III von Graben a Graz per la sua sicurezza; tuttavia, dopo aver scoperto un complotto contro l'imperatore, si trasfer\u00ec a Linz e mand\u00f2 Cunegonda alla corte tirolese di Innsbruck con l'arciduca Sigismondo d'Austria.\nA Innsbruck, Cunegonda incontr\u00f2 il cugino del duca Giorgio, Alberto IV. La coppia si spos\u00f2 il 2 gennaio 1487. Suo padre aveva inizialmente dato il suo consenso, tuttavia, quando le forze di Alberto occuparono la citt\u00e0 imperiale di Ratisbona, ha cambi\u00f2 idea. La coppia si spos\u00f2 nella residenza dell'Hofburg di Innsbruck, contro la volont\u00e0 del padre di Cunegonda. Suo fratello Massimiliano ha mediato tra lei e l'imperatore; \u00e8 stato in grado di prevenire un divieto imperiale.\nLa coppia ebbe otto figli:\nDopo la morte del marito nel 1508 divenne reggente per il figlio Guglielmo, operando in stretto contatto con il fratello, l'imperatore Massimiliano I. Si ritir\u00f2 quindi nel convento di P\u00fcttrich, dove mor\u00ec nel 1520."}
{"id": "1235691", "revid": "804", "url": "https://it.wikipedia.org/wiki?curid=1235691", "title": "Bersagliere (F 584)", "text": "La nave Bersagliere \u00e8 un'unit\u00e0 missilistica della Marina Militare Italiana derivata dalle fregate Classe Lupo inizialmente costruita, insieme ad altre tre unit\u00e0, per l'Iraq, ma che a causa dell'embargo, dovuto prima alla guerra Iran-Iraq e poi alla prima Guerra del Golfo, non venne mai consegnata agli iracheni e dopo essere stata acquistata dalla Marina Militare Italiana il 6 aprile 1994 \u00e8 stata sottoposta ad una serie di lavori per essere adeguata agli standard NATO, entrando in servizio nel 1995, e venendo classificata pattugliatore di squadra.\nLa costruzione della nave era avvenuta nei Cantieri Navali Riuniti di Ancona, ed all'unit\u00e0, varata il 20 giugno 1985, era stato attribuito il nome Al-Yarmuk ed il distintivo ottico F-17.\nAttivit\u00e0.\nEntrata a far parte della Marina Militare Italiana l'unit\u00e0 ha avuto una vita operativa intensa ed oltre alla normale attivit\u00e0 addestrativa \u00e8 stata scelta quale piattaforma navale per la sperimentazione di sistemi d'arma in via di sviluppo, quali una nuova versione del cannone 127/54 Compatto denominata \"127/54 Light Weight\" e il sistema lanciarazzi integrato SCLAR H, sperimentato nel corso dell'esercitazione NATO di Guerra Elettronica (E.W. TRIALS) svolta dal 23 al 25 maggio 2005.\nNave \"Bersagliere\" \u00e8 stata assegnata inizialmente alla Base della Spezia, per poi essere assegnata dal 2003 al 2010 alla base navale di Taranto, alle dipendenze della Prima Squadriglia Fregate. Dal 2010, l'Unit\u00e0 \u00e8 stata dislocata nuovamente presso la base navale della Spezia.\nTra le attivit\u00e0 a cui ha preso parte, la pi\u00f9 rilevante \u00e8 stata la circumnavigazione del globo effettuata insieme al cacciatorpediniere Durand de la Penne. Le due unit\u00e0, salpate il 12 luglio 1996, rientrarono a Taranto il 4 aprile 1997 dopo aver percorso oltre 46000 miglia e toccato 35 porti di 23 nazioni.\nNel 2005, dal 1\u00ba gennaio al 15 aprile la nave \u00e8 stato impiegata nel golfo di Aqaba nel Mar Rosso, in qualit\u00e0 di nave comando SNMCMG2, la Forza di Contromisure Mine della NATO in Mediterraneo.\nIl 20 settembre 2010, al Comando del Capitano di Fregata Gennaro Falcone, la nave, con un equipaggio di 188 uomini, ha lasciato la base navale di Taranto per prendere parte all'Operazione NATO Ocean Shield a protezione del traffico mercantile in transito. La nave dopo aver raggiunto Gibuti a partire dal 1\u00ba ottobre \u00e8 stata inserita nel dispositivo navale permanente della Standing NATO Maritime Group 1. La nave, rientrata alla base della Spezia il 16 dicembre, in tre mesi di attivit\u00e0 operativa, trascorsi nel Golfo di Aden e nell'Oceano Indiano per il contrasto al fenomeno della pirateria, ha svolto sorveglianza marittima percorrendo 20\u00a0000 miglia e interrogando 140 mercantili in transito nell'area.\nIl 24 luglio 2011 salpa dal porto della Spezia per partecipare alla spedizione italiana all'interno della missione NATO per il pattugliamento delle coste libiche nell'ambito dell'Intervento militare nella crisi libica. Durante le sue operazioni, il 3 agosto 2011, alle ore 10:40 (ora italiana) viene sfiorata da un missile o forse un razzo sparato dalla costa. L'ordigno finisce la sua corsa a circa 2\u00a0km a poppa della nave impattando in mare. La nave militare si trovava in pattugliamento a circa 10 miglia dalla costa libica, nelle acque antistanti l'area di Zlitan, 160 chilometri a est di Tripoli, dove le truppe lealiste sono impegnate a contrastare l'offensiva dei ribelli in aspri ed incerti combattimenti. Si pensa che l'attacco sia stato del tutto fortuito e che non ci fosse l'intenzione di colpire l'unit\u00e0 navale italiana. Il 4 agosto il portavoce ufficiale di Gheddafi, Moussa Ibrahim, ha rivendicato l'attacco, confermando che il missile \u00e8 stato lanciato da truppe dell'esercito fedele al dittatore libico.\nIl 17 aprile 2018, presso l\u2019Arsenale militare marittimo della Spezia si \u00e8 svolta la cerimonia dell\u2019ultimo ammainabandiera. La cerimonia si \u00e8 svolta alla presenza del capo di Stato Maggiore della Marina Militare, ammiraglio Valter Girardelli, del comandante in capo della squadra navale ammiraglio Donato Marzano, del Comandante Marittimo Area Nord, ammiraglio Giorgio Lazio, ed ha visto la partecipazione del Prefetto della Spezia, dottor Antonio Lucio Garufi, del sindaco della Spezia, Pierluigi Peracchini, ed altre autorit\u00e0 civili militari e religiose. Al termine della cerimonia l'equipaggio della nave ha recitato per l'ultima volta la preghiera del Marinaio e la bandiera Bandiera di combattimento ha lasciato per sempre l'unit\u00e0 navale per essere custodita nel Sacrario delle bandiere all'interno dell'Altare della Patria a Roma.\nCronologia.\nDi seguito le operazioni pi\u00f9 rimarchevoli nelle quali ha partecipato:\nNome.\nQuesta \u00e8 la terza unit\u00e0 della marina italiana a portare il nome Bersagliere. La prima unit\u00e0 fu un cacciatorpediniere costruito nel Cantiere Ansaldo di Genova, varato nel 1906 e consegnato alla Regia Marina nel 1907 che dopo aver partecipato nel 1911 alle operazioni navali nel conflitto italo turco rimanendo successivamente nell'area Egeo in seguito all'acquisizione italiana del Dodecaneso, venne ridislocata successivamente in Adriatico prendendo parte alla prima guerra mondiale. La nave rimase in servizio fino al 1923, dopo che nel 1921 era stata classificata torpediniera ed aver effettuato per un anno missioni di pattugliamento lungo le coste della Tripolitania.\nLa seconda unit\u00e0 fu un cacciatorpediniere della Classe Soldati I Serie che costruito a Palermo nel locale cantiere navale ed entrato in servizio il 1\u00ba aprile 1939, durante il secondo conflitto mondiale prese parte alla battaglia di Punta Stilo, alla battaglia di Capo Matapan alla prima e alla seconda battaglia della Sirte operando anche due volte in assistenza di motonavi danneggiate da attacchi nemici. Dopo 146 missioni e 53700 miglia percorse, l'unit\u00e0 venne affondata il 7 gennaio 1943 durante un bombardamento aereo nel porto di Palermo, mentre era ormeggiata. A ricordo delle decine di giovani marinai ed ufficiali periti il molo, dove era ormeggiato \u00e8 stato ribattezzato Bersagliere.\nIl motto della nave, \"Pro Patria\", \"Per la Patria\", mutuato dal Dulce et decorum est pro patria mori, di Orazio, rinnovava un credo del decalogo dei bersaglieri ed \u00e8 ripreso nel crest dell'unit\u00e0. "}
{"id": "1235695", "revid": "78273", "url": "https://it.wikipedia.org/wiki?curid=1235695", "title": "Hongjiaquan", "text": ""}
{"id": "1235696", "revid": "95993", "url": "https://it.wikipedia.org/wiki?curid=1235696", "title": "Hongjia", "text": ""}
{"id": "1235698", "revid": "1013865", "url": "https://it.wikipedia.org/wiki?curid=1235698", "title": "Distretto di Basarabeasca", "text": "Il distretto di Basarabeasca \u00e8 uno dei 32 distretti della Moldavia, il capoluogo \u00e8 la citt\u00e0 di Basarabeasca.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1235703", "revid": "287204", "url": "https://it.wikipedia.org/wiki?curid=1235703", "title": "Segretariato attivit\u00e0 ecumeniche", "text": "Il Segretariato attivit\u00e0 ecumeniche (SAE) \u00e8 una associazione interconfessionale di laiche e laici per l'ecumenismo e il dialogo, a partire dal dialogo ebraico-cristiano.\nBreve storia.\nLa fondatrice, prima presidente e dal 1996 fino alla sua scomparsa presidente emerita, Maria Vingiani, fin dal 1947 aveva iniziato un'attivit\u00e0 di dialogo e di formazione ecumenica a Venezia, ove la sua famiglia, di origine meridionale, si era stabilita dopo vari spostamenti cui il padre si era dovuto piegare in periodo fascista. Nel 1959, all'annuncio del Concilio ecumenico Vaticano II, Maria si trasfer\u00ec a Roma, e qui riprese con nuovo slancio, e col sostegno del cardinale Agostino Bea, l\u2019attivit\u00e0 ecumenica, raccogliendo a tale scopo intorno a s\u00e9 un gruppo di amici, inizialmente cattolici ma ben presto integrati da esponenti delle altre confessioni cristiane.\nQuesta prima compagine dal 1965 prese il nome di SAE (Segretariato Attivit\u00e0 Ecumeniche) e nel 1966 si costitu\u00ec formalmente in Associazione nazionale di laici, articolata per gruppi locali. Ma gi\u00e0 nell\u2019agosto 1964 era stata organizzata la prima delle annuali sessioni estive di formazione ecumenica, che sarebbero continuate ad essere l\u2019impegno principale e caratterizzante dell\u2019associazione, e alle quali si sarebbero poi aggiunti dei pi\u00f9 brevi convegni primaverili.\nDal lavoro svolto nelle sessioni e nei convegni, e dall\u2019incontro tra gli esperti che vi partecipavano, nel corso degli anni \u201970 sono sorti alcuni gruppi interconfessionali di studio e di proposta che hanno affiancato l\u2019attivit\u00e0 ordinaria dell\u2019associazione: il gruppo per i matrimoni interconfessionali, che ha contribuito all\u2019elaborazione dei documenti delle chiese sulla questione, il gruppo per la catechesi ecumenica, che ha prodotto vari studi e sussidi in materia, e il gruppo teologico, tuttora attivo, che ha elaborato riflessioni e documenti su temi di interesse ecumenico, anche in contatto con organismi ecumenici internazionali.\nA queste iniziative si aggiunsero varie forme di coinvolgimento in eventi ecclesiali ed ecumenici, in Italia e all\u2019estero. Tra queste, tra gli anni \u201970 e \u201980, la collaborazione con l\u2019ABU (Alleanza Biblica Universale) per la traduzione interconfessionale della Bibbia in lingua corrente (TILC) e la sua diffusione.\nMentre sviluppava la propria attivit\u00e0 pubblica, il SAE \u00e8 venuto ulteriormente precisando la propria forma istituzionale, che si \u00e8 definita quale \u00abassociazione interconfessionale di laiche e laici per l\u2019ecumenismo e il dialogo, a partire dal dialogo ebraico-cristiano\u00bb. \nNel 1996, con l'elezione della nuova presidente, Elena Milazzo Covini, la sede centrale si \u00e8 trasferita a Milano. Dal 2004, ne \u00e8 stato presidente Mario (Meo) Gnocchi, cui \u00e8 succeduta nel 2012 Marianita Montresor e quindi nel 2016 Piero Stefani.\nFinalit\u00e0.\nDallo statuto si rileva che lo scopo dell'associazione \u00e8 propriamente quello di \u201cassicurare in modo permanente e di espandere l'esperienza del dialogo e il servizio di formazione ecumenica, nella volont\u00e0 di contribuire all'attuazione dei documenti ecumenici e di dialogo delle varie Chiese, a partire da quelli prodotti dal Concilio ecumenico Vaticano II e dal Consiglio ecumenico delle Chiese (C.E.C.)\u201d. \n\u201cL'Attivit\u00e0 dell'Associazione \u00e8 intesa alla promozione di una cultura di rispetto tra diverse espressioni religiose, di educazione alla collaborazione per la giustizia, la pace e la salvaguardia del Creato.\u201d\nAttivit\u00e0.\nLe attivit\u00e0 principali dei gruppi locali sono: impegno di preghiera, di studio biblico e teologico; incontri di dialogo, di confronto, di testimonianza e di servizio comune; sostegno, collaborazione e consulenza per iniziative diocesane, di altre comunit\u00e0 cristiane o, pi\u00f9 in generale, della societ\u00e0 civile.\nIn sede nazionale vengono organizzate iniziative di formazione ecumenica, promozione di esperienze di dialogo interconfessionale, ebraico-cristiano e anche pi\u00f9 ampiamente interreligioso.\nLe sessioni estive di formazione ecumenica.\nLa pi\u00f9 nota e partecipata attivit\u00e0 del SAE \u00e8 l'annuale sessione estiva di formazione ecumenica che si tiene ininterrottamente dal 1964 e di cui vengono pubblicati regolarmente gli Atti, che costituiscono cos\u00ec una imponente biblioteca ecumenica. Si tratta di un importante evento che raduna ogni anno alcune centinaia di corsisti (principalmente cristiani delle diverse confessioni ed ebrei, ma anche musulmani e appartenenti ad altre religioni, oltre che rappresentanti della cultura laica) per una settimana di conoscenza, di dialogo, di scambio di esperienze e di vita comune, nella trattazione di un tema di interesse teologico, culturale e sociale, articolata in meditazioni bibliche, celebrazioni liturgiche, relazioni teoriche, gruppi di studio e laboratori.\nAlla realizzazione di queste iniziative ha concorso una serie innumerevole e qualificata di esperti, di testimoni e di maestri delle varie confessioni cristiane, dell\u2019ebraismo, di altre religioni e della cultura laica (uomini e donne, italiani e stranieri) che hanno dato al SAE il contributo della loro dottrina, del loro pensiero e della loro esperienza spirituale e culturale..\nI convegni primaverili.\nAlle sessioni estive si affianca abitualmente ogni anno un pi\u00f9 breve convegno primaverile, dedicato a un tema \u2013 complementare alla sessione o da essa indipendente \u2013 di generale orientamento ecumenico o di specifico interesse teologico e culturale. I convegni di primavera si svolgono di volta in volta in una diversa localit\u00e0 italiana, scelta in una zona ove siano attivi gruppi locali del SAE."}
{"id": "1235706", "revid": "30610", "url": "https://it.wikipedia.org/wiki?curid=1235706", "title": "Ciarameddha", "text": ""}
{"id": "1235708", "revid": "24989", "url": "https://it.wikipedia.org/wiki?curid=1235708", "title": "Lignano", "text": ""}
{"id": "1235710", "revid": "6923", "url": "https://it.wikipedia.org/wiki?curid=1235710", "title": "Galle (citt\u00e0)", "text": "Galle (\u0d9c\u0dcf\u0dbd\u0dca\u0dbd in singalese; \u0b95\u0bbe\u0bb2\u0bbf in Tamil) (pronunciato come se fosse una sillaba, simile a \"G\u00f3l\", in singalese, IPA [ga\u02d0l\u02d0\u0259]) \u00e8 una citt\u00e0 situata sulla punta sud-occidentale dello Sri Lanka, a 119\u00a0km da Colombo. Galle era nota con il nome di \"Gimhathiththa\" (nonostante Ibn Battuta, nel XIV secolo, la chiamasse \"Qali\") prima dell'arrivo dei portoghesi nel XVI secolo, quando divenne il principale porto dell'isola. Galle raggiunse il massimo fulgore nel XVIII secolo, prima di passare sotto il dominio britannico, quando venne sviluppato il porto di Colombo.\nGalle si trova nel distretto di Galle.\nIl 26 dicembre 2004 la citt\u00e0 venne devastata dal devastante maremoto causato da un terremoto con epicentro a migliaia di chilometri dalla costa, al largo dell'Indonesia. Migliaia di cittadini morirono in quell'occasione. Gran parte della citt\u00e0 venne distrutta, tranne un piccolo tempio buddista che nonostante sia circondato dal mare, non ha subito alcun danno dell'onda dello tsunami.\nGalle \u00e8 il miglior esempio di citt\u00e0 fortificata costruita dagli europei nel sud e sud-est dell'Asia, e mostra le interazioni tra gli stili architettonici europei e le tradizioni asiatiche. La citt\u00e0 vecchia \u00e8 un patrimonio dell'umanit\u00e0 nonch\u00e9 la pi\u00f9 grande fortezza di origine europea tra quelle rimaste in Asia. Altri importanti segni distintivi di Galle sono la Cattedrale di Santa Maria, fondata dai padri gesuiti.\nGalle \u00e8 la citt\u00e0 pi\u00f9 importante della parte meridionale dell'isola, con una popolazione di circa 100.000 abitanti, ed \u00e8 collegata a Colombo e Matara grazie alla ferrovia. Ospita uno stadio di cricket, il Galle International Stadium, dove si giocano i test match di cricket.\nRumassala Kanda \u00e8 una grande collina che funge da barriera protettiva per il porto di Galle. La tradizione locale la associa ad alcuni fatti narrati nel R\u0101m\u0101ya\u1e47a.\nStoria.\nSecondo James Emerson Tennent Galle corrisponde all'antico porto di Tarsis, da cui Re Salomone ricavava avorio, pavoni ed altre cose preziose. Sicuramente la cannella veniva esportata gi\u00e0 prima del 1400 a.C. \u00e8 l'origine del nome pu\u00f2 essere fatta risalire alla lingua ebraica, ed in questo caso Galle potrebbe essere stato il principale fornitore di spezie.\nGalle fu un importante porto ben prima del dominio occidentale sull'isola. Persiani, arabi, greci, romani, malesi ed indiani mantennero rapporti commerciali con Galle. La storia \"moderna\" della citt\u00e0 inizia nel 1505, quando la prima nave portoghese, sotto il comando di Louren\u00e7o de Almeida, arriv\u00f2 qui a capo di una flotta dispersasi a causa di una tempesta; fu questo il primo approdo di una nave europea sull'isola di Ceylon. I cittadini si rifiutarono di arrendersi ai portoghesi che dovettero prendere la citt\u00e0 con la forza.\nNel 1640 i portoghesi si dovettero sottomettere alla Compagnia Olandese delle Indie Orientali. Gli olandesi costruirono nel 1663 la fortezza che resiste tuttora. La difesero con un muro fortificato, usando solido granito, e potenziandola con tre bastioni chiamati \"sole\", \"luna\" e \"stella\".\nI britannici, dopo aver conquistato lo stato nel 1796, non modificarono la fortezza, ma la usarono come centro amministrativo di Galle.\nSociet\u00e0.\nEvoluzione demografica.\nGalle \u00e8 una grande citt\u00e0, per gli standard dello Sri Lanka, ed ha una popolazione di 90.934 abitanti, la maggior parte dei quali di etnia singalese; vi \u00e8 una considerevole minoranza di islamici che discendono dai commercianti arabi che lavorarono con l'antica Galle.\nUniversit\u00e0.\nDue importanti facolt\u00e0 dell'Universit\u00e0 di Ruhuna si trovano a Galle. La facolt\u00e0 di ingegneria \u00e8 situata ad Hapugala, a 5\u00a0km circa dal centro cittadino. Quella di medicina si trova a Karapitiya, vicino al Karapitiya Hospital.\nAmministrazione.\nGemellaggi.\nLa citt\u00e0 di Galle \u00e8 gemellata con:"}
{"id": "1235711", "revid": "106908", "url": "https://it.wikipedia.org/wiki?curid=1235711", "title": "Wynn", "text": "Wynn \u01f7\u00a0\u01bf (anche denominata \"wen\" o \"en)\" \u00e8 una lettera dell'antico alfabeto inglese. Era usata per rappresentare il suono .\nStoria.\nMentre i primi testi in antico inglese rappresentano questo fonema con il digrafo &lt;uu&gt;, gli amanuensi presero in prestito la runa \"wynn\" (\u16b9) per questo scopo. Rimase una lettera standard per tutta l'era anglosassone, cadendo in disuso (probabilmente a causa dell'influenza dell'ortografia francese) durante il periodo del medio inglese, all'incirca 1300 (Freeborn 1992:25). Fu sostituita ancora una volta con &lt;uu&gt;, da cui si svilupp\u00f2 la moderna &lt;w&gt;.\n\u00c8 una delle due rune (con la \u00fe) portate nell'alfabeto inglese (o altre estensioni dell'alfabeto latino). Una versione modificata della lettera ynn chiamata vend \u00e8 stata brevemente usata nell'antico norvegese per il suono , e .\nCome nel caso della \u00fe, \u01bfynn \u00e8 ritornata attualmente in uso per le stampe dei testi in antico inglese, ma fino all'inizio del XX secolo era invece pratica usuale sostituirla con la &lt;w&gt; moderna per via della sua somiglianza con la P."}
{"id": "1235714", "revid": "74801", "url": "https://it.wikipedia.org/wiki?curid=1235714", "title": "Anne du Bourg", "text": "Biografia.\nNipote del cancelliere Antoine du Bourg, di una famiglia originaria del Vivarais, Anne du Bourg fu studente ed insegn\u00f2 all'Universit\u00e0 di Orl\u00e9ans; ebbe, fra i suoi allievi, anche \u00c9tienne de La Bo\u00e9tie. Divenne consigliere nel Parlamento di Parigi nel 1557. Nel 1559, nel corso di una seduta plenaria del Parlamento \u2013 il cosiddetto attacc\u00f2 la politica reale di repressione di \u00abcoloro che vengono chiamati eretici\u00bb. Egli non fece mistero delle sue opinioni calviniste e parl\u00f2 al re Enrico II con grande ardimento, cosicch\u00e9 il re lo fece arrestare e mettere alla Bastiglia.\nDopo un processo nel corso del quale Anne du Bourg utilizz\u00f2 tutte le risorse della giurisprudenza e durante il quale fu invano chiesta la sua grazia, fu condannato come eretico all'impiccagione e al rogo del cadavere. Il suo processo segna la nascita di un diritto di resistenza al potere reale, poich\u00e9 viene tentato di far intervenire il Parlamento di Parigi, la prima corte del regno.\nDal palco del supplizio, il 23 dicembre, esclam\u00f2: \u00abCari amici, non sono qui come un ladro o un assassino, ma per il Vangelo\u00bb\nLa sua condanna port\u00f2 alla congiura d'Amboise.\nSuo fratello Claudio fu ambasciatore presso la Sublime porta, prima di essere a sua volta arrestato con l'accusa di protestantesimo ed imprigionato alla Bastiglia. Una volta libero, si ritir\u00f2 nelle sue terre dell'Alvernia."}
{"id": "1235719", "revid": "599013", "url": "https://it.wikipedia.org/wiki?curid=1235719", "title": "Claudio Vandoni", "text": "Carriera.\nLa sua carriera ha raggiunto alti livelli molto precocemente, tanto da esser stato il pi\u00f9 giovane allenatore di sempre a guidare una squadra di Serie A femminile italiana. Nella A femminile ha vinto due scudetti (1974 e 1975) allenando la Geas Sesto San Giovanni. Sempre negli anni settanta, \u00e8 addirittura arrivato ad occupare la carica di capo allenatore della nazionale italiana di pallacanestro femminile, dopo aver guidato la nazionale giovanile ai campionati europei junior.\nHa allenato per numerose stagioni anche squadre della Serie A maschile, dapprima alla Stella Azzurra Roma, poi con l'Acqua Fabia Rieti con la quale ha disputato nel 1982 un'ottima Coppa Kora\u0107 (con 7 vittorie su 10 partite), dopo a Livorno, a Rimini ed alla Pallacanestro Pavia. Nella seconda met\u00e0 degli anni '90 viene chiamato in corsa alla guida della Sebastiani Rieti in due occasioni, per sostituire prima Piero Millina (1995-96) e poi Romano Petitti l'anno seguente. Nella stagione 1997-98 \u00e8 a Viterbo alla guida della Libertas Tuscia, in Serie B, subentrando al precedente allenatore a met\u00e0 stagione in una situazione di classifica drammatica, ma riuscendo tuttavia a conquistare la salvezza; la stagione seguente, ha invece portato la squadra ad un'inaspettata finale di Coppa Italia, oltre che ai playoff di Serie B1, dove viene eliminata da Modena.\nVandoni ha inoltre seguito un'importante esperienza nel basket americano, facendo da assistente-allenatore al coach statunitense Larry Brown nella NCAA, a UCLA e alla Kansas University.\nNegli ultimi anni \u00e8 stato alla guida di squadre nelle \"minors\" italiane, tra cui Sezze e Perugia. Nella stagione 2007-08 ha allenato la Primo Michelini Viterbo (Serie C1), venendo sollevato dall'incarico alla penultima giornata. La squadra, in mano al vice Andrea Masini, retroceder\u00e0 poi ai playout. Nel 2008-2009, chiamato alla guida della SPES Rieti a stagione in corso, conduce il team sabino alla promozione dalla C dilettanti (ex C1) alla B dilettanti (ex B2). Nella stagione 2009-2010 \u00e8 alla guida della Cestistica Bernalda in B Dilettanti, portandola ad una insperata salvezza. Per la stagione 2010-11 \u00e8 il nuovo allenatore della Robur Osimo, ma il campionato si chiude con l'ultimo posto in classifica e conseguente retrocessione.\nNel novembre del 2011 firma un contratto biennale con la Zimetal Alessandria Basketball, squadra che milita in Divisione Nazionale C. Nel 2013 rimane ad Alessandria, nel frattempo ripescata in Divisione Nazionale B, con la quale raggiunge la salvezza a fine stagione.\nNell'estate 2014 firma per la Fortitudo Bologna. Viene sollevato dall'incarico in data 18 febbraio 2015 con la squadra al terzo posto in classifica (che sar\u00e0 anche la posizione a fine stagione regolare).\nVince il campionato di serie C Silver nella stagione 2016-17 con la Zimetal Fortitudo Alessandria battendo il Serravalle Basket Club, ed \u00e8 alla guida della stessa Zimetal Alessandria nel campionato di Serie C Gold piemontese per la stagione 2017-18. Sempre alla guida della Zimetal Fortitudo Alessandria, nella stagione 2018-19 conquista il primo posto al termine della regular season (subendo solo due sconfitte) e guida i suoi atleti fino alla finale per la promozione in Serie B, persa contro Trecate. Questo risultato consente comunque ai piemontesi di ottenere il ripescaggio per disputare la successiva Serie B."}
{"id": "1235720", "revid": "110157", "url": "https://it.wikipedia.org/wiki?curid=1235720", "title": "Chiesa di San Lorenzo alle Croci", "text": "La chiesa di San Lorenzo alle Croci si trova nel comune di Barberino di Mugello, sui colli, dall'alto dei quali si possono scorgere le localit\u00e0 di Scarperia, Borgo San Lorenzo, Vicchio.\nStoria e descrizione.\nNel 1386 essa era retta dagli Ubaldini di Galliano. Nel 1903 ebbe come parroco don Alessandro Sostegni che, il 16 giugno 1935, dette inizio alla costruzione della Chiesa dell'Immacolata. La chiesa di San Lorenzo alle Croci, che possiede un campanile a torre, fu unita nel 1935 alla chiesa di San Michele a Cintoia, distante da essa circa un chilometro. La festa di San Lorenzo, titolare della chiesa, si celebra il 10 agosto.\nNella localit\u00e0 in cui sorge la chiesa di San Lorenzo alle Croci si trova la villa dei Ricci, famiglia alla quale apparteneva Santa Caterina dei Ricci, in memoria della quale rimane un tabernacolo. La villa ospit\u00f2, tra gli altri, anche il re di Vestfalia."}
{"id": "1235723", "revid": "116944", "url": "https://it.wikipedia.org/wiki?curid=1235723", "title": "\u01f7", "text": ""}
{"id": "1235725", "revid": "1013865", "url": "https://it.wikipedia.org/wiki?curid=1235725", "title": "Distretto di Briceni", "text": "Il distretto di Briceni \u00e8 uno dei 32 distretti della Moldavia, il capoluogo \u00e8 la citt\u00e0 di Briceni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 2 citt\u00e0 e 26 comuni."}
{"id": "1235728", "revid": "35813", "url": "https://it.wikipedia.org/wiki?curid=1235728", "title": "Cunegonda d'Asburgo", "text": ""}
{"id": "1235732", "revid": "124016324", "url": "https://it.wikipedia.org/wiki?curid=1235732", "title": "Jaime Murray", "text": "Biografia.\nFiglia dell'attore inglese Billy Murray, Jaime \u00e8 nata nell'Essex; ha due sorelle e un fratello minore. Ha studiato filosofia e psicologia alla London School of Economics and Political Science, decidendo per\u00f2 di abbandonare gli studi per frequentare il Drama Centre di Londra diplomandosi nel 2000.\nJaime diventa nota al grande pubblico nel 2004, interpretando Stacie Monroe nella serie televisiva britannica \"Hustle - I signori della truffa\". Nel 2007 ricopre il ruolo di Lila Tournay nella seconda stagione della serie statunitense \"Dexter\", che le vale una nomination ai Saturn Award come attrice non protagonista. Nello stesso anno prende parte al film horror \"Le morti di Ian Stone\".\nSul piccolo schermo, nel 2011, si fa notare per l'interpretazione di Helena G. Wells nella serie fantascientifica \"Warehouse 13\", e per quella di Gaia nella miniserie \"Spartacus - Gli dei dell'arena\". Sempre nello stesso periodo partecipa anche a \"Ringer\", ricoprendo il ruolo ricorrente della \"business woman\" Olivia Charles. Nel 2013 \u00e8 nel cast di \"Defiance\", serie TV fantascientifica, col ruolo di Stahma Tarr. Nel 2016 prende parte alla serie \"C'era una volta\" nel ruolo della Fata Nera.\nDoppiatrici italiane.\nNelle versioni in italiano dei suoi film, Jaime Murray \u00e8 stata doppiata da:"}
{"id": "1235735", "revid": "767487", "url": "https://it.wikipedia.org/wiki?curid=1235735", "title": "Il mondo perduto (film 1992)", "text": "\"Il mondo perduto (The Lost World)\" \u00e8 un film del 1992 per la regia di Timothy Bond, tratto dall'omonimo romanzo di Arthur Conan Doyle.\nTrama.\n1912. Il giornalista Edward Malone (Eric McCormack), venuto a conoscenza di un luogo inesplorato dello Zimbabwe e popolato da dinosauri, segue il Professor Challenger (John Rhys-Davies) fino alla casa di quest'ultimo, per avere ulteriori informazioni; Challenger per\u00f2, data la sua insopportabilit\u00e0 verso i giornalisti, lo affronta finch\u00e9 entrambi volano gi\u00f9 per i gradini della casa di Challenger, di fronte un poliziotto. In presenza di questo, entrambi si scusano l'un con l'altro, raggiungendo un accordo per una possibile spedizione; Challenger accetta di mostrare un album con su raffiguranti degli schizzi di dinosauri. In seguito, entrambi si recano alla \"Daily Gazette\", dove Malone cerca di convincere il capo-redattore, McArdle, di fornirgli le spese di spedizione necessarie per affrontare un compito avventuroso.\nAd una cerimonia, entrano nella squadra anche il Professor Summerlee (David Warner), dubbioso sulle teorie di Challenger, due fotografi di animali e piante selvatiche Jim (Darren Peter Mercer) e Jenny Nielson (Tamara Gorski) e l'esploratrice Malu (Nathania Stanford). Arrivata sull'altopiano, la squadra rimane per un attimo impaurita, ma Summerlee, piuttosto scettico, rassicura i compagni. I primi animali che compaiono sono un pavone bianco e poi un apatosaurus. Summerlee \u00e8 il primo a trovare una caverna che in seguito scoprir\u00e0 essere di uno pterodattilo. Jim, scalando una rupe, riesce a scorgere un lago.\nLa mattina seguente il campo della squadra viene attaccato da una trib\u00f9 selvaggia, intenzionata a svolgere dei sacrifici, cio\u00e8 fornendo la squadra esploratrice come cibo ai dinosauri carnivori. Jim riesce a distrarre la trib\u00f9 mandandoli altrove. Dopo che il capo della trib\u00f9 selvaggia viene colpito con una pietra, la trib\u00f9 stessa si riunisce, portando il capo in una caverna. La squadra ritorna a Londra, dichiarando, ad una riunione, che il Mondo Perduto dello Zimbabwe non esiste, in quanto Challenger e la sua squadra hanno fornito prove insufficienti."}
{"id": "1235738", "revid": "1564499", "url": "https://it.wikipedia.org/wiki?curid=1235738", "title": "Storia di Cerignola", "text": "La storia di Cerignola risulta essere abbastanza incerta, sebbene iscrizioni e reperti archeologici rinvenuti nel suo territorio ne attestino lo sviluppo a partire dalla dominazione romana, durante cui divenne \"Municipium\".\nLa testimonianza cartacea pi\u00f9 antica relativa alla citt\u00e0 \u00e8 uno scritto risalente al 1150, tratto dal \"Codice diplomatico barese\", in cui si fa riferimento ad una \u201c\"domum Malgerii Cidoniole\"\u201d; in realt\u00e0 la presenza della \"Chiesa Madre\", risalente almeno al X secolo, anticiperebbe la datazione di duecento anni.\nDal Neolitico all'et\u00e0 romana.\nIl territorio che circonda l'attuale Cerignola \u00e8 abitato sin dal Neolitico, come testimoniano le tracce risalenti a tale periodo rinvenute dagli archeologi. L'abbondante selvaggina e gli estesi pascoli verdi portarono alla nascita di numerosi insediamenti tra cui era fitto lo scambio di merci; villaggi sorsero sia nell'entroterra (nella zona di Ripalta), che poco distanti dal mare (nell'antica zona di Salapia). Le tracce giunte sino ai giorni nostri, appartenenti all'Et\u00e0 del Bronzo (2000 a.C. circa) o all'Et\u00e0 del Ferro (1000 a.C. circa), ci raccontano di villaggi ad economia agro-pastorale ben organizzati, al punto da disporre di mura e guerrieri.\nEpoca preromana e romana.\nNel IV secolo a.C. la civilt\u00e0 Dauna raggiunse l'apice del proprio splendore arrivando a occupare l'intero Tavoliere; tuttavia nello stesso periodo i Romani sottrassero loro le medesime terre al fine di assegnarle a nobili e veterani di guerra. Fino alla caduta dell'Impero romano d'Occidente nel 476 d.C., la maggioranza dei terreni risultava divisa in appezzamenti di varia estensione, lasciati a pascolo o coltivati a cereali; i campi pi\u00f9 vasti erano curati da delegati di ricchi cittadini romani, mentre i terreni pi\u00f9 modesti erano lavorati da agricoltori veterani di guerra. Per tale ragione il territorio circostante l'abitato di Cerignola \u00e8 ricco di ville e fattorie, come ad esempio in localit\u00e0 \"Ripa Alta\", \"Tavoletta\" e \"Posta Fara\" (nella valle dell'Ofanto), \"San Marco\" (in direzione di Canosa) e ancora \"San Vito\" e \"Cerina\" (in prossimit\u00e0 dell'antica Salapia).\nLe produzioni agricole e zootecniche, derivanti dal massiccio sfruttamento dell'agro limitrofo alla citt\u00e0, raggiunsero volumi tali per cui si rese necessaria la realizzazione di un'efficiente rete viaria che ne permettesse il trasporto verso i porti sull'Adriatico e verso le principali citt\u00e0, Roma compresa. Il notevole flusso di merci e persone spinse l'imperatore Traiano a far costruire una strada che collegasse Benevento a Brindisi e che porta il suo nome.\nIl tracciato della via Traiana (il cui nome \u00e8 rimasto invariato anche dopo gli interventi manutentivi disposti dai Tetrarchi e dall'imperatore Costantino) nel tratto che congiungeva Herdonia con Canusium, passava poco pi\u00f9 a sud dell'attuale centro storico, sebbene questo non risulti in nessuna delle due mappe della via Traiana redatte nel IV secolo da alcuni viaggiatori, ossia: l'\"Itinerarium Burdigalensis\", dalla Terra Santa in Francia, che registra nella nostra zona solo la presenza della \"mutatio undecima\", ovvero un luogo per il cambio (\"mutatio\") dei cavalli e la famosa Tabula Peutingeriana, redatta alcuni decenni dopo, che riporta Furfane (un villaggio scomparso nel Medioevo) in luogo della \"mutatio\".\nIn molti fanno risalire la nascita di Cerignola al 500 a.C. circa, in seguito alla distruzione dell'antica \"Cerina\" (o \"Kerina\") sul fiume Fortore (dove un tempo passava la via Traiana); la citt\u00e0 fu rasa al suolo da Alessandro I, detto il Molosso, durante la guerra greco-romana nel 324 a.C.\nGli abitanti rimasti in vita si insediarono inizialmente nelle campagne circostanti fondando una serie di borghi e successivamente pensarono di unirsi per dar vita a quella che sarebbe diventata la nuova Cerignola; per motivi di sicurezza gli abitanti disposero la nascita del paese a nord del castello del Curatore romano (sito dove attualmente sorge il Borgo Antico, anche chiamato \"Terra Vecchia\"), presidiato da una guarnigione di soldati ivi residente. Il Curatore (\"Curator annonae\") era l'affidatario dell'\"oppidum\", ossia un centro di raccolta e conservazione del frumento oggi conosciuto come \"Piano delle Fosse\". Le fosse granarie, prima diffuse in tutta la Daunia e oggi presenti solo a Cerignola, testimoniano una speciale modalit\u00e0 di conservazione del grano in silos sotterranei.\nLa colonia insediatasi battezz\u00f2 il luogo \"Ceriniola\" (o \"Keriniola\"), ovvero: \"piccola Cerina\", in memoria della loro citt\u00e0 d'origine.\nIn epoca Romana l'antica Cerignola rappresentava un importante centro di scambio, l'odierna chiesa di San Domenico, nei pressi del \"Piano delle Fosse\", era infatti anticamente una stazione di cambio dei cavalli e un punto di ristoro per i viaggiatori; a riprova di questo vi \u00e8 il fatto che Cerignola \u00e8 l'unico insediamento che, nell'arco di venti secoli, \u00e8 sopravvissuto a diverse vicissitudini, diversamente da quasi tutti gli antichi centri del settore meridionale del Tavoliere.\nAnalizzando la struttura urbanistica del borgo medievale (conosciuto con il nome di \"Terra Vecchia\") si evincono alcune caratteristiche che confermano la tesi dell'origine romana, come ad esempio la mancanza di elementi radiocentrici tipici dei centri medievali; sono presenti, invece, elementi di ortogonalit\u00e0 caratteristici di centri medievali sviluppatosi su schemi gi\u00e0 esistenti.\nAd avvalorare questa tesi vi sono inoltre numerosi ritrovamenti, soprattutto nella campagna circostante, di statuette romane, vasi, tombe ed epigrafi; inoltre i sotterranei del centro storico sono caratterizzati da strutture di epoca romana. Alcune zone dell'agro cittadino presentano resti di ville romane, mentre dove ora sorge il santuario della Madonna di Ripalta (patrona di Cerignola) vi era un tempio dedicato alla dea Bona. Dal punto di vista archeologico, la zona circostante la citt\u00e0 di Cerignola sembra rivestire un ruolo molto importante, tanto da essere stata oggetto di scavi negli anni ottanta. Da un'epigrafe trovata nella zona di Cerignola si conosce il nome di un Curatore, un certo \"Lucio Publilio Celso Patruino\", di probabile origine \"Aerdonitana\" (della famiglia dei Publili Patruini); probabilmente il centro di raccolta, con l'annesso villaggio, altro non erano che un deposito di grano con una \"mutatio\" dipendente da \"Aerdonia\"; a quanto risulta da un antico \"itinerario\", il nome di tale centro era \"Furfane\".\nV-XIV secolo.\nNel V secolo, dopo la caduta dell'Impero romano d'Occidente, il territorio di Cerignola fu al centro di lotte di conquista e di potere che videro avvicendarsi Goti, Ostrogoti, Bizantini, Longobardi, Saraceni e Normanni.\nAi Normanni succedettero prima gli Svevi di Federico II, che ebbero la cittadina in buona considerazione, poi gli Angioini, che invece la punirono severamente.\n\u00c8 nel X-XI secolo che si hanno notizie pi\u00f9 certe dell'esistenza della citt\u00e0 con un Arciprete Nullius dipendente dalla diocesi di Bari e con gli arcipreti Alferius e De Leo. Il \"\"Quaternus excadenciarum Capitanatae\", voluto da Federico II nel 1249, e altri documenti del \"Codice diplomatico barese\"\" descrivono la Cerignola del XIII secolo come un castello circondato da un fossato, poche case in una cinta muraria e una popolazione scarsa.\nDurante il Medioevo il borgo divenne un feudo e molti sono i feudatari che nei secoli si sono alternati; gli Angioini cedettero la citt\u00e0 a Simone de Parisiis (primo feudatario di Cerignola nel 1271) che la racchiuse entro mura turrite (in \"opus reticulatum\") e costru\u00ec torri e castello. Quest'ultimo corrisponde all'attuale \"Palazzo Ducale\", a cui ci si riferisce con l'appellativo di \"Castello\", poich\u00e9 circondato per tre lati da un largo fossato profondo 60 piedi.\nAlla morte di Simone de Parisiis (nella seconda met\u00e0 del XIII secolo) il feudo fu incorporato nel regio demanio, per poi essere successivamente ceduto a Bertrando Artus che lo vendette a Ugone de Vicini; il feudo pass\u00f2 quindi nelle mani di Giovanni Pipino, Nicol\u00f2 Pipino e, infine, dei conti \"Azzaroli\" (o \"Acciaioli\"). Nel XIV secolo Cerignola fu distrutta in seguito alla guerra tra Giovanna I d'Angi\u00f2 e Luigi I di Ungheria.\nXV-XVII secolo.\nNel 1414 sal\u00ec al trono Giovanna II d'Angi\u00f2 che nel 1418 vendette Cerignola (tornata di propriet\u00e0 del demanio) a Sergianni Caracciolo; costui acquist\u00f2 in quella fase anche il territorio di Orta. Cerignola cess\u00f2 quindi di essere citt\u00e0 regia per divenire feudo di propriet\u00e0 della famiglia Caracciolo; questo fino al 1432, anno in cui la citt\u00e0 torn\u00f2 alla regina di Napoli a causa dell'assassinio del Caracciolo. A questo punto la citt\u00e0 fu nuovamente ceduta al ricco Pasquale de Camplo per poi passare, ancora una volta, ai Caracciolo e infine ai Pignatelli.\nDurante il dominio aragonese la citt\u00e0 benefici\u00f2 di numerosi vantaggi e privilegi che le permisero di acquisire prestigio e prosperit\u00e0, tale situazione si protrasse anche nel corso del regno di Carlo VIII e Federico d'Aragona.\nIl 28 aprile 1503 Cerignola, a quei tempi un borgo abitato da 350 famiglie, fu teatro di un'importante battaglia campale per il possesso dell'Italia Meridionale; il conflitto, noto come \"\"battaglia di Cerignola\", vide affrontarsi la compagine francese contro quella spagnola. Dopo un aspro scontro gli spagnoli guidati da Consalvo da Cordova ebbero la meglio sui francesi di Louis d'Armagnac, duca di Nemours. La disputa decisiva fu combattuta in una contrada cerignolana che al termine dello scontro fu ribbatezzata \"Tomba dei Galli\"\", a indicare la disfatta francese.\nDurante il regno di Ferdinando il Cattolico (che rimosse da vicer\u00e9 Consalvo da Cordova) la condizione del Regno di Napoli peggior\u00f2 notevolmente a causa di numerose tasse imposte dal sovrano. Cerignola non sfugg\u00ec a questa situazione aggravata, a sua volta, da un'invasione di bruchi che la flagell\u00f2 nel 1595.\nCaterina, contessa di Sant'Angelo, succedette nel 1584 al padre Carlo Caracciolo e nel 1611 don\u00f2 il feudo a Girolamo Pignatelli, una volta unitasi in matrimonio con il duca di Monteleone Ettore Pignatelli; da allora Cerignola rimase feudo della loro famiglia.\nNel Seicento diverse signorie si alternarono al potere, infatti, ai Pignatelli di Monteleone succedettero prima i Pignatelli di Bisaccia e infine il conte d'Egmont. Il \u201ctavolario\u201d Sabatini nel 1672 descrisse la citt\u00e0 e la sua espansione verso sud; crescono gli edifici religiosi (chiese e conventi dei Domenicani e dei Cappuccini), ma la popolazione si riduce a 1.300 abitanti.\nQuesto secolo \u00e8 caratterizzato da una lenta crescita della citt\u00e0 al di fuori dell'antico borgo: verso sud (Piano delle Fosse granarie, chiesa del Purgatorio e palazzo del Ges\u00f9) e verso est (conventi dei Carmelitani e dei Conventuali); si verifica inoltre un discreto sviluppo demografico con una popolazione che supera le 3.000 unit\u00e0. Fino alla met\u00e0 del XVII secolo si registr\u00f2 un periodo di regresso, durante il quale un grosso aiuto fu fornito dagli ordini monastici stabilitisi in citt\u00e0.\nXVIII secolo.\nIl XVIII secolo fu caratterizzato da una serie di eventi disastrosi, quali siccit\u00e0 e terremoti. Fu proprio un sisma a danneggiare irrimediabilmente edifici ecclesiastici e abitazioni private il 20 marzo del 1731; a tale evento \u00e8 ascrivibile la scarsa presenza di testimonianze delle epoche passate.\nLa ricostruzione cominci\u00f2 nella seconda met\u00e0 del Settecento e si spinse fuori dalle mura del borgo, in maniera per\u00f2 caotica e non uniforme. Sfortunatamente questo secolo non vide nessun miglioramento delle condizioni economiche e si concluse con la rivoluzione del 1799, nota come Repubblica Napoletana, a cui parteciparono i pi\u00f9 illustri cerignolani, come Giuseppe Tortora.\nA dispetto di tutte le calamit\u00e0 che colpirono la citt\u00e0, questo secolo fece registrare un forte aumento della popolazione che raggiunse quota 10.000.\nXIX secolo.\nNel 1804 il duca d'Egmont fece demolire la \"Porta della Terra\" e la torre dell'orologio pubblico (con le case ad essa attigue); quest'ultima fu sostituita da una nuova torre.\nDurante il Regno borbonico Cerignola cominci\u00f2 lentamente a progredire, merito anche dell'abolizione del feudalesimo che, con la legge del 2 agosto 1806, pose fine dopo 400 anni alla dominazione dei feudatari sulla citt\u00e0; l'ultimo fu il conte di Fuentes ed Egmont: Giovanni Armando Pignatelli.\nL'abolizione dei feudi, cos\u00ec come l'annullamento della Regia Dogana della Mena delle Pecore di Foggia e delle propriet\u00e0 ecclesiastiche, l'avvento di Napoleone e il decollo agricolo-industriale delle campagne, produssero una fase di sviluppo della citt\u00e0 sotto ogni punto di vista; l'abrogazione della feudalit\u00e0 permise uno sviluppo fiorente dell'agricoltura e ingener\u00f2 un forte flusso migratorio dai paesi limitrofi e dal barese; l'esodo fu massiccio al punto che la popolazione, attirata dalle imponenti trasformazioni agrarie avviate dal ducato La Rochefoucauld e dalla famiglia Pavoncelli, arriv\u00f2 a quota 25.000 unit\u00e0.\nNel 1819 una bolla pontificia istitu\u00ec la diocesi di Cerignola-Ascoli Satriano e la citt\u00e0 smise dunque di essere un\"'arcipretura nullius\".\nProsegue l'espansione verso est dell'abitato. Piazze e strade furono lastricate e la citt\u00e0 si arricch\u00ec di costruzioni di notevole importanza quali ad esempio il Teatro Mercadante, la Scuola Agraria, l'ospedale \"Tommaso Russo\"; nello stesso periodo fu inoltre costruita la grandiosa cattedrale, ad opera del benefattore Tonti.\nDurante la met\u00e0 del secolo si susseguirono numerosi eventi che scossero la penisola e conseguentemente la citt\u00e0: i moti del 1848, le Guerre d'Indipendenza e, nel 1860, l'annessione del Regno delle due Sicilie (di cui Cerignola faceva parte) al Regno d'Italia.\nSul finire del XIX secolo la bonifica integrale del territorio favor\u00ec la costituzione di grandi aziende e la specializzazione delle colture, con conseguente formazione di un vasto bracciantato agricolo, protagonista di memorabili lotte contro il latifondo per la trasformazione fondiaria e l'emancipazione dei contadini.\nXX secolo.\nIl primo decennio del Novecento fu caratterizzato da lotte che videro contrapporsi massoni contro papalini prima e socialisti contro fascisti poi; fu proprio durante il periodo fascista che molte delle opere pubbliche furono portate a compimento.\nL'avvento del primo conflitto mondiale non risparmi\u00f2 la citt\u00e0 che vide cadere in guerra 500 cerignolani. Nel 1931, invece, un altro terribile terremoto colp\u00ec Cerignola e anche la seconda guerra mondiale vide un tributo di caduti in guerra; questa volta furono 139 i giovani a morire.\nIl XX secolo fu caratterizzato da un ulteriore aumento della popolazione che giunse cos\u00ec a 50.000 unit\u00e0 gi\u00e0 negli anni cinquanta. A conferma della propensione agricola del territorio, vi \u00e8 un agro di 60.000 ettari coltivato a cereali, vite e olivo, al quale si affiancano nuove attivit\u00e0 artigianali e industriali. Il Novecento vede Cerignola tra le citt\u00e0 protagoniste delle principali tappe della storia agricola, economica e sociale; tanto \u00e8 vero che nel secondo Dopoguerra sorse un ricco sistema di piccole e medie imprese industriali e di trasformazione di prodotti agricoli. La citt\u00e0, insieme a Foggia, San Severo e Manfredonia, costituisce il cospicuo quadrilatero economico della Capitanata.\nIl borgo antico di Cerignola mantiene ad oggi quasi inalterata la sua fisionomia di borgo medievale, costituendo quindi un patrimonio storico-culturale da rivalutare."}
{"id": "1235739", "revid": "287204", "url": "https://it.wikipedia.org/wiki?curid=1235739", "title": "Reed", "text": ""}
{"id": "1235743", "revid": "121345387", "url": "https://it.wikipedia.org/wiki?curid=1235743", "title": "Trattato di Basilea (aprile 1795)", "text": "Il trattato di Basilea o prima pace di Basilea fu un trattato firmato il 5 aprile 1795, ossia il 16 germinale III, dalla Francia della Convenzione termidoriana e la Prussia di Federico Guglielmo II. La Francia era rappresentata dal plenipotenziario de Barth\u00e9lemy, la Prussia dall'ambasciatore von Hardenberg.\nFu in assoluto il primo trattato di pace che i rivoluzionari francesi riuscirono a concludere con una potenza reazionaria straniera, cominciando a sfasciare la Prima Coalizione.\nContesto.\nPi\u00f9 interessato alla spartizione della Polonia che alla continuazione della guerra contro la Francia, Federico Guglielmo II aveva impegnato i propri mezzi nella repressione della grande insurrezione polacca, scoppiata il 24 marzo 1794. Gli esiti furono inferiori alle attese, in quanto Berlino dovette rinunciare a Varsavia e, quindi, ammettere la preponderanza dell'Impero Russo della zarina Caterina II di Russia. Per giunta la terza ed ultima spartizione della Polonia rimase a lungo oggetto di disputa e venne definita solo con il trattato del 24 ottobre 1795.\nAl contempo, sul fronte occidentale, i successi francesi seguiti alla battaglia di Fleurus avevano costretto gli imperiali ad evacuare i Paesi Bassi austriaci, e lasciavano esposto il corpo di spedizione prussiano (concentrato sul Reno) a una nuova offensiva francese: ci\u00f2 che la indusse a ripassare il Reno il 23 ottobre 1794.\nTale decisione era in palese violazione del trattato dei sussidi dell'Aia di appena pochi mesi prima, il quale stabiliva che dette truppe sarebbero state impiegate \"l\u00e0 dove fosse pi\u00f9 conveniente agli interessi delle potenze marittime\". E, infatti, nell'ottobre 1794 Federico Guglielmo dovette subire la denuncia, da parte del Pitt, del trattato dell'Aia, firmato solo sei mesi prima.\nPrivo del sostegno finanziario inglese e, comunque, fortemente condizionato da un'antica ostilit\u00e0 anti-austriaca, a Federico Guglielmo ed ai suoi ministri (l'Haugwitz ed il toscano Lucchesini) non rest\u00f2 altra alternativa che cercare la pace con la Francia rivoluzionaria.\nNegoziazioni.\nPoco dopo la denuncia inglese, Berlino prese l'iniziativa di ricercare dei contatti con la Convenzione, attraverso il suo ambasciatore in Svizzera, de Barth\u00e9lemy. Federico Guglielmo firm\u00f2 l'8 dicembre 1794 i poteri del proprio rappresentante Bernhard von der Goltz, ed il primo incontro formale ebbe luogo il 13 gennaio 1795.\nA cavallo del 1794-1795 i francesi assoggettarono (il 16 maggio) i Paesi Bassi austriaci, poi l'intera riva sinistra del Reno e le Province Unite, trasformate nella Repubblica Batava. Ci\u00f2 impresse una decisa accelerazione al negoziato: morto, il 5 febbraio De Goltz, questi venne sostituito dal von Hardenberg, giunto a Basilea l'8 marzo.\nIl trattato.\nQuesti concluse, il 1\u00ba aprile 1795 il trattato di pace. Berlino rinunciava all'alleanza con Francesco II d'Asburgo, e non sarebbe rientrata nel conflitto prima del 1806, con la sfortunatissima guerra della quarta coalizione. Ma senza Vienna, cui la legava una profonda ostilit\u00e0 reciproca, fomentata dalle confliggenti aspirazioni su Polonia e Germania. \nFederico Guglielmo pattu\u00ec, inoltre, la neutralizzazione del nord della Germania e riconobbe alla Francia l'annessione dei territori (prussiani e non) della riva sinistra del Reno, ancorch\u00e9 a titolo temporaneo, soggetto a un regolamento generale che indennizzasse la Prussia a seguito della futura fine del conflitto contro il Sacro Romano Impero.\nConseguenze.\nIl trattato ebbe assai rilevanti conseguenze, in quanto consent\u00ec alla Francia di concentrare lo sforzo sull'Austria. Esso era, tuttavia, decisamente malvisto dalla sinistra montagnarda e fu, quindi, fra i fattori scatenanti della di poco successiva insurrezione del 1\u00ba pratile (20 maggio 1795), che manc\u00f2 di poco il rovesciamento del Convenzione termidoriana.\nQuanto a Vienna, nel corso del 1795 essa perse, dopo quella della Prussia, anche l'alleanza di Sassonia e Assia, Spagna e Portogallo, Parma e il papa: Vienna era ora sola, insieme al Regno di Sardegna e la lontana Inghilterra a fronteggiare la prossima offensiva francese."}
{"id": "1235744", "revid": "580197", "url": "https://it.wikipedia.org/wiki?curid=1235744", "title": "Pallamano Femminile Cassano Magnago ASD", "text": "La Pallamano Femminile Cassano Magnago ASD \u00e8 una societ\u00e0 di pallamano femminile di Cassano Magnago (VA) che partecipa al campionato di Serie A1.\nStoria.\nLa squadra di Pallamano Femminile \"Raluca\" nasce nel 1979 con il nome di \"Cassano Magnago\", sotto la guida di un presidente appassionato di questo sport: Giovanni Saporiti. Nel corso del tempo, insieme a lui si sono uniti alla guida della squadra altri partner e sponsor, che per\u00f2 per vari motivi hanno dovuto concludere le loro collaborazioni. Il presidente Giovanni Saporiti \u00e8 l'unico che ha sostenuto la squadra sempre, non solo finanziariamente, ma anche moralmente. La sua squadra, che ha ricevuto tutta la sua fedelt\u00e0 e lealt\u00e0, \u00e8 diventata una grande famiglia di cui fanno parte le ragazze, i dirigenti, i collaboratori e i sostenitori. Negli anni, la squadra ha cambiato il suo nome in funzione degli sponsor: Tecnitalia, Macchi, Cavalca, Viemme, Chiaravalli. Dal 2001 la squadra di Saporiti ha cambiato nome in Pallamano Femminile \"Raluca\", in memoria di una giocatrice romena molto amata dal gruppo, che ha giocato a Cassano un anno ed, a causa di un incidente di gioco, ha perso la vita. La squadra di Cassano ha risposto sempre con numerose soddisfazioni e momenti di glorie che hanno incoraggiato il presidente a restare tenace davanti ai tempi duri che, in 31 anni di attivit\u00e0, non sono stati pochi. La Pallamano di Cassano ha vinto 11 Scudetti consecutivi nel massimo campionato femminile dal 1986 fino al 1996; 2 Coppe Italia nel 1988 e 1995. Ha inoltre partecipato a varie competizioni internazionali: su 8 partecipazioni alla Coppa dei Campioni \u00e8 andata 2 volte fino ai quarti di finale nel 1988 e 1989, e nel 1990 tra le prime 8 squadre in Europa. In Coppa delle Coppe \u00e8 entrata 2 volte nei quarti di finale. Ha partecipato anche a numerose tourn\u00e9e internazionali facendosi onore in tutta Europa.\nTra i risultati nel settore giovanile vanno annoverati i 2 scudetti Juniores nel 1990 e 1991.\nAllenatori e formazioni degli scudetti.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;"}
{"id": "1235746", "revid": "73936", "url": "https://it.wikipedia.org/wiki?curid=1235746", "title": "Controlli non distruttivi", "text": ""}
{"id": "1235749", "revid": "287204", "url": "https://it.wikipedia.org/wiki?curid=1235749", "title": "Point of Entry", "text": "Point Of Entry \u00e8 il settimo studio album della heavy metal band britannica Judas Priest, uscito nel 1981.\nIl Disco.\nL'album presenta i Priest con le classiche sonorit\u00e0 heavy metal che li contraddistinguono, ma tutto l'album, in particolare alcune tracce come \"You Say Yes\", \"All The Way\" o \"Turning Circles\", ha una direzione pi\u00f9 commerciale rispetto ai soliti standard della band. Nonostante non sia uno degli album pi\u00f9 memorabili del gruppo, le vendite furono comunque buone, visto che \"Point Of Entry\" succede ad un classico, \"British Steel\", che l'anno precedente riscosse un ottimo successo. Alcuni pezzi come \"Heading Out To The Highway\", \"Hot Rockin\"' e \"Desert Plains\" sono spesso suonati dalla band dal vivo. Nella versione rimasterizzata del brano sono presenti anche \"Thunder Road\", la cui melodia \u00e8 stata in parte ripresa nella stesura di \"Johnny B. Goode\", canzone presente nell'album \"Ram It Down\", e una versione live proprio di \"Desert Plains\".\nTracce.\nRemastered Bonus Tracks:"}
{"id": "1235756", "revid": "773636", "url": "https://it.wikipedia.org/wiki?curid=1235756", "title": "Chiesa di San Bartolomeo a Molezzano", "text": "La chiesa di San Bartolomeo a Molezzano si trova nel comune di Vicchio.\nStoria e descrizione.\nIn una bolla di Papa Pasquale II del 1103, si dice che il \"castrum\" di Molezzano era governato dai nobili Lombardi. Di esso ebbero il possedimento i vescovi di Firenze, quando Ubertino di Grimaldo da Molezzano, nel 1218, lasci\u00f2 le sue propriet\u00e0 al vescovo Giovanni da Velletri.\nLa chiesa risale al XII secolo e nel 1336 di essa faceva parte il popolo della chiesa di San Martino a Pagliariccio, andata distrutta. Anche la chiesa di San Bartolomeo a Molezzano nel 1536 fu quasi rovinata per un'alluvione, per cui fu ricostruita nel 1568 in un luogo pi\u00f9 elevato. Dietro l'altare maggiore conserva un dipinto che rappresenta il \"Dogma della Concezione\"."}
{"id": "1235757", "revid": "73936", "url": "https://it.wikipedia.org/wiki?curid=1235757", "title": "Densit\u00e0 di flusso magnetico", "text": ""}
{"id": "1235759", "revid": "228587", "url": "https://it.wikipedia.org/wiki?curid=1235759", "title": "Antoine du Bourg", "text": "Consigliere nel Parlamento della Bretagna, presiedette ai \u00abgrandi giorni di Moulins\u00bb nel 1534, una missione che gli valse la carica di presidente del Parlamento di Parigi, poi di cancelliere di Francia, succedendo ad Antoine Duprat. Fu fatto cavaliere da Francesco I lo stesso giorno dell'assunzione dell'incarico e contribu\u00ec alla stesura dell'editto di tolleranza firmato a Coucy lo stesso anno.\nPubblic\u00f2 l'editto di Joinville e quello di Is-sur-Tille. Nel 1538 accompagn\u00f2 il re ad Aigues-Mortes, poi a Laon dove mor\u00ec a seguito di una caduta dalla sua mula. Gli succedette Guillaume Poyet."}
{"id": "1235760", "revid": "339392", "url": "https://it.wikipedia.org/wiki?curid=1235760", "title": "Dactyl (asteroide)", "text": ""}
{"id": "1235764", "revid": "1982", "url": "https://it.wikipedia.org/wiki?curid=1235764", "title": "Scattered disk object", "text": ""}
{"id": "1235765", "revid": "2014155", "url": "https://it.wikipedia.org/wiki?curid=1235765", "title": "Caterina d'Austria", "text": "Biografia.\nCaterina era una dei quindici figli dell'imperatore Ferdinando I e Anna di Boemia e Ungheria. Trascorse gran parte della sua infanzia a Hofburg, a Innsbruck, e ricevette un'istruzione basata sulla disciplina e la religione. Ha imparato l'italiano e il latino. \nMatrimoni.\nPrimo Matrimonio.\nIl 17 marzo 1543, Caterina fu promessa in sposa a Francesco III Gonzaga, Duca di Mantova e marchese di Monferrato. Ci\u00f2 rifletteva il desiderio del padre di rafforzare l'influenza degli Asburgo contro la Francia nel nord Italia, in particolare a Milano. Sia Caterina che Francesco avevano 9 e 10 anni all'epoca. Il matrimonio ebbe luogo sei anni dopo, il 22 ottobre 1549. Caterina fu scortata da suo fratello maggiore Ferdinando II, a Mantova. La sua dote era di 100.000 fiorini. Il matrimonio dur\u00f2 solo quattro mesi, quando Francesco III mor\u00ec il 21 febbraio 1550. Caterina, ormai vedova, torn\u00f2 a Innsbruck. Gli Asburgo sostenevano che il matrimonio non era stato consumato per aumentare le possibilit\u00e0 di Caterina per un secondo matrimonio.\nSecondo Matrimonio.\nRegina di Polonia.\nNel maggio del 1551, dopo la morte della sua seconda scandalosa moglie, Barbara Radziwi\u0142\u0142, il re Sigismondo II Augusto rimase vedovo. L'imperatore Ferdinando I propose il matrimonio tra Caterina e Sigismondo per creare un gruppo filo-asburgico all'interno della corte polacca. In particolare, voleva impedire l'assistenza dei polacchi alla sorella di Sigismondo, Isabella Jagellona e al figlio Giovanni Sigismondo Z\u00e1polya, nelle dispute sulla successione del Regno d'Ungheria. Sia Caterina che Sigismondo si opposero personalmente al matrimonio. Caterina incolp\u00f2 Sigismondo di maltrattamenti e a provocare la morte prematura della sorella maggiore e sua prima moglie Elisabetta. Sigismondo temeva che Caterina sarebbe stata altrettanto poco attraente e di fragile di salute come Elisabetta. Tuttavia, gli Asburgo minacciarono di creare un'alleanza anti-polacca con la Russia.\nAll'inizio del 1553, Miko\u0142aj \"il Nero\" Radziwi\u0142\u0142 viaggi\u00f2 alla corte di Ferdinando I, nel tentativo di persuadere l'imperatore a cessare la sua assistenza allo zar Ivan il Terribile. Radziwi\u0142\u0142 aveva ulteriori ordini di viaggiare per indagare sulle opportunit\u00e0 di matrimonio con Matilde di Baviera o con una delle figlie di Ercole II d'Este. Tuttavia, l'imperatore convinse Radziwi\u0142\u0142 che il matrimonio tra Caterina e Sigismondo era il migliore. Radziwi\u0142\u0142 scrisse lettere entusiastiche a Sigismondo, che presto cedette e diede il suo consenso il 10 aprile 1553. La dispensa papale fu ricevuta il 20 maggio e il trattato di matrimonio fu firmato il 23 giugno. Lo stesso giorno ebbe luogo il matrimonio per procura. Il matrimonio effettivo \u00e8 stato ritardato a causa della malattia di Sigismondo dal 1 luglio al 30 luglio. Le celebrazioni durarono 10 giorni. La dote di Caterina era di 100.000 fiorini, oltre a 500 grzywnas d'argento, 48 abiti costosi e circa 800 gioielli.\nCaterina parlava italiano e quindi poteva comunicare con la regina madre Bona Sforza e la sua famiglia. Ella era ambiziosa e cerc\u00f2 di ottenere influenza politica nella corte polacca che caus\u00f2 l'ira di Sigismondo. Tuttavia, almeno all'inizio, tent\u00f2 di andare d'accordo con sua moglie - aveva bisogno di un erede ed era acutamente consapevole delle critiche nei confronti del trattamento riservato alla sua prima moglie. Nel febbraio 1554, la coppia reale si separ\u00f2 per la prima volta. Caterina era a Parczew, mentre Sigismondo frequentava il sejm a Lublino. Secondo il segretario reale Micha\u0142 Trzebuchowski, la regina fu molto turbata dalla separazione e continu\u00f2 a piangere. Quando Sigismondo visit\u00f2 sua moglie il 9-10 aprile, Caterina lo inform\u00f2 che era incinta. Alla fine di aprile, la coppia reale viaggi\u00f2 in Lituania e il 25 maggio raggiunse Vilnius dove, con brevi pause, Caterina visse per nove anni. Non \u00e8 chiaro se sia stato un aborto, una falsa gravidanza o un intrigo, ma non vi \u00e8 stata alcuna nascita nell'ottobre 1554.\nCaterina accompagn\u00f2 suo marito al sejm nella primavera del 1555 e alle nozze per procura di Sofia Jagellona e Enrico V, duca di Brunswick-L\u00fcneburg nel gennaio 1556. Ha continuato a mediare tra suo marito e suo padre, corrispondeva con Alberto, duca di Prussia ed era nota per le sue opinioni generalmente favorevoli sul protestantesimo. La dote di Caterina fu pagata da suo padre alla fine del 1555 o all'inizio del 1556. Pertanto, il 19 gennaio 1556, ricevette le citt\u00e0 di Wi\u015blica, \u017barn\u00f3w, Radom, Nowy Korczyn, Kozienice, Ch\u0119ciny e Radoszyce.\nNella primavera del 1556, la regina madre Bona Sforza torn\u00f2 nella sua Italia e le sue due figlie non ancora sposate, Anna e Caterina, si trasferirono a Vilnius. Sembra che le tre donne siano diventate unite. Nell'estate del 1558, la famiglia reale torn\u00f2 in Polonia. In ottobre, Caterina si ammal\u00f2 gravemente. La causa della malattia \u00e8 sconosciuta in quanto non si fece visitare dai medici polacchi vicino a lei. Quando suo padre mand\u00f2 un paio di medici austriaci, riferirono solo una febbre alta e brividi. La sua guarigione \u00e8 stata interrotta da frequenti viaggi nell'estate del 1559 per evitare un'epidemia di peste. Caterina ritorn\u00f2 a Vilnius solo all'inizio del 1560 e si ammal\u00f2 di nuovo. Sigismondo era convinto che fosse l'epilessia, la stessa malattia che tormentava la sua prima moglie e la sorella di Caterina. Il loro matrimonio divenne molto distante.\nMatrimonio fallito.\nNell'ottobre del 1562, alle nozze di Caterina e del duca Giovanni di Finlandia, la coppia si vide per l'ultima volta. Caterina visse a Vilnius e Hrodna prima di essere mandata a Radom nell'aprile del 1563. Sigismondo, cerc\u00f2 di ottenere l'annullamento del matrimonio perch\u00e9 voleva sposarsi per la quarta volta e assicurarsi un erede maschio. Nel gennaio 1565 Sigismondo si lament\u00f2 con il nunzio papale Giovanni Francesco Commendone che il matrimonio con Caterina era peccaminoso perch\u00e9 era una sorella della sua prima moglie, odiava la Polonia, che provoc\u00f2 l'aborto nel 1554 e che era fisicamente disgustato da sua moglie a causa della sua epilessia. A causa dell'influenza degli Asburgo, Papa Pio IV non permise il divorzio.\nNel luglio 1564, Ferdinando I mor\u00ec e gli succedette il figlio Massimiliano II. Il nuovo imperatore invi\u00f2 i suoi diplomatici Andreas Dudith e Wilhelm von Kurzbach per tentare di riconciliare Sigismondo con Caterina o, in caso di fallimento, per convincere Sigismondo a permettere a Caterina di lasciare la Polonia. Il piano per Caterina di fuggire fu portato a Sigismondo nel maggio 1565. Inizialmente rifiut\u00f2, temendo che avrebbe solo aumentato il sentimento anti-polacco nella corte degli Asburgo, ma in seguito cambi\u00f2 idea perch\u00e9 credeva che la partenza di Caterina avrebbe reso pi\u00f9 facile ottenere il divorzio. Verso la fine del 1565, part\u00ec per Wielu\u0144. Tuttavia, i nobili polacchi interferirono e la sua partenza per Vienna fu rimandata fino all'8 ottobre 1566. In una lettera scritta ad Alberto, duca di Prussia, un giorno prima della sua partenza, Caterina espresse la sua decisione di tornare un giorno in Polonia.\nCaterina non ricevette un caloroso benvenuto a Vienna, a causa del suo matrimonio fallito. L'imperatore Massimiliano II prolung\u00f2 la sua permanenza e volle incontrare personalmente Sigismondo per discutere la questione. Sigismondo rifiut\u00f2. Nel marzo 1567, Andreas Dudith rifer\u00ec che Sigismondo si rifiutava categoricamente di vivere con Caterina (a quanto riferito, una volta disse che sarebbe diventato un monaco se ci\u00f2 significava che avrebbe potuto sbarazzarsi di lei) e che non avrebbe protestato se Caterina fosse rimasta in Austria. Allo stesso tempo, Sigismondo non specific\u00f2 dove avrebbe dovuto vivere Caterina se fosse tornata in Polonia e non avrebbe stanziato denaro per la sua corte. Nel giugno del 1567, Caterina si ammal\u00f2 seriamente di ci\u00f2 che i dottori chiamavano la malinconia. A ottobre, dopo essersi ripresa, si \u00e8 trasferita a Linz, dove ha vissuto i rimanenti cinque anni della sua vita.\nMorte.\nSecondo un testimone, Caterina visse come una vedova. Ha ricevuto 28.000 fiorini all'anno da Sigismondo per la sua corte di oltre cinquanta persone. Fu visitata dalla sua famiglia, studi\u00f2 la Bibbia e altri lavori teologici, cre\u00f2 un giardino per le erbe medicinali e produsse vari rimedi erboristici. Sembra che lei volesse ancora tornare in Polonia: in lacrime chiese aiuto a Giovanni Francesco Commendone quando la visit\u00f2 due volte e continu\u00f2 a scrivere lettere a suo marito. Nel suo ultimo testamento, ha chiesto perdono a suo marito e gli ha lasciato tutti i gioielli che ha ricevuto da lui. La maggior parte del suo denaro \u00e8 stato lasciato in beneficenza. \nCaterina mor\u00ec il 28 febbraio 1572 e fu sepolta nella cappella del castello. Quando l'imperatore Rodolfo II, ordin\u00f2 la ricostruzione del castello, il suo corpo fu trasferito al monastero di San Floriano il 22 settembre 1599. Un funerale solenne fu organizzato solo dall'imperatore Mattia il 22 settembre 1614. Il sarcofago superstite fu costruito nel 1781."}
{"id": "1235766", "revid": "6923", "url": "https://it.wikipedia.org/wiki?curid=1235766", "title": "Jodel", "text": "Lo jodel o yodel \u00e8 un canto tipico dell'area Germanofona alpina, che trova in Franzl Lang il suo miglior interprete ad oggi conosciuto.\nOrigini.\nDa secoli veniva utilizzato nella Svizzera centrale per richiamare il bestiame o per una richiesta di soccorso. Il termine \"Jodel\", in riferimento ai cantanti, fu utilizzato per la prima volta nel 1796 da Emanuel Schikaneder.\nCon la nascita di club e di associazioni dal 1830 furono composti canti jodel a pi\u00f9 voci per cori.\nCaratteristiche.\nLo jodel si caratterizza per il passaggio improvviso dalla normale emissione della voce al falsetto, attraverso salti di sesta, settima, ottava in una successione di combinazioni di vocali e di consonanti prive di significato (per esempio jol-hol-\u00e0-hi-hu).\nIn Svizzera esistono due tipi di jodel: quello naturale, tramandato per via orale, e quello polifonico. In quest'ultimo c'\u00e8 la presenza di un coro a pi\u00f9 voci accompagnato da campanacci e da una moneta fatta ruotare in un piatto di terracotta. Lo jodel tirolese \u00e8 invece cantato, ovvero \u00e8 spesso inserito come ritornello all'interno di canzoni popolari. In seguito, tramite cantanti girovaghi, si \u00e8 diffuso anche in Svizzera.\nAnche se il mondo occidentale conosce solo lo jodel della regione alpina, in realt\u00e0 in tutte le zone montagnose e isolate del pianeta si fa uso di questa tecnica per far fronte alle lunghe distanze sfruttando proprio la bitonalit\u00e0 dei suoni emessi maggiormente percepibile all'orecchio.\nAltre forme di jodel sono presenti negli Stati Uniti (con i Country yodel), in Caucaso, Melanesia, Cina, Cambogia, Lapponia, Svezia, Romania e nelle aree abitate da pigmei ed inuit.\nEsiste in Svizzera un'associazione che tiene regolarmente dei corsi. Fondata nel 1910 da Oskar Friedrich Schmalz, conta 25000 iscritti in costante aumento.\nRiferimenti nella cultura di massa.\nFabrizio De Andr\u00e9 introduce uno jodel tirolese alla fine della canzone \"Ottocento\".\nCaparezza nella canzone \"Jodellavitanonhocapitouncazzo\" utilizza un pezzo del yodel \"Aus Freude am Leben\" cantata da Franzl Lang nel ritornello.\nIlinca e Alex Florea, dalla Romania, partecipano all'Eurovision Song Contest 2017 cantando \"Yodel It!\", che si distingue per la presenza dello yodel nel ritornello."}
{"id": "1235767", "revid": "63099472", "url": "https://it.wikipedia.org/wiki?curid=1235767", "title": "Pace di Basilea", "text": ""}
{"id": "1235770", "revid": "599013", "url": "https://it.wikipedia.org/wiki?curid=1235770", "title": "Figlie di San Camillo", "text": "Le figlie di San Camillo (in latino \"Congregatio Filiarum Sancti Camilli\") sono un istituto religioso femminile di diritto pontificio: le suore di questa congregazione, dette comunemente camilliane, sono anche membri della Grande famiglia di San Camillo e pospongono al loro nome la sigla F.S.C.\nStoria.\nIl 12 febbraio 1891 la consulta generale dell'ordine camilliano affid\u00f2 a padre Luigi Tezza (1841-1923) l'incarico di fondare una congregazione femminile che costituisse una sorta di terz'ordine dei ministri degli infermi.\nPer la realizzazione i tale progetto, Tezza si avvalse della collaborazione di Giuseppina Vannini (1859-1911) e il 2 febbraio 1892, nel corso di una cerimonia celebrata nella cella dove si spense san Camillo de Lellis, il sacerdote consegn\u00f2 alle prime postulanti uno scapolare decorato con la croce color tan\u00e9, emblema dei Ministri degli Infermi.\nIl cardinale Pietro Respighi, vicario per la citt\u00e0 di Roma, il 21 giugno 1909 riconobbe la congregazione come istituto di diritto diocesano, ne approv\u00f2 le costituzioni e ne nomin\u00f2 la Vannini prima Superiora Generale; l'istituto ricevette il pontificio decreto di lode il 25 febbraio 1922 e venne approvato definitivamente dalla Santa Sede il 17 giugno 1931.\nPapa Giovanni Paolo II nel 1994 ha beatificato madre Vannini (canonizzata da papa Francesco nel 2019) e nel 2001 padre Tezza.\nAttivit\u00e0 e diffusione.\nSi dedicano all'assistenza corporale e spirituale dei malati ed alla gestione di varie istituzioni socio-sanitarie (ospedali, policlinici, case per anziani, lebbrosari), dell'organizzazione di scuole per infermiere e di opere missionari: ai tre voti comuni a tutti i religiosi (povert\u00e0, obbedienza, castit\u00e0), aggiungono quello di assistere i malati, anche infettivi.\nSono presenti in Europa (Georgia, Germania, Italia, Polonia, Portogallo, Spagna, Ungheria), in America (Argentina, Brasile, Cile, Colombia, Messico, Per\u00f9), in Africa (Benin, Burkina Faso, Costa d'Avorio) e in Asia (Filippine, India, Sri Lanka): la sede generalizia \u00e8 sulla via Anagnina a Grottaferrata (Roma).\nAl 31 dicembre 2005, la congregazione contava 823 religiose in 97 case."}
{"id": "1235773", "revid": "75421", "url": "https://it.wikipedia.org/wiki?curid=1235773", "title": "Thomas Thacker", "text": ""}
{"id": "1235776", "revid": "228587", "url": "https://it.wikipedia.org/wiki?curid=1235776", "title": "Caterina d'Asburgo", "text": ""}
{"id": "1235777", "revid": "81195", "url": "https://it.wikipedia.org/wiki?curid=1235777", "title": "Effetto Zeeman anomalo", "text": ""}
{"id": "1235779", "revid": "36426", "url": "https://it.wikipedia.org/wiki?curid=1235779", "title": "Parapetti", "text": ""}
{"id": "1235780", "revid": "36426", "url": "https://it.wikipedia.org/wiki?curid=1235780", "title": "Modanature", "text": ""}
{"id": "1235782", "revid": "93556", "url": "https://it.wikipedia.org/wiki?curid=1235782", "title": "Granatiere (F 585)", "text": "La nave Granatiere \u00e8 stata un'unit\u00e0 missilistica della Marina Militare italiana tipo Lupo inizialmente costruita, insieme ad altre tre unit\u00e0, per l'Iraq, ma che a causa dell'embargo, dovuto prima alla guerra Iran-Iraq e poi alla prima Guerra del Golfo, non venne mai consegnata agli iracheni e che dopo essere stata sottoposta ad una serie di lavori allo scafo, alle macchine, alle strutture, e soprattutto ai sensori di scoperta e alle telecomunicazioni per essere adeguata agli standard NATO, entr\u00f2 in servizio nella Marina Militare Italiana il 20 marzo 1996 venendo classificata Pattugliatore di Squadra.\nAlla nave, varata a Riva Trigoso il 14 novembre 1985 era stato attribuito il nome \"al-Qadisiyya\" e la matricola F 16.\nDal 1996 al 2001, ebbe come base operativa La Spezia per poi essere trasferita di base a Taranto.\nIl 30 settembre 2015 alle 10.30 il pattugliatore \u00e8 stato ritirato dal servizio. L'ammaina bandiera si \u00e8 svolta nel posto di ormeggio numero 14 della stazione navale in Mar Grande a Taranto. La cerimonia \u00e8 avvenuta alla presenza del capo di Stato maggiore della Marina Militare, ammiraglio Giuseppe De Giorgi, e delle autorit\u00e0 militari e civili di Taranto.\nIl 18 giugno 2021 lascia Taranto a rimorchio con destinazione Aliaga (Turchia) dove verr\u00e0 demolita.\nServizio.\nLa nave ha ricevuto la Bandiera di combattimento in una cerimonia congiunta con le unit\u00e0 gemelle \u201cArtigliere\u201d, \u201cAviere\u201d e \u201cBersagliere\u201d il 5 luglio 1996. A consegnare la bandiera di combattimento \u00e8 stato il generale Roberto Di Nardo, Presidente Nazionale dell'Associazione Granatieri di Sardegna, che unitamente al vessillo ha consegnato al Comandante della nave, a nome dell'Associazione, un artistico cofano in legno intarsiato per la conservazione della Bandiera.\nL'unit\u00e0 ha avuto una vita operativa intensa.\nImpiegata dalla sua entrata in servizio principalmente in attivit\u00e0 di pattugliamento anti-immigrazione, nel corso della stessa attivit\u00e0, nel luglio 2001, in navigazione nel Basso Jonio, si distinse nel recupero di circa 650 profughi, che raccolse in alto mare sbarcandoli successivamente a Crotone.\nNel 2001, l'unit\u00e0 cambi\u00f2 la sua base operativa, venendo ridislocata a Taranto, dopo che le prime unit\u00e0 della classe Lupo, dislocate nella base della citt\u00e0 pugliese andavano progressivamente in disarmo per raggiunti limiti d'et\u00e0.\nNel 2002, dopo una breve sosta per effettuare il carenaggio, svolse due importanti attivit\u00e0 a livello internazionale, prima la STANAVFORLANT, che dur\u00f2 dall'11 aprile al 7 luglio, seguita dalla STANAVFORMED, dal 9 settembre sino al 4 novembre. In queste due attivit\u00e0, la nave tocc\u00f2 i porti di Suda a Creta, Aksaz in Turchia, Spalato in Croazia, Tunisi in Tunisia.\nNel 2003, fu una delle prime navi italiane a toccare il porto di Tripoli, nell'ambito della distensione dei rapporti fra la Libia di Gheddafi e l'Italia.\nNel biennio 2004-05 effettu\u00f2 una lunga sosta a Taranto, per lavori programmati.\nIl 2005 \u00e8 stato per\u00f2 l'anno che l'ha vista essere presente in ben due oceani del globo. Dal maggio dello stesso anno sino a luglio, ha visitato i porti di Lisbona in Portogallo, Cadice e Rota in Spagna poi, dopo una breve sosta a Taranto, venne a sorpresa chiamata in Oceano Indiano e precisamente nel Corno d'Africa per la difesa del traffico mercantile dalla pirateria. La nave, con un breve preavviso di soli quindici giorni, fu capace di essere in grado di muovere per una lunga attivit\u00e0 e fra l'altro, nel corso delle operazioni di contrasto e scorta alle navi mercantili nazionali che battevano nella zona, come la Jolly Marrone, nel golfo di Aden ha dato soccorso a dei naufraghi somali che erano stati recuperati da un mercantile danese. Tra i naufraghi donne i bambini, tra cui uno nato in mare il giorno precedente. Dopo aver dato soccorso con il personale sanitario di bordo il pattugliatore Granatiere ha scortato il mercantile nel porto di Gibuti dove i naufraghi sono stati sbarcati. Come nel 2001, con i clandestini recuperati al largo di Crotone, la nave torn\u00f2 agli onori della cronaca in Italia, dove la notizia rimbalz\u00f2 nelle principali testate giornalistiche. Durante questa lunga attivit\u00e0, la nave tocc\u00f2 i porti di Gibuti e Salala nell'Oman, facendo ritorno a Taranto il 25 novembre del 2005.\nLe unit\u00e0 della Classe Soldati sono considerate dalla Marina Militare giunte ai limiti operativi. Il piano di dismissione, ne prevede la messa in disarmo nella sequenza , \"Granatiere\", , . Nave \"Artigliere\" \u00e8 in disarmo dal 2013, mentre per Nave Granatiere il ritiro dal servizio previsto nel 2014 e stato poi differito al 2015.\nNome.\nQuesta \u00e8 la terza unit\u00e0 a portare il nome \"Granatiere\". La prima unit\u00e0 fu un cacciatorpediniere costruito nel Cantiere Ansaldo di Genova, varato nel 1906, entrato in servizio nella Regia Marina nel 1907 e rimasto in servizio fino al 1927, dopo che nel 1921 era stato classificato torpediniera.\nLa seconda unit\u00e0 fu un cacciatorpediniere Classe Soldati I serie costruito a Palermo, in servizio dal 1\u00ba febbraio 1939, che prese parte alla seconda guerra mondiale, durante la quale ebbe delle modifiche all'armamento ed installato l'ecogoniometro.\nSopravvissuto al conflitto il Granatiere nel dopoguerra entr\u00f2 a far parte della Marina Militare Italiana. L'unit\u00e0, riammodernata nel 1952 and\u00f2 in disarmo il 1\u00ba luglio 1958 dopo essere stata classificata fregata nell'ultima parte della sua vita operativa."}
{"id": "1235784", "revid": "186581", "url": "https://it.wikipedia.org/wiki?curid=1235784", "title": "Valdellatorre", "text": ""}
{"id": "1235785", "revid": "1318658", "url": "https://it.wikipedia.org/wiki?curid=1235785", "title": "Italo Zingarelli (giornalista)", "text": "Vita.\nNel 1910 fu redattore de \"L'Ora\" di Palermo; poi lavor\u00f2 al \"Corriere della Sera\" e a \"L'Epoca\". Torn\u00f2 al \"Corriere\" nel 1921 come corrispondente da Zurigo e Vienna. Nel 1926 fu per breve tempo direttore de \"Il Secolo\", poi corrispondente da Vienna per \"La Stampa\". Visse a Vienna per 19 anni, dal novembre 1918 al marzo 1938 (tranne la breve direzione al \"Secolo\"). A differenza dei suoi colleghi italiani, il cui stile era tendenzialmente letterario e brillante, Zingarelli svilupp\u00f2 una prosa \u00abanalitica e logica\u00bb.\nNel 1945 lavor\u00f2 al \"Tempo\" diretto da Renato Angiolillo. Fu Zingarelli a tradurre dall'inglese il \"Diario di Ciano\", che fu pubblicato sul quotidiano romano. Alla fine dell'anno pass\u00f2 a \"Libera Stampa\", quotidiano edito da Luigi Barzini, di cui fu direttore fino alla chiusura, avvenuta nel marzo del 1946.\nDal 1952 al 1962 diresse \"Il Globo\" di Roma."}
{"id": "1235789", "revid": "773636", "url": "https://it.wikipedia.org/wiki?curid=1235789", "title": "Chiesa di San Cassiano in Padule", "text": "La chiesa di San Cassiano in Padule si trova nel comune di Vicchio.\nStoria.\nQuesto edificio religioso fu ricostruito sui resti della chiesa distrutta dal terremoto del 1919, dedicata a San Cassiano, della quale rimasero solo l'abside e la cripta.\nLa sacrestia della chiesa conserva un affresco della Scuola di Giotto. Il nome \"Padule\" fa intuire che la zona su cui sorgeva la chiesa fosse paludosa: un'altra chiesa situata vicino al fiume Muccione, fu abbandonata perch\u00e9 il terreno cedeva alle frane. Da notizie del secolo XI risulta che quest'ultima chiesa pagava un tributo al vescovo di Firenze e che di essa erano patroni i Pazzi.\nLa pieve di Vicchio, prima di divenire Pieve di San Giovanni Battista, fu alle dipendenze della chiesa di San Cassiano in Padule."}
{"id": "1235795", "revid": "3082", "url": "https://it.wikipedia.org/wiki?curid=1235795", "title": "Claudio Pompeiano", "text": ""}
{"id": "1235796", "revid": "2184720", "url": "https://it.wikipedia.org/wiki?curid=1235796", "title": "Do Somethin'", "text": "Do Somethin' \u00e8 una canzone pop di Britney Spears. \u00c8 il secondo singolo estratto dal greatest hits della cantante\" \" del 2004, ed \u00e8 stato pubblicato il 13 febbraio 2005 in Germania, il 28 febbraio 2005 nel Regno Unito ed in Italia lo stesso anno. Il produttore \u00e8 stato Bloodshy &amp; Avant con la collaborazione anche di S. Lunt. In Italia la canzone ottenne un discreto successo ma non entr\u00f2 nella classifica nazionale, poich\u00e9 non venne mai pubblicato un singolo fisico.\nIl video.\nNel video di \"Do Somethin\" prevalgono i toni bluastri, bianchi e rossi con un mix di sensualit\u00e0 e folgor\u00eco trascinante dell'artista, che dimostra di saper sfruttare le proprie curve con impetuosit\u00e0 e fermezza. Il video inizia con un brusco avanzamento dentro il corridoio di un'astronave, mentre Britney, con una pelliccia bianca corta che va fino al busto, guarda lo schermo. Viene ripreso ancora il corridoio e Britney inizia a cantare in modo agitato, mentre allo stesso tempo la vediamo guidare un'auto rosa tra le nuvole, brandendo le mani, volteggiando la testa e guardando verso la libert\u00e0 del cielo. \u00c8 inoltre seguita, nei gesti e nei movimenti, dalle amiche con lo stesso tempismo.\nMentre guida supportata da loro, vediamo la parete frontale della porta d'una discoteca che s'apre e Britney, con un corsetto rosso di cotone e dei pantaloni casual, entra muovendosi il busto, le mani e le braccia, avanzando con le gambe per andare al centro della disco. Intanto la cantante con la pelliccia bianca si dimena i fianchi, mentre la \"collega\" nella pista si mette al centro e inizia a ballare a scatti, con le mani e il bacino, per far notare il suo sex appeal, guardata dai ragazzi. Lei continua a fare la sua coregrafia, mentre intanto vediamo la Britney in pelliccia seduta su un letto (ha solamente biancheria intima) che balla e rizza il busto e le gambe.\nPoi la scena si sposta sul palco del locale, dove la Spears fa il suo ultimo ballo con le sue ballerine, dopo essere andata davanti al gruppo, vista da un gruppo di ragazzi. Compie dunque lo stacchetto, mentre canta davanti ad un microfono con le braccia sollevate ed aperte, mandando tutti in delirio, che saltano scalpitanti nella disco. Intanto, la ragazza sul palco si dimena con irruenza e vitalit\u00e0, mentre l'altra Britney (quella seduta sul letto) fa notare il fondoschiena, i glutei e le gambe. In discoteca tutti saltano e s'uniscono al gruppo che si muove a ritmo, mentre la Britney sul letto sorride e la telecamera inizia ad oscurarsi.\n\u00c8 da notare l'intermittenza e la sovrapposizione delle immagini, per accentuare ancora di pi\u00f9 la cantante nella sua fisicit\u00e0 longilinea, snella e audace, che fa notare le forme sensuali e molto piacevoli. Nella scena dove compare in un letto vengono risaltate le sue forme che contribuiscono all'aumento del suo sex appeal; nella discoteca, invece, con capelli lisci e biondi naturali, viene evidenziata la sua spavalderia esuberante.\nPromozione.\nIl singolo, nonostante la promozione assente, ha avuto un pi\u00f9 che soddisfacente successo a livello mondiale ma soprattutto in Israele, dove ha ottenuto il 1\u00ba posto. In Brasile ha ottenuto il 2\u00ba posto, in Argentina e in Grecia la 5\u00aa posizione e nei Paesi Bassi e nel Regno Unito la sesta posizione. La Spears, in seguito, ha eseguito varie esibizioni di Do Somethin' nel \" The M+M's Tour, \" al \" \" e nella residency a Las Vegas"}
{"id": "1235797", "revid": "1543377", "url": "https://it.wikipedia.org/wiki?curid=1235797", "title": "Collicello", "text": "Collicello \u00e8 una frazione del comune di Amelia (TR).\nIl paese si trova su un piccolo colle, a 435 , a 15\u00a0km di distanza dal capoluogo e al confine con il territorio di Todi, a guardia dell'antica \"via Amerina\". Secondo i dati comunali Marzo 2019, il paese \u00e8 occupato da 186 abitanti.\nStoria.\nIl nome deriva dalla posizione occupata dal paese, su una collina ricca di boschi. Il fatto di trovarsi al confine tra gli ambiti territoriali di Amelia e Todi, lo ha reso nei secoli preda ambita; sub\u00ec, infatti, parecchie devastazioni (soprattutto nel XV secolo) a causa delle lotte tra i guelfi Atti ed i ghibellini Chiaravalle.\nI lanzichenecchi diretti a Roma saccheggiarono il borgo nel 1527.\nSolo dopo la Restaurazione entr\u00f2 a far parte definitivamente dei possedimenti amerini.\nFu rifugio dopo l'8 settembre 1943 di Piero Calamandrei. Successivamente la nipote di quest'ultimo assieme al marito, lo storico Giuliano Procacci, lo frequentarono lungamente nelle vacanze ristrutturando anche l'antica torre medievale. Anche il senatore Alfredo Reichlin lo elesse a suo luogo di riposo.\nEconomia e manifestazioni.\nNella seconda met\u00e0 di luglio, in occasione della festa patronale, si svolge la Sagra della Fava Cott\u00f2ra dell'Amerino, riconoscimento del presidio Slow Food, con degustazioni di piatti tipici della tradizione culinaria locale. La Fava Cott\u00f2ra, detta anche mezza fava per le piccole dimensioni, non \u00e8 una qualit\u00e0 ma un ecotipo selezionato storicamente dagli abitanti di Collicello, ed \u00e8 chiamata cos\u00ec per la sua caratteristica di cuocere bene ed in fretta.\nSport.\nDal 2000 ospita un percorso naturalistico che si snoda nei boschi delle colline circostanti con partenza ed arrivo nella piazza del borgo. Il percorso segnalato da apposite indicazioni \u00e8 aperto a tutti (podisti e ciclisti) dal primo febbraio al 30 settembre. Nel mese di giugno si svolge una duplice passeggiata ecologica podistica su tale percorso in versione diurna e notturna."}
{"id": "1235800", "revid": "287204", "url": "https://it.wikipedia.org/wiki?curid=1235800", "title": "Chris Mullin", "text": "Carriera.\nGiocava come ala piccola ed \u00e8 stato il giocatore di punta dei Golden State Warriors a cavallo tra gli anni ottanta e novanta. Con la nazionale statunitense di pallacanestro ha vinto la medaglia d'oro alle Olimpiadi di Los Angeles nel 1984 e a Barcellona nel 1992, quando era una delle stelle del famoso e irripetibile \"Dream Team\", squadra che annoverava tra le sue file giocatori come Larry Bird, Michael Jordan, Magic Johnson, Scottie Pippen e altri. Giocatore mancino di notevole tecnica, fu un formidabile realizzatore, tra i primi 4 posti nella storia della franchigia di Oakland. Nei suoi 12 anni ai Golden State Warriors (1985-1997) \u00e8 stato sicuramente uno dei pi\u00f9 grandi cestisti nella NBA.\nSi \u00e8 poi trasferito agli Indiana Pacers dov' \u00e8 rimasto per tre stagioni raggiungendo in tutte le occasioni la finale di conference: una volta contro i Chicago Bulls e due volte con i New York Knicks. Nei primi due casi sono maturate due sconfitte per 4 a 3 e 4 a 2 mentre nel terzo \u00e8 arrivata la vittoria per 4 a 2. Nella finale NBA Mullin e co. hanno trovato di fronte gli emergenti Los Angeles Lakers di Shaquille O'Neal e Kobe Bryant che hanno avuto la meglio per 4 a 2. Dopo il titolo sfiorato Chris \u00e8 tornato ai Warriors, chiudendo cos\u00ec la carriera a Oakland.\nHa ricoperto l'incarico di capo allenatore presso la St. John's University dal 2015 al 2019.\nPremi e riconoscimenti.\nIl 12 agosto 2011 \u00e8 stato inserito nella \"Hall of Fame\". Il 19 marzo 2012 la sua maglia n\u00ba 17 \u00e8 stata ritirata dai Golden State Warriors."}
{"id": "1235802", "revid": "773636", "url": "https://it.wikipedia.org/wiki?curid=1235802", "title": "Chiesa di San Michele a Rupecanina", "text": "La chiesa di San Michele a Rupecanina si trova nel comune di Vicchio. \nStoria e descrizione.\nEssa fu sotto il patronato dei conti Guidi che avevano qui il \" castrum \" di \"Ripa canina\" o \"Rabbia canina\". Della chiesa si ha memoria fino dal 1333, epoca della quale essa conserva tre mensoline.\nAll'interno si trova un dipinto della \"Vergine\", un \"Crocifisso\", due quadri (\"Sant'Antonio\" e la \"Santa Vergine del Rosario con San Bernardino\"): questi quadri hanno perduto la loro cornice originale durante la guerra.\nNel popolo di San Michele a Rupecanina nacque il Beato Angelico."}
{"id": "1235804", "revid": "3082", "url": "https://it.wikipedia.org/wiki?curid=1235804", "title": "Valerio Massimiano", "text": ""}
{"id": "1235806", "revid": "124973854", "url": "https://it.wikipedia.org/wiki?curid=1235806", "title": "Me Against the Music", "text": "Me Against the Music \u00e8 un brano della cantante statunitense Britney Spears in duetto con la cantautrice statunitense Madonna. \u00c8 il primo singolo, registrato all'inizio del 2003, estratto dall'album \"In the Zone\" del 2003. \u00c8 stato pubblicato in tutto il mondo il 14 ottobre 2003.\nLa canzone \u00e8 stata per un lungo periodo ai vertici delle classifiche mondiali vendendo 1.500.000 copie nel mondo. \u00c8 stata prodotta da Chris \"Tricky\" Stewart e Penelope Magnet.\nVideo musicale.\nIl video musicale \u00e8 stato diretto da Paul Hunter e prodotto da Veronica Zelle. Il video della canzone mostra Britney e Madonna impegnate a ballare prima in una discoteca, cantando insieme o a intervalli l'una all'altra; successivamente in un giardino ed in seguito intorno ad un vecchio letto. Britney cerca d'inseguire poi la regina del pop, alla fine del video si ritrovano e Madonna si volatilizza dopo il tentativo della Spears di baciarla.\nAccoglienza.\nStephen Thomas Erlewine da AllMusic ha definito \"Me Against the Music\" una delle \"perle\" del disco \"In the Zone\". Caryn Ganz da \"Spin\", nella sua recensione di \"In the Zone\", l'ha definito \"un bellissimo esempio di Britney 4.0 - una pietra miliare dance a ritmo veloce che mastica una percussione che si propaga attraverso una trafficata profusione di sintetizzatori\". Dave De Sylvia da Sputnikmusic ha affermato che \"a parte i reciproci patetici scambi di nome e un ritornello deludente, il pezzo \u00e8 un espediente ideale per aprire l'album. \u00c8 un up-tempo dance con un gran nome coinvolto; che altro avrebbe potuto desiderare?\" Gavin Mueller, che scrive per \"Stylus Magazine\", ha ribattuto che il singolo \"beneficia di un dinamico ritmo a sfondo garage, nonostante una tiepida Madonna minacci di sciupare il divertimento\".\nSpence D. da IGN ha scritto: \"inizialmente orecchiabile, finisce con l'essere dimenticata a meno che non si consideri che sia la controparte musicale a quel momento pubblicitario sancito dal bacio delle due popstar agli MTV Video Music Awards 2003\".\nJamie Gill da Yahoo! Music Radio ha affermato che \"la presenza di Madonna nel pezzo dal titolo stupendo ma profondamente ripugnante \u00e8 una burla postmoderna creata per far pensare a tutti gli ascoltatori intelligenti: \"'American Life\" era abbastanza bello dopotutto'\".\nPromozione.\nLa Spears ha eseguito il brano in molte trasmissioni televisive e durante il \" The Onyx Hotel Tour\", \" \" dove \u00e8 stato riagganciato in versione \"Bollywood\"\nsimile al remix gi\u00e0 inserito nell'album \"In The Zone\"(\"Rishi Rich's Desi Kulcha\" Remix) e negli show a Las Vegas \" \".\nSpesso il brano \u00e8 stato eseguito in playback: Britney non ha quasi mai cantato la canzone dal vivo a causa dell'articolata coreografia che accompagnava l'esecuzione del brano.\nLa Spears e Madonna non hanno mai eseguito la canzone insieme dal vivo; in ogni esecuzione live del brano la voce di Madonna era registrata o spesso assente.\nTracce.\nAustralia CD 1 \nAustralia Limited Edition CD 2 \nGermany Pock-It CD \nJapan Promo Remix CD \nUK/Europe CD Single \nUK Promo CD \nU.S. CD Single \nU.S. 12\" Vinyl \nRemix.\n\"Me Against The Music\" \u00e8 stata una delle canzoni di Britney Spears pi\u00f9 remixate."}
{"id": "1235809", "revid": "3082", "url": "https://it.wikipedia.org/wiki?curid=1235809", "title": "Tarutieno Paterno", "text": ""}
{"id": "1235811", "revid": "767487", "url": "https://it.wikipedia.org/wiki?curid=1235811", "title": "10.000 dollari per un massacro", "text": "10.000 dollari per un massacro \u00e8 uno spaghetti western del 1967, diretto da Romolo Guerrieri.\nTrama.\nManuel Vasquez, dopo aver scontato quattro anni di prigione, decide di vendicarsi di Mendoza, l'uomo che lo ha denunciato e costretto al carcere. Cos\u00ec, giunto nella sua fazenda, Manuel stermina tutti gli uomini e rapisce la figlia di Mendoza, Dolores. Il ricco proprietario terriero decide di offrire del denaro aggiuntivo alla taglia per convincere Django ad interessarsi al bandito Manuel. \nDjango rifiuta, perch\u00e9 vuole aspettare che la taglia aumenti prima di entrare in azione, ma alcuni scagnozzi di Manuel, credendo di fare una cosa giusta, sparano a tradimento a Django, ferendolo gravemente. Salvatosi solo grazie al suo amico fotografo Fidelio, il bounty killer ora ha un valido motivo per attaccare Manuel, anche perch\u00e9 la taglia, pi\u00f9 l'incentivo di Mendoza, ha raggiunto la sua \"tariffa\": 10.000 dollari.\nDopo aver scoperto dove si nascondeva Manuel, lo raggiunge, insieme a Fidelio, e gli rivela di essere stato colpito a tradimento. Manuel, senza esitare un attimo, uccide il suo scagnozzo che aveva sparato a Django, ritenendo lo sparare \"alle spalle\" cosa disonorevole, anche per un bandito. Cos\u00ec inizia un combattimento corpo a corpo tra Django e Manuel, che termina in un sostanziale pareggio. Manuel cos\u00ec, decide di offrire a Django e Fidelio una parte nella rapina ad una diligenza che sta organizzando, e Django accetta, ma impone una condizione: niente morti.\nManuel \u00e8 d'accordo, e cos\u00ec preparano il piano. Quando la diligenza passa per una gola, Django fa franare delle rocce in modo da separare la scorta dalla carrozza con l'oro. Ma dopo essere giunto sul luogo dove Manuel doveva prendere l'oro, trova un vero e proprio massacro. Tra le morti nella diligenza c'era anche Mijanou, la proprietaria del saloon della citt\u00e0, di cui Django era invaghito. Lanciatosi all'inseguimento dei banditi scappati con l'oro, li raggiunge quella notte stessa, e di nascosto ruba il carro con l'oro, oltre a salvare anche Dolores. Quest'ultima per\u00f2, innamorata del bandito, tradisce Django e permette a Manuel di raggiungerli. Cos\u00ec Manuel spara a Fidelio e seppellisce Django lasciandogli libera solo la testa, affinch\u00e9 muoia disidratato. Ma Fidelio, gravemente ferito, riesce a liberare Django, prima di morire dissanguato. Django cos\u00ec, raggiunge il bandito nel suo covo, uccide prima tutti i membri della banda, poi il padre di Manuel, \"Polvere di stelle\", e, infine, Manuel.\nEstero.\nAll'estero il film \u00e8 uscito come:"}
{"id": "1235812", "revid": "2134764", "url": "https://it.wikipedia.org/wiki?curid=1235812", "title": "Dirk Bauermann", "text": ""}
{"id": "1235813", "revid": "371529", "url": "https://it.wikipedia.org/wiki?curid=1235813", "title": "C. Thomas Howell", "text": "Biografia.\nFiglio di uno \"stuntman\", inizia la sua carriera in televisione come attore bambino all'et\u00e0 di quattro anni, quando era nel cast della serie \"Little People\". Il suo primo ruolo al cinema, accreditato come Tom Howell, \u00e8 in \"E.T. l'extra-terrestre\" (1982) di Steven Spielberg. \nSuccessivamente \u00e8 protagonista del film \"I ragazzi della 56\u00aa strada\" (1983) di Francis Ford Coppola, accanto ad attori del calibro di Matt Dillon, Ralph Macchio, Patrick Swayze, Rob Lowe, Diane Lane, Emilio Estevez e Tom Cruise, interpretando il sognatore quattordicenne Ponyboy, patito di poesia e di cinema in evidente antitesi con la gang dei balordi \"greasers\" di cui fa parte. Nel 1984 affianca Patrick Swayze in altri due film: \"Bulldozer\" di Randall Kleiser, dove \u00e8 partner di Jamie Lee Curtis e \"Alba rossa\" di John Milius.\nNel 1986 \u00e8 il protagonista, assieme a Rutger Hauer, del thriller \"The Hitcher - La lunga strada della paura\" di Robert Harmon, ruolo ripreso nel sequel, uscito nel 2003. Sempre nel 1986 \u00e8 protagonista della commedia \"Soul Man\" di Steve Miner, accanto a Rae Dawn Chong con cui ha una relazione. Nel 1988 \u00e8 il protagonista del suo unico film italiano, \"Il giovane Toscanini\" di Franco Zeffirelli, dove presta il volto al grande direttore d'orchestra Arturo Toscanini nei primi anni della sua carriera, recitando accanto a Elizabeth Taylor, Franco Nero e Philippe Noiret. Nel 1989 affianca Michael York, Oliver Reed e Frank Finlay ne \"Il ritorno dei tre moschettieri\", per la regia di Richard Lester.\nIn televisione \u00e8 apparso in \"Two Marriages\" (1983) e \"Into the Homeland\" (1987), per poi diventare il protagonista di \"Kindred: The Embraced\", serie televisiva del 1996 prodotta da Aaron Spelling. Ha prodotto film TV come \"Hope Ranch\" con Lorenzo Lamas e \"Protect and Serve\" (1992) realizzato dalla CBS. \nNel 2004 ha interpretato il serial killer Kenneth Bianchi nel film \"Lo strangolatore\". Nel 2006 ha fatto una breve apparizione in due episodi della celebre serie televisiva \"24\", prodotta dalla Fox nel ruolo di Barry Landes, fidanzato della dottoressa Kim Bauer interpretata da Elisha Cuthbert. \u00c8 inoltre apparso in alcuni episodi della serie \"Criminal Minds\", dove ha interpretato George Foyet, uno spietato serial killer. Nel 2011 appare in un episodio di \"Castle\" nel ruolo del fondatore di una setta.\nVita privata.\n\u00c8 stato sposato con l'attrice Rae Dawn Chong, apparsa fra gli altri in \"Commando\" con Schwarzenegger. Con lei interpret\u00f2 la commedia \"Soul Man\" diretta da Steve Miner nel 1986. I due divorziarono nel 1990. Si \u00e8 poi sposato nuovamente nel 1992, questa volta con Sylvie Anderson ed ha avuto tre figli Isabelle, Dashiell e Liam. I due divorziarono nel 2016. Attualmente l'attore ha una relazione con Brooke Langton. \nDoppiatori italiani.\nNelle versioni in italiano dei suoi film, C. Thomas Howell \u00e8 stato doppiato da:"}
{"id": "1235818", "revid": "599013", "url": "https://it.wikipedia.org/wiki?curid=1235818", "title": "Nate Doornekamp", "text": "Ha giocato come centro e nella nazionale canadese.\nCarriera.\nHa giocato ad hockey su ghiaccio fino a quindici anni, quando ha deciso di passare al basket. Nel suo ultimo anno all\"'high school Ernestown Secondary\", ha totalizzato una media di 27 punti a partita. Al \"college\", il cestista canadese si \u00e8 trasferito a Boston. Ha giocato per tre stagioni nel campionato NCAA.\nNel 2001-02, come \"freshman\", ha giocato 32 gare con 2,2 punti a partita. Nel 2002-03, da \"sophomore\", ha giocato 31 gare con una media di 3,2 punti, pur giocando in media molti minuti in pi\u00f9. Nel suo anno da \"junior\", nel 2003-04, Doornekamp ha giocato 34 partite, con una media di 3,1 punti e rimbalzi a partita.\nNel 2004-05 conclude la sua esperienza nel campionato NCAA con 30 partite e il titolo di campione del \"Big East\" alla fine della stagione regolare. Nel 2005-06 passa alla Basketball-Bundesliga tedesca, acquistato dal TBB Trier: nella prima stagione gioca 30 gare con 8,8 punti di media. Rimane a Treviri due stagioni, per poi essere ceduto all'Eisb\u00e4ren Bremerhaven.\nTra il 2001 e il 2003 ha giocato anche per la nazionale universitaria canadese, che ha preso parte alle Universiadi a Pechino (2001) e Taegu (2003). Dal 2005 \u00e8 titolare nella nazionale maggiore."}
{"id": "1235822", "revid": "767487", "url": "https://it.wikipedia.org/wiki?curid=1235822", "title": "Josh Almanson", "text": "Carriera.\nJosh Almanson si diploma alla \"Bowling Green High School\" nel 2000. Ammesso alla Bowling Green State University, gioca con i Falcons nel NCAA Division I. Nella prima stagione, parte titolare in quattro occasioni e gioca in totale ventotto gare, con una media di 7 punti a partita.\nNel 2001-02 trova meno spazio, giocando una partita da titolare e trentatr\u00e9 in totale, con 4,7 punti e 2,6 rimbalzi di media. Nel 2002 subisce un intervento alla caviglia che lo tiene fuori gran parte della stagione. Scende in campo in appena sei occasioni.\nNel 2003-04 riprende a giocare stabilmente, migliorando i suoi precedenti risultati: trentuno gare (tutte quelle disputate dai Falcons, sette da titolare) e 8 punti e 4,8 rimbalzi di media. Nel 2004 diventa capitano della squadra, gioca ventinove partite su ventinove da titolare, con una media di 17,2 punti e 4,8 rimbalzi.\nNel 2005 arriva in Europa, firmando con lo Sport Lisboa Benfica, nella Proliga portoghese. Per problemi interni, deve successivamente passare all'AB Contern, squadra del Lussemburgo. Nel 2006 viene acquistato dal TBB Trier, con cui milita tuttora nella massima divisione tedesca.\nNel 2008 passa ai Lugano Tigers, in Svizzera."}
{"id": "1235825", "revid": "773636", "url": "https://it.wikipedia.org/wiki?curid=1235825", "title": "Chiesa di San Cristoforo (Vicchio)", "text": "La chiesa di San Cristoforo di Casole si trova nel comune di Vicchio. Della localit\u00e0 Casole si fa menzione nella bolla di papa Pasquale II nel 1103 e in quella di papa Innocenzo II nel 1134.\nQuesta chiesa dipendeva da quella di Santo Stefano a Botena, della quale resta solo una cappellina. La Chiesa di San Cristoforo possiede un loggiato sulla facciata.\nStoria e descrizione.\nVicino ad essa si trova la Villa di Casole, che fu danneggiata dal terremoto del 1919: sulla facciata presenta un \"visaccio\" proveniente dal Palazzo Valori-Altoviti di Firenze, inoltre possiede due busti di imperatori romani e un \"paramento\" di Giorgio Vasari."}
{"id": "1235827", "revid": "599013", "url": "https://it.wikipedia.org/wiki?curid=1235827", "title": "Nino Garris", "text": "Giocava come guardia. Ha militato nell'ALBA Berlino e nello Skyliners Francoforte."}
{"id": "1235828", "revid": "599013", "url": "https://it.wikipedia.org/wiki?curid=1235828", "title": "Tommy Adams", "text": ""}
{"id": "1235833", "revid": "287204", "url": "https://it.wikipedia.org/wiki?curid=1235833", "title": "Associazione Sportiva Livorno Calcio 2001-2002", "text": "Questa pagina contiene i dati relativi alla stagione sportiva 2001-2002 dellAssociazione Sportiva Livorno Calcio."}
{"id": "1235834", "revid": "196390", "url": "https://it.wikipedia.org/wiki?curid=1235834", "title": "Bradisisma", "text": ""}
{"id": "1235839", "revid": "38012", "url": "https://it.wikipedia.org/wiki?curid=1235839", "title": "Diecimila dollari per un massacro", "text": ""}
{"id": "1235840", "revid": "767487", "url": "https://it.wikipedia.org/wiki?curid=1235840", "title": "Solino (film)", "text": "Solino \u00e8 un film del 2002 diretto da Fatih Ak\u0131n, con Barnaby Metschurat, Moritz Bleibtreu e Gigi Savoia.\nTrama.\nUna famiglia italiana \u00e8 costretta ad emigrare in Germania negli anni settanta. Il padre Romano decide di aprire una pizzeria che, di comune accordo con la moglie Rosa chiama \"Solino\", nella quale mette a lavorare i figli Gigi e Giancarlo. Tra il padre e i figli si crea un rapporto ostile che sfocia nella fuga dei ragazzi dalla famiglia.\nProduzione.\n\u00c8 stato girato a Leverano e paesi limitrofi, in Salento (Puglia)."}
{"id": "1235842", "revid": "38012", "url": "https://it.wikipedia.org/wiki?curid=1235842", "title": "10000 dollari per un massacro", "text": ""}
{"id": "1235843", "revid": "44638", "url": "https://it.wikipedia.org/wiki?curid=1235843", "title": "Nazionale di pallacanestro cinese", "text": ""}
{"id": "1235848", "revid": "88454979", "url": "https://it.wikipedia.org/wiki?curid=1235848", "title": "Zuccheraggio", "text": "In enologia lo zuccheraggio \u00e8 il procedimento per aumentare la gradazione alcolica del vino, anche se tale procedura in Italia risulta illegale. Per tale scopo si usano altri sistemi. \nIn Europa \u00e8 particolarmente usato nei Paesi settentrionali, che compensano cos\u00ec la mancanza di sole.\nLa Commissione europea, che punta a varare una riforma del mercato del vino entro la fine del 2008, intende vietare lo zuccheraggio per favorire i vini di migliore qualit\u00e0.\nReferenze"}
{"id": "1235850", "revid": "599013", "url": "https://it.wikipedia.org/wiki?curid=1235850", "title": "I\u00f1aki Mu\u00f1oz", "text": "Carriera.\nHa iniziato a giocare a calcio nelle giovanili e nella squadra B dell'Osasuna, fino a che, nel 1999, \u00e8 entrato a far parte della prima squadra. Ha fatto il suo debutto nella seconda divisione spagnola (la Segunda Divisi\u00f3n) nella stagione 1999-2000. Un anno pi\u00f9 tardi, nella stagione 2000-2001, \u00e8 stato assegnato al Toledo, che disputava sempre la Segunda Divisi\u00f3n, dove ha giocato 32 partite siglando 3 reti. Dopo aver meritato il posto di titolare torna all'Osasuna, dove ha disputato le seguenti sei stagioni in Primera Divisi\u00f3n, la prima divisione spagnola.\nNell'estate del 2007 approda all'Athletic Club di Bilbao, dove milita per tre stagioni, per passare prima al Cartagena e poi al Salamanca."}
{"id": "1235856", "revid": "15756", "url": "https://it.wikipedia.org/wiki?curid=1235856", "title": "Gigi Savoia", "text": "Carriera.\nDebutta in teatro nel 1980 con lo spettacolo \"Pescatori\" di Raffaele Viviani per la regia di Mariano Rigillo. L'anno dopo sempre con Mariano Rigillo in \"L'arbitro\". Poi la sua strada si incrocia con quella di Eduardo De Filippo con il quale lavora quattro anni consecutivi con \"Ditegli sempre di s\u00ec\", \"Chi \u00e8 cchiu' felice 'e me!\", \"Tre cazune fortunate\" e \"Il turco napoletano\". La sua prima apparizione sul grande schermo affonda le radici nel 1989 protagonista di uno degli episodi del film di successo \"Pacco, doppio pacco e contropaccotto\" di Nanni Loy. Lo stesso Loy lo vuole nell'immortale \"Scugnizzi\" del 1993. Intanto a teatro lavora con Giorgio Albertazzi (\"Flaiano-Silone-D'Annunzio\"), Gigi Proietti (\"Casa di frontiera\"), Maurizio Scaparro (\"Memorie di Adriano\") e Luca De Filippo (\"Non ti pago\", \"Questi fantasmi\"). Dal '95 in poi conta numerose regie teatrali. Nel '99 \u00e8 nel cast del film \"Prima del tramonto\" di Stefano Incerti e vince il \"Premio Girul\u00e0 - Teatro a Napoli\" nella categoria \"Miglior regia\" per lo spettacolo \"La Figliata\" di Raffaele Viviani. Viene definito dalla stampa l'erede di Eduardo. Vanta un'esperienza all'estero nel film \"Solino\" del pluripremiato regista turco Fatih Ak\u0131n. Dal 2006 torna a lavorare al fianco di Luca De Filippo diretto da Francesco Rosi nelle commedie eduardiane \"Napoli milionaria\" e \"Le voci di dentro\". Nel 2011 vince il \"Premio Campania\" nella categoria \"Teatro\". Il 2012 lo vede impegnato in quattro serie tv. Apre la stagione con \"Il generale dei briganti\" su RaiUno, per poi passare a Canale 5 ne \"Le tre rose di Eva\". \u00c8 il protagonista di una puntata in \"Squadra Antimafia - Palermo oggi\". Da ottobre entra nel cast della terza serie di \"R.I.S. Roma - Delitti imperfetti\". Nel 2013 \u00e8 ancora una volta ne \"Le tre rose di Eva\", per la seconda stagione e nell'anno successivo gira la terza, e la mini serie Raiuno \"Per amore del mio popolo\". Con un cammeo nel film record di incassi \"Si accettano miracoli\" di Alessandro Siani inaugura il 2015, anno nel quale fonda la Compagnia Stabile di Tradizione. Protagonista della serie tv olandese \"La Famiglia\" nel 2016, l'anno successivo recita al Teatro San Carlo nello spettacolo \"Tre volte 10\" dedicato a Diego Armando Maradona e al Teatro Grande di Pompei nel \"Prometeo incatenato\" per la regia di Massimo Luconi. Vince il premio come Miglior Attore al Napoli Film Festival 2021 per \"L'ora delle nuvole\"."}
{"id": "1235857", "revid": "12222", "url": "https://it.wikipedia.org/wiki?curid=1235857", "title": "Dna ricombinante", "text": ""}
{"id": "1235863", "revid": "43530", "url": "https://it.wikipedia.org/wiki?curid=1235863", "title": "Wu-Tang", "text": ""}
{"id": "1235866", "revid": "599013", "url": "https://it.wikipedia.org/wiki?curid=1235866", "title": "Suore ministre degli infermi di San Camillo", "text": "Le suore ministre degli infermi di San Camillo (in latino \"Institutum Sororum Infirmis Ministrantium\") sono un istituto religioso femminile di diritto pontificio: i membri di questa congregazione vengono dette popolarmente camilliane.\nStoria.\nLa congregazione venne fondata a Lucca da Maria Domenica Brun Barbantini (1789-1868): dopo la morte prematura del marito e del figlio, decise di consacrarsi interamente alla cura degli ammalati poveri ed all'assistenza dei moribondi negli ospedali e il 3 aprile 1819, assieme ad alcune compagne, diede inizio alla Pia unione delle sorelle della carit\u00e0, approvata dall'arcivescovo Filippo Sardi. La Brun Barbantini, nel 1824, fond\u00f2 anche il monastero della Visitazione, con alcune religiose fatte giungere da Pinerolo.\nIl 15 agosto 1841, con l'approvazione del vescovo Stefanelli, la pia unione, cresciuta notevolmente, venne trasformata in congregazione religiosa con il nome di \"Sorelle infermiere oblate sotto la protezione di Maria santissima Addolorata e san Camillo\".\nLa Brun Barbantini si pose sotto la direzione spirituale di Antonio Scalabrini, generale dei camilliani, e il 27 gennaio 1842 la consulta dell'ordine decret\u00f2 l'aggregazione dell'istituto lucchese all'ordine dei ministri degli infermi. Durante l'epidemia di colera che colp\u00ec Pescia nel 1855 l'arcivescovo Arrigoni consent\u00ec alle religiose accorse a prestare soccorso ai contagiati di indossare sull'abito la croce tan\u00e9, insegna dei chierici camilliani.\nPapa Pio IX concesse il decreto di lode alle ministre degli infermi il 23 marzo 1852; la congregazione ricevette l'approvazione definitiva il 1\u00ba dicembre 1929 e le sue costituzioni il 3 agosto 1819.\nLa Brun Brabantini \u00e8 stata beatificata da papa Giovanni Paolo II in Piazza San Pietro a Roma il 7 maggio 1995.\nAttivit\u00e0 e diffusione.\nLe ministre degli infermi di San Camillo operano negli ospedali, nelle case di riposo e nelle case di cura; promuovono la pastorale della salute e l'educazione sanitaria di base; lavorano per il recupero dei tossicodipendenti.\nOltre che in Italia, sono presenti in Brasile, Filippine, Kenya, Taiwan, Thailandia, Costa d'Avorio, Indonesia, India, Per\u00f9, Cile e Haiti; la sede generalizia \u00e8 a Roma.\nAl 31 dicembre 2005, la congregazione contava 294 religiose in 44 case."}
{"id": "1235872", "revid": "307923", "url": "https://it.wikipedia.org/wiki?curid=1235872", "title": "Camilliane", "text": "Camilliane \u00e8 il nome con cui sono popolarmente chiamate le religiose di due congregazioni femminili affini all'Ordine di Chierici Regolari Ministri degli Infermi (fondato da san Camillo de Lellis nel 1582):"}
{"id": "1235876", "revid": "228587", "url": "https://it.wikipedia.org/wiki?curid=1235876", "title": "Madame Curie", "text": ""}
{"id": "1235880", "revid": "122069106", "url": "https://it.wikipedia.org/wiki?curid=1235880", "title": "Masserie fortificate della provincia di Lecce", "text": "In tutto il Salento numerose sono le masserie risalenti per lo pi\u00f9 al XVI, XVII e XVIII secolo: questo \u00e8 l'elenco ufficiale di tutte le masserie fortificate censite della provincia di Lecce:"}
{"id": "1235890", "revid": "1501558", "url": "https://it.wikipedia.org/wiki?curid=1235890", "title": "Youghal", "text": "Youghal (\"Eochaill\" in irlandese) \u00e8 una citt\u00e0 portuale nella contea di Cork, in Irlanda.\nYoughal \u00e8 situata all'estuario del fiume Blackwater, che gli ha dato nel passato una grande importanza strategica e militare.\nEdificata lungo la riva del fiume, la citt\u00e0 \u00e8 disposta in una forma particolarmente stretta e lunga.\nIl suo nome (Eochaill, \u00abforesta di tassi\u00bb) si riferisce ai boschi che erano numerosi nelle vicinanze."}
{"id": "1235891", "revid": "729019", "url": "https://it.wikipedia.org/wiki?curid=1235891", "title": "Stazione di Montecatini Terme-Monsummano", "text": "La stazione di Montecatini Terme-Monsummano \u00e8 una stazione ferroviaria posta sulla linea ferroviaria Viareggio-Firenze. Rappresenta l'ultima fase dello sviluppo dell'organismo urbano della citt\u00e0 termale, realizzato in epoca fascista.\nStoria.\nIl progetto curato dall'ingegnere Angiolo Mazzoni, capo ufficio tecnico dell'Azienda autonoma delle Ferrovie dello Stato, venne originariamente elaborato in tre versioni. Del resto Montecatini Terme fin dall'Ottocento venne progressivamente dotandosi di appropriati servizi pubblici per accogliere i sempre pi\u00f9 numerosi visitatori delle moderne ed efficienti attrezzature di cura termale, sempre pi\u00f9 affermate anche in campo internazionale.\nLa stazione venne attivata il 4 agosto 1937 ed inaugurata \"in una fulgida festa di sole, in un tripudio di bandiere\" dal ministro Benni insieme al Prefetto di Pistoia e ad altre personalit\u00e0 cittadine e dell'amministrazione ferroviaria.\nDalle cronache dell'epoca si apprende che la summa decorativa si esprimeva nell'ufficio del capostazione, dove \"una grande tarsia progettata dal pittore Mazzei ed eseguita dagli artigiani pistoiesi campeggia dietro la scrivania\", affiancata dai due busti del Re e del Duce fusi in bronzo dal fiorentino Gronchi con \"una severit\u00e0 di concezione ed una robustezza di esecuzione notevolissime\".\nLa consueta, estrema cura dei particolari che caratterizza le opere mazzoniane e il raffinato design degli accessori si rivelano pienamente anche nella stazione di Montecatini Terme: ne sono un esempio gli orologi in ottone agganciati a bandiera sui pilastri rettangolari che sostengono la pensilina del \"II binario\", anch'essa rivestita nell'intradosso in tesserine vetrose color biege, e le fontanelle, le sedute, i porta fiori che, inseriti e quasi dissimulati fra i pilastri, arredano il marciapiede stesso.\nStrutture e impianti.\nArchitettura.\nIl rivestimento esterno \u00e8 realizzato a bugne in travertino di Monsummano con strisce di porfido violaceo di Predazzo e con pietra della grotta Maona.\nL'edificio \u00e8 preceduto da un vasto piazzale, adibito a parcheggio, la cui sistemazione fu progettata dallo stesso Mazzoni con una fontana posta in senso trasversale all'edificio e con lampioni appositamente disegnati, costituiti da un palo piatto incurvato in alto rivestito di tessere di ceramica color pervinca (alcuni resti si trovano, ormai in disuso, presso l'ex scalo merci).\nDi impianto longitudinale, l'edificio della stazione presenta una volumetria compatta, caratterizzata da una lunga tettoia con testate semicircolari sotto la quale si aprono gli ingressi agli ambienti interni. La torre dell'orologio, di forma pentagonale, gi\u00e0 simbolicamente sottolineata dalla presenza del fascio littorio, separa il lato arrivi (sulla sinistra) dal lato partenze, a destra, al quale si innesta, arretrata sul fondo, la palazzina a tre piani dei servizi tecnici.\nUn marciapiede in travertino corre lungo l'intero perimetro del fabbricato, interamente rivestito di lastre degli stessi materiali pregiati della stazione.\nDalla parte del lato arrivi la parte terminale della ampia tettoia, rivestita nell'intradosso di tessere ceramiche color crema, \u00e8 sostenuta da un grosso pilastro circolare.\nA destra della torre dell'orologio si aprono invece gli ingressi al fabbricato viaggiatori, con i grandi infissi originali in legno e vetro incassati fra profondi pilastri rettangolari.\nIl salone delle partenze, dove si apre la vetrata del bar e si dispongono la biglietteria sul fondo, l'edicola a lato del passaggio verso i binari (adesso posizionata all'interno della torre, al piano terra) e l'ex sala di attesa per gli arrivi, conserva il rivestimento parietale in travertino con fasce orizzontali in porfido violaceo e il bancone della biglietteria originale in rovere biondo con innesti in ottone, ma ha perduto il mobile centrale.\nUscendo sul marciapiede dei binari si trovano i due accessi simmetrici al sottopassaggio, che conserva il pavimento in lastroni di granito e il rivestimento parietale in tesserine vetrose azzurro chiaro; gli scalini in granito, con l'alzata in tesserine vetrose, sono accompagnati da un corrimano in ottone, mentre l'illuminazione \u00e8 ancora fornita dalle lampade al neon.\nIl settore pi\u00f9 prossimo alla torre \u00e8 chiuso dalla ex sala reale, in seguito riqualificata e destinata ad incontri e conferenze. Sono ancora in sito i grandi infissi in legno e vetro che chiudono gli ingressi, e la sala conserva il totale rivestimento parietale in lastre in granito rosa del Trentino e la pavimentazione in lastroni di granito nero; i divanetti in legno e pelle verde e un tavolo in legno con zoccolino di base in ottone hanno sostituito gli arredi originali, disegnati come di consueto dal Mazzoni, costituiti da \"sedili di porfido addolciti da parziali imbottiture di cuoio\" (idem) e da un tavolo centrale di monzonite di Trento, che caratterizzavano l'ambiente come un insieme \"severo, che riceve vivacit\u00e0 e gentilezza da un unico oggetto decorativo: un magnifico lampadario aderente al soffitto, costituito da una grossa striscia di ottone, dalla quale nascono leggerissime foglie di vetro veneziano\".\nSul fondo del fabbricato viaggiatori, la palazzina destinata agli uffici, ai servizi tecnici e agli alloggi, \u00e8 caratterizzata da due diversi rivestimenti dei prospetti: in travertino con fasce di porfido violaceo verso i binari, in bugne di pietra grigia della grotta della Maona, con finestre quadrate incorniciate in massello di marmo bianco, sul prospetto verso il piazzale esterno.\nSecondo il giudizio dell'epoca, \"tale fabbricato \u00e8 forse la parte pi\u00f9 geniale della nuova stazione di Montecatini, nel senso che il razionalismo tecnico, indispensabile nell'edificio viaggiatori, \u00e8 qui meno rigido. L\u00e0 \u00e8 la macchina che si impone, qui \u00e8 l'ispirazione che detta. Il giallo-sole del travertino cede il posto all'ombra fresca della pietra di grotta (...)\".\nLo stesso rivestimento in piccole bugne di pietra grigia viene ripetuto sul corpo isolato sulla sinistra del lato arrivi, notevolmente distaccato rispetto al fabbricato della stazione ed adibito a magazzino merci.\nLungo il marciapiede del I binario, pavimentato in lastre di travertino, si allineano i diversi servizi di stazione: l'ex-sala di attesa di prima classe presenta la particolarit\u00e0 della parete di fondo semicircolare raccordata al soffitto \"che curva sulla testa del visitatore come met\u00e0 di una \"volta\"\" (idem); la sala conserva la pavimentazione in tesserine ceramiche rosso cupo, il muretto in elevazione al centro anch'esso rivestito con le medesime tesserine ed utilizzabile come poggia-bagagli, le sedute continue in legno perimetrali, ma \u00e8 attualmente smantellato il rivestimento parietale in mosaico rosso cupo tagliato da tre strisce contenenti gli apparecchi luminosi, che caratterizzavano la sala come un \"piccolo capolavoro di bizzarria\" (idem; una foto della sistemazione originaria \u00e8 pubbl. in Forti 1978).\nSeguono la ex sala di attesa di seconda classe - dove rimangono la pavimentazione in mosaico beige e il lungo tavolo rettangolare in legno con supporti in ottone fissato verso la parete di fondo - e il salone del bar-ristoratore -con la parete vetrata verso il marciapiede sottolineata da un davanzale in massello di porfido.\nIl bar ha completamente perduto i materiali di finitura e gli arredi originari (una foto d'epoca dell'interno \u00e8 pubblicata in Forti 1978), sistemati in modo che al suo banco \"doppio\" potessero affluire i viaggiatori in partenza e quelli in arrivo (cfr. \"Il Nuovo Giornale\", 3 agosto 1937).\nDopo il bar, l'avancorpo semicircolare vetrato della cabina di controllo - che conserva all'interno la pavimentazione e il rivestimento parietale in tessere ceramiche color verde - separa il fabbricato viaggiatori dalla palazzina per i servizi tecnici i cui uffici, aperti sul marciapiede, conservano in alcuni casi le pavimentazioni originali e gli arredi mobili disegnati dal Mazzoni, anche se presumibilmente variati nella disposizione.\nMovimento.\nLa stazione \u00e8 servita dal 2004 dalle relazioni regionali Trenitalia svolte nell'ambito del contratto di servizio stipulato con la Regione Toscana denominato anche \"Memorario\".\nAl 2007, la stazione risultava frequentata da un traffico giornaliero di pi\u00f9 di 1.200 persone.\nServizi.\nLa stazione dispone di:\nInterscambi.\nLa stazione offre i seguenti interscambi:"}
{"id": "1235892", "revid": "1873140", "url": "https://it.wikipedia.org/wiki?curid=1235892", "title": "Crisi economica", "text": "La locuzione crisi economica \u00e8 usata comunemente in diversi contesti:"}
{"id": "1235894", "revid": "110164611", "url": "https://it.wikipedia.org/wiki?curid=1235894", "title": "Giorno del giudizio", "text": ""}
{"id": "1235895", "revid": "104089942", "url": "https://it.wikipedia.org/wiki?curid=1235895", "title": "La signora \u00e8 da buttare", "text": "La signora \u00e8 da buttare \u00e8 una commedia teatrale di Dario Fo, scritta nel 1967.\nLa \"signora\" a cui fa riferimento il titolo \u00e8 la personificazione degli Stati Uniti d'America, contro i quali Fo conduce un'aspra critica, diretta sia verso i falsi miti di cui essa si farebbe portatrice, sia delle politiche militari ed interne adottate.\nLe musiche sono state composte da Fiorenzo Carpi e interpretate da Oscar Prudente.\nTrama.\nLa commedia prende in prestito le situazioni tipiche di un circo per inscenare una serie di gag divertenti, tutte analogie di ben altre situazioni politiche e sociali presentate sotto la lente deformante della comicit\u00e0. I personaggi sono tutti clown, ad eccezione di Franca, la quale interpreta sia la vecchia signora sia la ragazza cicciona (oltre ad altre figure).\nLa scena si apre su una pista non definita in maniera naturalistica, sulla quale \u00e8 presente un carrozzone da circo ed un grosso letto nel quale riposa una vecchia signora in procinto di morire.\nNel corso dello spettacolo ci si riferisce pi\u00f9 volte alla politica statunitense, come quando si punta il dito contro la guerra del Vietnam e l'offesa bellica come presunta portatrice di salvezza."}
{"id": "1235896", "revid": "848247", "url": "https://it.wikipedia.org/wiki?curid=1235896", "title": "Barry Manilow", "text": "Biografia.\n\u00c8 conosciuto grazie a successi come \"Mandy\", che nel 1975 arriva prima nella Billboard Hot 100, \"Can't Smile Without You\", \"I Write the Songs\", che nel 1976 arriva prima nella Billboard Hot 100 e vince il Grammy Award alla canzone dell'anno, e \"Copacabana (At the Copa)\" e \"Could It Be Magic\" del 1973 derivata dal \"Preludio in do minore, opus 28, numero 20\" di Chopin. Ha venduto pi\u00f9 di 75 milioni di copie dovunque nel mondo. Nel 1986 ha pubblicato un singolo in italiano \"Amare chi se manchi tu (Who Needs to Dream)\", mentre nel 1987 ha duettato insieme a Kid Creole in \"Hey Mambo\".\nNell'aprile del 2017 dichiara pubblicamente la propria omosessualit\u00e0. Dal 2014 era sposato con il produttore Garry Kief, ma il matrimonio era stato tenuto segreto."}
{"id": "1235897", "revid": "1723322", "url": "https://it.wikipedia.org/wiki?curid=1235897", "title": "Teatro nel teatro", "text": "Il teatro nel teatro (metateatro) \u00e8 un espediente teatrale con il quale la finzione scenica rimanda direttamente al mondo del teatro, affronta questioni relative alla qualit\u00e0 dell\u2019arte drammatica, oppure, pi\u00f9 semplicemente, offre l\u2019azione di personaggi consapevoli della finzione che essi stessi stanno agendo, come frequentemente avviene nella drammaturgia contemporanea.\nQuesto artificio \u00e8 stato spesso utilizzato per rompere la quarta parete tra gli attori e il pubblico o per inscenare una breve rappresentazione all'interno di un dramma, con gli attori di quest'ultima che si rivolgono, oltre al pubblico in platea, anche ad un fittizio pubblico, interpretato da alcuni degli attori della compagnia, che prende posto sul palcoscenico.\nTalvolta questa modalit\u00e0 narrativa ha assunto il carattere di svelamento dell'artificio illusorio dell'evento teatrale o dello spazio teatrale da parte di chi agisce la scena nei confronti degli spettatori, rendendo palese l'intero impianto fittizio dell'azione scenica, talvolta allo scopo di mostrare l'illusoriet\u00e0, non solo della rappresentazione, ma anche della realt\u00e0 tangibile dagli spettatori.\nNella pratica, il teatro nel teatro pu\u00f2 rappresentarsi come un evento teatrale che si svolge sul palcoscenico, all'interno del dramma rappresentato, e che gli spettatori avvertono come un'azione degli attori intenti nella rappresentazione di un dramma. Esempi celebri sono, ad esempio, la seconda scena del terzo atto dell'\"Amleto\" di Shakespeare, nel quale degli attori propongono uno spettacolo, consigliati da Amleto, sulla falsariga dell'omicidio perpetrato da Claudio ai danni di Amleto padre. La tecnica metateatrale \u00e8 usata da Shakespeare anche in diverse altre opere, come ne \"La bisbetica domata\", \"Sogno di una notte di mezza estate\" e \"La tempesta\". Esempio del tentativo di corrispondenza fra la finzione teatrale e la vita reale pu\u00f2 invece essere il monologo di Jacques in \"Come vi piace\", nel quale egli, paragonando l'esistenza umana ad un evento teatrale, pronuncia la nota frase \"All the world's a stage\" (che significa \"Tutto il mondo \u00e8 un palcoscenico\"). \nIn epoca moderna sono celebri i drammi di Luigi Pirandello, nei quali la \"metateatralit\u00e0\" \u00e8 pretesto per una riflessione sulle finzioni della realt\u00e0 sensibile. Pirandello compose una trilogia del teatro nel teatro, comprendente \"Sei personaggi in cerca d'autore\", \"Questa sera si recita a soggetto\" e \"Ciascuno a suo modo\".\nUtilizzato in parte nell'antichit\u00e0 da Plauto e nelle commedie goldoniane, il teatro nel teatro rappresent\u00f2 per l'arte teatrale del XX secolo una delle rotture delle convenzioni sceniche a scapito del naturalismo ottocentesco, che prediligeva il teatro borghese e la quarta parete. La necessit\u00e0 di rompere l'illusione non deriva, per\u00f2, unicamente dal fatto di criticare la convenzionalit\u00e0 della \"pi\u00e8ce bien fait\", ma anche dalla necessit\u00e0 di \"destare\" l'attenzione dello spettatore coinvolgendolo nei giochi multilinguistici e polisemantici dell'evento teatrale, al fine sia di valorizzarne i vari livelli di cui \u00e8 composto, sia di fornire ai personaggi teatrali nuove possibilit\u00e0 esperienziali.\n\"Noises off\" di Michael Frayn, conosciuto in Italia con il titolo \"Rumori fuori scena\" grazie alla compagnia di Attilio Corsini, porta alle estreme conseguenze l'artifico del teatro nel teatro rappresentando una compagnia che nel primo atto fa le prove di uno spettacolo, per mostrarci nel secondo atto il palcoscenico rovesciato e, quindi, quanto avviene dietro le quinte, nel terzo atto vediamo lo spettacolo dopo la centesima replica. L'esercizio di Frayn non ha particolari valenze, trattandosi di un'opera scritta per il pubblico estivo che negli anni 80 andava in vacanza nel sud Inghilterra, ma rivela una fine conoscenza del mondo degli attori e la maestria nella creazione di un meccanismo che trascina il pubblico in situazioni esilaranti soprattutto grazie alla trovata di girare il palco. In effetti nel secondo atto ci si trova di fronte a ben 3 spettacoli: quello rappresentato verso il fondale, il backstage che il pubblico vede e, da non scordare, il vero spettacolo, Noises off.\nNell'ultimo decennio, \"Con la Gente dal Ponte\" di Dimitris Lyacos utilizza tecniche di metateatro in cui un pezzo improvvisato sulla leggenda del vampiro \u00e8 visto dall'angolo di uno spettatore che registra nel suo diario l'ambientazione e le preparazioni, nonch\u00e9 la sequenza dei monologhi degli attori intervallati da note personali sullo sviluppo della rappresentazione."}
{"id": "1235898", "revid": "118834", "url": "https://it.wikipedia.org/wiki?curid=1235898", "title": "Metateatro", "text": ""}
{"id": "1235899", "revid": "1543377", "url": "https://it.wikipedia.org/wiki?curid=1235899", "title": "Campionato mondiale di calcio Under-20 2007", "text": "Il Campionato mondiale di calcio Under-20 2007, sedicesima edizione del torneo, si disput\u00f2 in Canada dal 30 giugno al 22 luglio 2007.\nLa manifestazione ebbe luogo in 6 differenti stadi situati nelle citt\u00e0 di Toronto, Edmonton, Montr\u00e9al, Ottawa, Victoria, e Burnaby (Vancouver), con la cerimonia di apertura nel nuovo impianto di Toronto, il BMO Field, dove si tenne anche la finalissima.\nIl 28 giugno 2007, a due giorni dall'incontro inaugurale, erano gi\u00e0 stati venduti 950.000 biglietti. Il 3 luglio 2007 venne raggiunta quota 1.000.000. Il torneo vide la partecipazione di 24 squadre provenienti da 6 diverse confederazioni continentali. Il Canada si qualific\u00f2 automaticamente in quanto nazione ospitante.\nQualificazioni.\nAlle qualificazioni per accedere al Campionato mondiale di calcio under 20 2007 presero parte 23 squadre nazionali. Il Canada fu ammesso di diritto come nazione ospitante, portando il numero totale dei partecipanti a questo torneo a 24. Il sorteggio per stabilire la composizione dei gruppi della prima fase si svolse il 3 marzo 2007 al Liberty Grand Entertainment Complex di Toronto.\nFase a gruppi.\nLe 24 squadre partecipanti erano divise in 6 gruppi da 4 tramite un sorteggio avvenuto il 3 marzo 2007. In ogni gruppo ogni squadra affrontava tutte le avversarie in gare di sola andata per un totale di 6 incontri a girone. Le squadre vincitrici di tutti i gruppi, le seconde classificate e le migliori quattro terze avevano accesso alla fase successiva ad eliminazione diretta (dagli ottavi di finale).\nConfronto terze classificate.\nLe migliori quattro squadre giunte terze avanzavano anch'esse alla fase ad eliminazione diretta (dagli ottavi di finale). Di seguito si riporta la classifica"}
{"id": "1235900", "revid": "695564", "url": "https://it.wikipedia.org/wiki?curid=1235900", "title": "Vida (Tazenda)", "text": "Vida \u00e8 un album dei Tazenda, pubblicato nel 2007 dalla Radiorama. \u00c8 il primo album che vede alla voce il nuovo cantante Beppe Dettori, nonch\u00e9 l'album che segna il ritorno definitivo al vecchio sound dei Tazenda, dopo il periodo \"latino\".\nIl disco.\nL'album si apre con \"Domo mia\", che vede alla voce un duetto fra il cantante Beppe Dettori ed Eros Ramazzotti, che canta per la prima volta in sardo. Il brano, dedicato all'ex cantante del gruppo Andrea Parodi scomparso mesi prima, \u00e8 stato estratto come singolo apripista dell'album, riscuotendo un grande successo in tutta Italia e raggiungendo il primo posto nelle classifiche di vendita.\nIl disco \u00e8 per met\u00e0 un album e per met\u00e0 una raccolta, essendo le prime 7 tracce nuovi brani incisi con Dettori, e quelle dalla numero 9 in poi canzoni classiche dei Tazenda ivi riproposte in una versione rimasterizzata. Caso molto particolare per la traccia numero 8, nella quale \u00e8 incisa una nuova versione di \"No potho reposare\": vi si pu\u00f2 ascoltare un duetto fra Beppe Dettori ed il compianto Andrea Parodi, spentosi pochi mesi prima per via della sua grave malattia, reso possibile grazie alla tecnologia; all'interno della traccia vi \u00e8 anche una dedica di Gigi Camedda all'amico scomparso (\"occhi quieti, bambino nella ninna nanna del cosmo, dell'universo, ora qualcosa ci riporta a te...\"). L'ultima traccia, una versione rimasterizzata di \"Mamoiada\", contiene come traccia fantasma \"Domo mia\" cantata dal solo Dettori in sardo. Nella versione speciale dell'album, pubblicata il 29 giugno 2007, questa versione \u00e8 presente separatamente come traccia bonus insieme a una versione estesa di \"Desperada e laudada\".\nTracce.\nTesti e musiche di Gino Marielli, eccetto dove indicato."}
{"id": "1235902", "revid": "72396", "url": "https://it.wikipedia.org/wiki?curid=1235902", "title": "Preromanticismo", "text": "Il Preromanticismo \u00e8 una corrente storico-tipologica che tenta di inquadrare un periodo (negli ultimi decenni del XVIII secolo) in cui nascono nuovi tipi di sensibilit\u00e0 in riferimento ai nuovi stimoli delle grandi rivoluzioni.\nLa critica pi\u00f9 recente ha tentato di prescindere da quell'impostazione, in chiave teleologica, della storia per cui alcuni \"atteggiamenti\" di artisti, letterati e uomini di cultura, avrebbero anticipato ci\u00f2 che sarebbe stato proprio del Romanticismo ottocentesco.\nIn realt\u00e0, la seconda met\u00e0 del XVIII secolo \u00e8 meglio inquadrabile attraverso una conoscenza delle teorie di Jean-Jacques Rousseau e dell'Illuminismo della seconda met\u00e0 del XVIII secolo: si tratta di Illuminismo \"antirazionale\" e non di irrazionalismo (appartenente invece alla cultura romantica).\nDescrizione.\nGli autori principali di questo periodo furono in Inghilterra Thomas Gray (con la sua opera principale \"\") e James MacPherson (di cui ricordiamo i famosi \"Canti di Ossian\"), in Germania Gotthold Ephraim Lessing e i poeti dello Sturm und Drang, in Italia Vittorio Alfieri, Ugo Foscolo e Ippolito Pindemonte. In Italia, Melchiorre Cesarotti traduce i Canti di Ossian; \"l'illuminista\" Alessandro Verri immagina di discorrere con le ombre degli antichi (\"Notti Romane\"); Ippolito Pindemonte effonde le sue malinconie nelle \"Poesie\" e nelle \"Prose campestri\" nonch\u00e9 in un saggio di poesia sepolcrale (\"I Cimiteri\"); Vittorio Alfieri manifesta inquietudini preromantiche nelle sue opere (un \"protoromantico\" lo defin\u00ec Benedetto Croce).\nLe riflessioni sulla morte, sui cimiteri e le immagini tenebrose dei Canti di Ossian di James MacPherson (1736-1796), il recupero delle leggende medievali, sono invece privilegiate in un'ottica romantica, poich\u00e9 le produzioni artistiche e letterarie del Medioevo vennero considerate come libera e genuina espressione del popolo (Volksgeist).\nAppartengono a questa temperie culturale il gusto per atteggiamenti patetici e malinconici, la ricerca della solitudine, l'esaltazione della tenerezza sentimentale e della capacit\u00e0 di commozione come segno di nobilt\u00e0 e fierezza di spirito. Erano motivi gi\u00e0 presenti nelle letterature europee del XVIII secolo, specie in Gran Bretagna e Francia, diffusi con il genere \"larmoyant\" (lacrimevole) e l'esaltazione sentimentale di Jean Jacques Rousseau.\nIn Europa.\nIn Svizzera: Rousseau.\nJean-Jacques Rousseau (1712-1778), nato a Ginevra, \u00e8 uno dei primi scrittori pre-romantici e ha avuto una grande influenza in tutta Europa.\nLa madre \u00e8 morta dandolo alla luce; suo padre ha lasciato Ginevra a causa di una denuncia e ha lasciato il figlio sotto la tutela di un pastore protestante, chiamato Lambercier. Nel 1728 \u00e8 stato accolto nella famiglia della signora Warrens, ad Annecy, dove \u00e8 battezzato e convertito al cattolicesimo.\nRousseau ha detto nel suo \"Discorso sull'origine e i fondamenti della diseguaglianza tra gli uomini\" (1755) che la civilt\u00e0 ha degradato l'uomo. Esso \u00e8 destinato a ritornare allo stato primitivo, l'uomo naturale nella sua pi\u00f9 pura essenza. Nel suo romanzo \"Emilio o dell'educazione\" (1762), pedagogico e di carattere sentimentale, espone i modi su come educare l'uomo a quel suo ideale di semplicit\u00e0. \u00c8 deista e crede nella bont\u00e0 primitiva dell'uomo.\nNel suo libro \"Giulia o la nuova Eloisa\" (1761), romanzo sottotitolato \"lettere di due amanti che vivono su una collina ai piedi delle Alpi\", si ritrovano tutti gli aspetti che dovranno in seguito condurre al romanticismo: una passione amorosa esaltata la cui azione si svolge in un paesaggio malinconico.\n\"Le fantasticherie del passeggiatore solitario\" (1776-78), dove si affronta il suo sentimentalismo nei confronti della natura, e \"Le confessioni\" (postumo), sono opere del suo ultimo periodo di attivit\u00e0 letteraria nonch\u00e9 testi importanti per comprendere l'autore.\nAltri scrittori svizzeri, come il pittore Johann Heinrich F\u00fcssli, meglio conosciuto come Henry Fuseli, per un certo lasso di tempo assai vicino allo Sturm und Drang, sono considerati autori del Preromanticismo.\nIn Inghilterra.\nL'Inghilterra viene considerata la culla del Romanticismo, cos\u00ec come il Rinascimento era sorto nella penisola italiana, il Barocco in Spagna ed il Neoclassicismo in Francia.\nGli scrittori pi\u00f9 importanti di questo movimento sono:\nAltri scrittori che anticipano il movimento potrebbero essere Samuel Richardson col suo \"Clarissa\" e il Laurence Sterne del \"Viaggio sentimentale\" (1768).\nIn Scandinavia.\nIl poeta e drammaturgo danese Johannes Ewald (1743-1781), alcolizzato, conduceva una vita solitaria ed ha prodotto la sua prima poesia pre-romantica sulla \"morte di Baldr\" (1774); con essa diventa il primo poeta danese ad utilizzare i temi della saghe e della mitologia norrena. Inoltre ha scritto \"Lille Gunver\", il primo libro di letteratura cavalleresca danese.\nIn Spagna.\nIn Spagna il periodo neoclassico ha avuto una breve durata. Quando a malapena aveva iniziato a trionfare, ecco che nuovi gusti e idee provenienti dalla Francia e dall'Inghilterra hanno portato al Preromanticismo. Inoltre, i grandi scrittori del Settecento accusano negli ultimi anni della loro esistenza una crisi del Neoclassicismo ed avviano la tendenza pre-romantica.\nIn questo momento, l'assimilazione di idee classiche e sentimenti pre-romantici sono pi\u00f9 strettamente uniti nei poeti della \"scuola letteraria salmantina del XVIII secolo\" (Manuel Jos\u00e9 Quintana, Cienfuegos, Jos\u00e9 Cadalso) e della scuola di Siviglia (Alberto Lista, Manuel Mar\u00eda de Arjona, Jos\u00e9 Mar\u00eda Blanco Crespo e Jose Marchena).\nIn Russia.\nAll'interno dell'Impero russo il Preromanticismo \u00e8 stato denominato \"sentimentalismo\", ed il suo pi\u00f9 caratteristico autore \u00e8 Nikolai Karamzin, con romanzi sentimentali come \"La povera Liza\"."}
{"id": "1235905", "revid": "43530", "url": "https://it.wikipedia.org/wiki?curid=1235905", "title": "Isocianato", "text": ""}
{"id": "1235906", "revid": "599013", "url": "https://it.wikipedia.org/wiki?curid=1235906", "title": "Joaqu\u00edn Caparr\u00f3s", "text": "Carriera.\nDal 1987 al 1996 allena squadre di serie minori quali il Campillo, il Motilla, l'Alc\u00e1zar, il Conquense, il Manzanares ed il Moralo.\nNel 1996 approda al Recreativo de Huelva, dove rimane tre anni per poi trasferirsi, per la stagione 1999-2000, al Villarreal. In questa annata riesce a portare il club dalla Segunda Divisi\u00f3n alla Primera Divisi\u00f3n.\nDurante l'estate del 2000 viene ingaggiato dal Siviglia, sulla cui panchina resta per cinque stagioni. In questo periodo forgia una squadra altamente competitiva, basata su giocatori esperti e giovani. La sua politica \u00e8 \"\"hombres, y no nombres\", ovvero \"uomini, e non nomi\"\", con la quale il tecnico riesce a tirare fuori il meglio da giocatori di medio-basso livello.\nIn effetti il Siviglia che l'allenatore costruisce \u00e8 quello che ottiene la qualificazione alla Coppa UEFA al termine dell'annata 2004-05 e che poi, partito Caparr\u00f3s, dominer\u00e0 questa competizione nei due anni successivi vincendo, inoltre, una Coppa del Re, una Supercoppa UEFA e una Supercoppa spagnola.\nDopo aver raggiunto la qualificazione alla Coppa UEFA, viene chiamato sulla panchina del Deportivo la Coru\u00f1a, dove rimane per due stagioni, ottenendo un ottavo posto e un quattordicesimo posto in massima serie.\nNell'estate del 2007 viene ingaggiato dall'Athletic Club, con cui ottiene buoni risultati, tra cui una finale di Coppa del Re, una finale della Supercoppa di Spagna e due qualificazioni in UEFA Europa League, valorizzando nel contempo i giovani del vivaio. Lascia il club nell'estate del 2011, a seguito dell'elezione del nuovo presidente Josu Urrutia.\nIl 27 luglio 2011 prende la guida della squadra svizzera del , ma in seguito alle 5 sconfitte consecutive in avvio di campionato e alle reiterate intemperanze del presidente, il 3 settembre rassegna le dimissioni dall'incarico, con la squadra ultima a quota 6 punti dopo 7 giornate.\nIl 4 ottobre 2011 viene nominato allenatore del Maiorca. Viene esonerato il 4 febbraio 2013, con la squadra ultima in classifica.\nNella stagione 2013-2014 allena il Levante, che conduce al decimo posto nella Liga. Il 23 maggio 2014 rinnova il contratto per due anni, ma una settimana dopo si accorda con il .\nNella stagione seguente, il 16 gennaio 2015, con il Granada ultimo nella Liga ed eliminato malamente dalla Coppa del Re dal (1-6 il risultato complessivo), \u00e8 sollevato dall'incarico.\nNel novembre 2015 \u00e8 ingaggiato dai qatarioti dell', ma il 27 dicembre si dimette per ragioni personali.\nIl 28 aprile 2018 subentra a Vincenzo Montella sulla panchina del per le ultime quattro partite della stagione, conducendo la squadra al settimo posto, valido per la qualificazione ai preliminari di Europa League. Al termine del campionato \u00e8 nominato direttore sportivo del club andaluso.\nIl 15 marzo 2019 torna panchina del Siviglia dopo l'esonero di Pablo Mach\u00edn. Il 22 maggio, dopo aver condotto la squadra al sesto posto nella Liga, passa a ricoprire il ruolo di direttore dell'area scouting del club andaluso.\nIl 10 marzo 2020 viene nominato commissario tecnico della nazionale armena. Nel novembre 2020, battendo la per 1-0 a Nicosia, la squadra vince il proprio girone di Lega C di UEFA Nations League e viene promossa in Lega B, ottenendo nel contempo la possibilit\u00e0 di giocarsi un posto al tramite i play-off.\nNazionale nel dettaglio.\n\"Statistiche aggiornate al 5 settembre 2021.\""}
{"id": "1235907", "revid": "57342", "url": "https://it.wikipedia.org/wiki?curid=1235907", "title": "Pina Bausch", "text": "Biografia.\nTra le pi\u00f9 importanti e note coreografe mondiali, la Bausch ha diretto dal 1973 il \"Tanztheater Wuppertal Pina Bausch\", con sede a Wuppertal, in Germania. Il suo nome \u00e8 legato al termine Tanztheater (teatrodanza), adottato negli anni '70 da alcuni coreografi tedeschi - tra cui la stessa Bausch - per indicare un preciso progetto artistico che intende differenziarsi dal balletto e dalla danza moderna, che include elementi recitativi, come l'uso del gesto teatrale e della parola, con precise finalit\u00e0 drammaturgiche.\nInizia la carriera artistica da adolescente, esibendosi in piccoli ruoli di attrice nel teatro di Solingen, la citt\u00e0 natale. In seguito si trasferisce a New York, grazie ad una borsa di studio. Perfeziona la sua tecnica alla Juilliard School. Successivamente viene scritturata, come ballerina, dal New American Ballet e dal Metropolitan Opera House. Nel 1962, dopo il rientro in Germania, che la vede impegnata ancora come danzatrice, Pina Bausch inizia nel 1968 a comporre le prime coreografie per il corpo di ballo della sua prima scuola, la Folkwang Hochschule di Essen fondata da Kurt Jooss, che diriger\u00e0 dall'anno successivo.\nNel 1973 fonda il \"Tanztheater Wuppertal Pina Bausch\", cambiando nome al gi\u00e0 esistente corpo di ballo di Wuppertal. I suoi spettacoli riscuotono fin da principio un indiscusso successo, accumulando riconoscimenti in tutto il mondo. I primi lavori sono ispirati a capolavori artistici, letterari e teatrali, come ad esempio \"Le sacre du printemps\" del 1975. Con \"Caf\u00e9 M\u00fcller\" (1978), uno dei suoi spettacoli pi\u00f9 celebri, composto sulle musiche di Henry Purcell, si assiste ad una svolta decisiva nello stile e nei contenuti. Mentre le prime opere sono animate da una dura critica alla societ\u00e0 consumistica e ai suoi valori, le opere pi\u00f9 mature approfondiscono sia il contrasto uomo-societ\u00e0, sia la visione intima della coreografa e dei suoi danzatori, che sono chiamati direttamente ad esprimere le proprie personali interpretazioni dei sentimenti.\nPina Bausch muore di cancro ai polmoni il 30 giugno 2009 all'et\u00e0 di 68 anni.\nIl Tanztheater di Pina Bausch.\nLa novit\u00e0 del suo lavoro non consiste tanto nell'invenzione di nuove forme e nuovi gesti, da riprodurre uguali a se stessi, quanto\nnell'interpretazione personale della forma che si vuole rappresentare, entrambe sostenute dal concetto basilare del rapporto (che \u00e8 della danza cos\u00ec come di ogni forma di vera arte) tra fragilit\u00e0 e forza. I danzatori sono chiamati alla creazione delle \"pi\u00e8ces\" (che Bausch denomina \"st\u00fcck\") attraverso l'improvvisazione generata dalle domande che la coreografa pone loro. Per questo motivo gli interpreti della compagnia della Bausch vengono spesso denominati con il neologismo di \"danzattori\". Infatti essi non ricoprono solamente il ruolo di danzatori, ma anche quello di attori e di autori dell'opera.\nUn altro elemento di novit\u00e0 \u00e8 costituito dall'interazione tra i danzatori e la molteplicit\u00e0 di materiali scenici di derivazione strettamente teatrale - come le sedie del \"Caf\u00e9 M\u00fcller\"- che la Bausch inserisce nelle sue composizioni. Da citare anche il legame interpersonale che seppe sempre intrecciare coi suoi allievi, basato su un rapporto di reciproco rispetto e di affetto mai gridato ma profondissimo. Lo si evince anche dall'intenso film-documentario \"Pina\" dedicatole da Wim Wenders nel 2011e presentato al 61\u00ba Festival di Berlino.\nRiconoscimenti.\nLa Biennale Teatro di Venezia, diretta da Franco Quadri, nel 1985 alla Fenice dedica una retrospettiva agli spettacoli di Pina Bausch e del suo Tanztheater. Tra i numerosi premi vinti dalla Bausch per la sua attivit\u00e0 con il corpo di ballo del \"Tanztheater Wuppertal Pina Bausch\" sono da ricordare: il Premio Ubu nel 1983 per il miglior spettacolo straniero; un secondo Premio Ubu assegnato nel 1990 e un terzo nel 1997. Nel 1999 le viene attribuito il Premio Europa per il Teatro e la laurea honoris causa in arti performative dall'Universit\u00e0 di Bologna. Nel 2003, a Parigi, viene nominata Cavaliere dell'ordine nazionale della Legion d'onore, mentre nel 2006, a Londra, le viene conferito il Laurence Olivier Award e viene nominata direttrice onoraria dell'Accademia Nazionale di Danza di Roma."}
{"id": "1235909", "revid": "17654", "url": "https://it.wikipedia.org/wiki?curid=1235909", "title": "Pepi, Luci, Bom y otras chicas del mont\u00f3n", "text": ""}
{"id": "1235914", "revid": "119834060", "url": "https://it.wikipedia.org/wiki?curid=1235914", "title": "Bor\u0219a (Cluj)", "text": "Bor\u0219a (in ungherese \"Kolozsborsa\") \u00e8 un comune della Romania di 1.608 abitanti, ubicato nel distretto di Cluj, nella regione storica della Transilvania.\n\u00c8 situato sull'omonimo fiume e ha una superficie di 61 km\u00b2 con cinque villaggi: Bor\u0219a residenza, Bor\u0219a-C\u0103tun, Bor\u0219a-Crestaia, Cium\u0103faia e Giula.\nDal 2008 \u00e8 parte integrante della Zona metropolitana di Cluj Napoca."}
{"id": "1235917", "revid": "767487", "url": "https://it.wikipedia.org/wiki?curid=1235917", "title": "Mociu", "text": "Mociu (in ungherese \"Mocs\", in tedesco \"Motzdorf\") \u00e8 un comune della Romania di 3.539 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 9 villaggi: Boteni, Ches\u0103u, Cri\u0219eni, Falca, Ghiri\u0219u Rom\u00e2n, Mociu, Ro\u0219ieni, Turma\u0219i, Zorenii de Vale.\nStoria.\nLe pi\u00f9 vecchie tracce di abitazioni risalenti al neolitico sono state scoperte nella parte a est del villaggio di Mociu. Sono state trovate anche 82 monete d'argento del periodo dacio ma il primo documento concreto risale al 1219 possedendo il nome di \"Villa Mochy\".\nMociu \u00e8 conosciuto anche a livello nazionale perch\u00e9 il 3 febbraio 1882 \u00e8 caduto il pi\u00f9 grande meteorite del territorio rumeno, su una superficie di 70km2 si contavano oltre 100.000 pezzi di meteorite. Il pi\u00f9 grande frammento, pesante 37,5 kg, \u00e8 esposto all'Universit\u00e0 di biologia e geologia Babe\u015f-Bolyai (a Cluj-Napoca).\nDati geografici.\nIl comune di Mociu si trova nella parte Sud-est del Distretto di Cluj a 40km di Cluj-Napoca. Il territorio \u00e8 prevalentemente collinare. La fertilit\u00e0 dei suoli bruni delle foreste predominanti e il clima temperato e continentale spesso senza molto vento, hanno favorito che fosse denominata \"Il granaio della Transilvania\".\nL'altitudine della zona varia dai 294 m ai 490 m."}
{"id": "1235918", "revid": "767487", "url": "https://it.wikipedia.org/wiki?curid=1235918", "title": "Chinteni", "text": "Chinteni (in ungherese \"Kaj\u00e1nt\u00f3\") \u00e8 un comune della Romania di 2.926 abitanti ubicato nel distretto di Cluj, nella regione storica della Transilvania.\nIl comune \u00e8 formato dall'unione di 8 villaggi: Chinteni, Deu\u0219u, Feiurdeni, M\u0103cica\u0219u, P\u0103dureni, S\u0103li\u0219tea Veche, S\u00e2nm\u0103rtin, Vechea.\nDal 2008 \u00e8 parte integrante della Zona metropolitana di Cluj Napoca.\nStoria.\nIn epoca medioevale era un villaggio prevalentemente di etnia ungherese appartenente alla parrocchia di M\u0103n\u0103\u015ftur-Cluj in ungherese Kolozsmonostor. Successivamente pass\u00f2 all'ordine dei Gesuiti di Cluj e infine al latifondo di Gil\u0103u.\nQui nacque nel 1791 l'autore degli Inni nazionali del Uruguay e del Paraguay Deb\u00e1ly Ferenc J\u00f3zsef, in spagnolo Francisco Jos\u00e9 Debali.\nSociet\u00e0.\nEvoluzione demografica.\nIn base al censimento del 2002 risultano 2.786 abitanti. L'evoluzione della popolazione nel tempo e in base all'etnia \u00e8 la seguente:\nInfrastrutture e trasporti.\nIl centro del comune \u00e8 collegato con autobus della RATUC a Cluj Napoca (linea 39) e con autobus interurbani della Fany in partenza dalla \"Autogar\u0103\" (in italiano: \"stazione dei bus\")"}
{"id": "1235919", "revid": "74801", "url": "https://it.wikipedia.org/wiki?curid=1235919", "title": "Ciucea", "text": "Ciucea (in ungherese \"Csucsa\") \u00e8 un comune della Romania di abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 2 villaggi: Ciucea e V\u00e2n\u0103tori."}
{"id": "1235920", "revid": "110157", "url": "https://it.wikipedia.org/wiki?curid=1235920", "title": "Plosco\u0219", "text": "Plosco\u0219 (in ungherese \"Palackos\", in tedesco \"Eiten\") \u00e8 un comune della Romania di 689 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 4 villaggi: Crair\u00e2t, Loboda\u0219, Plosco\u0219, Valea Florilor."}
{"id": "1235921", "revid": "725642", "url": "https://it.wikipedia.org/wiki?curid=1235921", "title": "C\u0103ianu", "text": "C\u0103ianu (in ungherese \"Magyarkaly\u00e1n\") \u00e8 un comune della Romania di 2.474 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: B\u0103r\u0103i, C\u0103ianu, C\u0103ianu Mic, C\u0103ianu-Vam\u0103, Vaida-C\u0103m\u0103ra\u0219, V\u0103leni.\nDal 2008 \u00e8 parte integrante della Zona metropolitana di Cluj Napoca"}
{"id": "1235922", "revid": "659685", "url": "https://it.wikipedia.org/wiki?curid=1235922", "title": "Jim Sensenbrenner", "text": "Biografia.\n\u00c8 membro del Partito Repubblicano ed \u00e8 stato deputato alla Camera dei Rappresentanti dal 1979 al 2021, rappresentando il quinto distretto congressuale del Wisconsin. Il distretto, il pi\u00f9 ricco dello stato, include la maggior parte dei sobborghi del Milwaukee, compresi Waukesha, West Bend, Brookfield, Delafield, Mequon and Wauwatosa.\nEra il capo della \"House Science Committee\" e della \"House Judiciary Committee\", ma quando i Repubblicani hanno perso la maggioranza nella Camera dei Rappresentanti non \u00e8 stato scelto come membro di minoranza del secondo Comitato. \u00c8 membro della \"House Committee on Homeland Security\".\nSensenbrenner ha presentato il USA PATRIOT Act alla Camera il 23 ottobre 2001, ma non lo ha scritto: l'autore \u00e8 Viet Dinh, assistente del Procuratore Generale degli Stati Uniti."}
{"id": "1235923", "revid": "767487", "url": "https://it.wikipedia.org/wiki?curid=1235923", "title": "C\u0103tina (Cluj)", "text": "C\u0103tina (in ungherese \"Katona\") \u00e8 un comune della Romania di 2.091 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: C\u0103tina, Copru, Feldioara, Hag\u0103u, Hodaie, Valea Cald\u0103."}
{"id": "1235924", "revid": "767487", "url": "https://it.wikipedia.org/wiki?curid=1235924", "title": "Ciurila", "text": "Ciurila (in ungherese \"Cs\u00fcr\u00fclye\") \u00e8 un comune della Romania di 1.452 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 8 villaggi: Ciurila, Filea de Jos, Filea de Sus, P\u0103dureni, Pruni\u0219, S\u0103licea, S\u0103li\u0219te, \u0218utu.\nDal 2008 \u00e8 parte integrante della Zona metropolitana di Cluj Napoca."}
{"id": "1235925", "revid": "767487", "url": "https://it.wikipedia.org/wiki?curid=1235925", "title": "C\u0103m\u0103ra\u0219u", "text": "C\u0103m\u0103ra\u0219u (in ungherese \"Pusztakamar\u00e1s\") \u00e8 un comune della Romania di 2.816 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: C\u0103m\u0103ra\u0219u, N\u0103oiu, S\u00e2mboleni."}
{"id": "1235926", "revid": "1543377", "url": "https://it.wikipedia.org/wiki?curid=1235926", "title": "Iclod", "text": "Iclod (in ungherese \"Nagyikl\u00f3d\") \u00e8 un comune della Romania di 4.441 abitanti , ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: Fund\u0103tura, Iclod, Iclozel, Livada, Orman.\nStoria.\nIl comune \u00e8 menzionato per la prima volta in un documento ufficiale nel 1342 col nome \"Iklod\" e ancora pi\u00f9 antico risulta essere il villaggio di Fund\u0103tura, fondato nel 1268 . Il nome del comune \u00e8 cambiato nel tempo come segue:\nSociet\u00e0.\nEvoluzione demografica.\nIn tabella l'evoluzione della popolazione nel tempo e in base alle etnie:"}
{"id": "1235927", "revid": "812894", "url": "https://it.wikipedia.org/wiki?curid=1235927", "title": "Foreign Intelligence Surveillance Act", "text": "Il Foreign Intelligence Surveillance Act (in acronimo FISA, traducibile in lingua italiana \"legge sulla sorveglianza e l'intelligence straniera\") \u00e8 un atto normativo degli Stati Uniti d'America.\nStoria.\nEsso venne emanato nel 1978 in seguito dello scandalo Watergate in cui era coinvolto il presidente Nixon accusato di intercettazioni illegali. L'atto \u00e8 stato modificato dallo USA Act (parte dello USA PATRIOT Act) nel 2001, dopo gli attentati dell'11 settembre 2001, soprattutto per comprendervi previsioni in materia di terrorismo al fine di colpire gruppi non esplicitamente sostenuti da Stati stranieri.\nContenuto.\nEsso detta le procedure per la sorveglianza fisica ed elettronica e per la raccolta delle informazioni di intelligence straniera (\"foreign intelligence information\") messe in atto da potenze straniere (\"foreign powers\") negli USA.\nI sottocapitoli del FISA dettano norme in materia di:"}
{"id": "1235928", "revid": "767487", "url": "https://it.wikipedia.org/wiki?curid=1235928", "title": "M\u0103rg\u0103u", "text": "M\u0103rg\u0103u (in ungherese \"Meregy\u00f3\") \u00e8 un comune della Romania di 1.686 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: Bociu, Buteni, Ciuleni, M\u0103rg\u0103u, R\u0103chi\u021bele, Scrind-Fr\u0103sinet."}
{"id": "1235929", "revid": "767487", "url": "https://it.wikipedia.org/wiki?curid=1235929", "title": "\u021aaga", "text": "\u021aaga (in ungherese \"Cege\") \u00e8 un comune della Romania di 2.089 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: N\u0103sal, S\u00e2ntejude, S\u00e2ntejude-Vale, S\u00e2ntioana, \u021aaga."}
{"id": "1235930", "revid": "767487", "url": "https://it.wikipedia.org/wiki?curid=1235930", "title": "Recea-Cristur", "text": "Recea-Cristur (in ungherese \"R\u00e9cekereszt\u00far\") \u00e8 un comune della Romania di 1.587 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 9 villaggi: C\u0103prioara, Ciubanca, Ciub\u0103ncu\u021ba, Elciu, Escu, Jurca, Osoi, Pustu\u021ba, Recea Cristur."}
{"id": "1235931", "revid": "767487", "url": "https://it.wikipedia.org/wiki?curid=1235931", "title": "Corne\u0219ti (Cluj)", "text": "Corne\u015fti (in ungherese \"Sinfalva\") \u00e8 un comune della Romania di 1.724 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 9 villaggi: B\u00e2rlea, Corne\u0219ti, Igri\u021bia, Lujerdiu, Mor\u0103u, Stoiana, Tiocu de Jos, Tiocu de Sus, Tioltiur."}
{"id": "1235932", "revid": "767487", "url": "https://it.wikipedia.org/wiki?curid=1235932", "title": "Geaca", "text": "Geaca (in ungherese \"Gyeke\", in tedesco \"Ungarisch Gorbau\") \u00e8 un comune della Romania di 1.718 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: Chiri\u0219, Geaca, Lacu, Legii, Puini, Sucutard.\nIl principale monumento del comune \u00e8 il Castello B\u00e9ldy, costruito nel 1880 ed attualmente in stato di abbandono, pur essendo stato inserito nel 2004 nell'Elenco dei Monumenti Storici elaborato dal Ministero per la Cultura della Romania.\nIl castello \u00e8 oggetto di un lungo contenzioso sulla propriet\u00e0 tra il comune di Geaca, attuale proprietario, e Maria Clujeanca Kerekes, la quale si dichiara erede legittima dei conti B\u00e9ldy, sulla base di ricerche genealogiche da lei stessa effettuate."}
{"id": "1235933", "revid": "767487", "url": "https://it.wikipedia.org/wiki?curid=1235933", "title": "Frata", "text": "Frata (in ungherese \"Magyarfr\u00e1ta\") \u00e8 un comune della Romania di 4.274 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 8 villaggi: Berchie\u0219u, Frata, Oa\u0219, Olariu, P\u0103durea Iacobeni, Poiana Fr\u0103\u021bii, R\u0103zoare, Soporu de C\u00e2mpie."}
{"id": "1235934", "revid": "767487", "url": "https://it.wikipedia.org/wiki?curid=1235934", "title": "Iara", "text": "Iara (in passato \"Iara de Jos\", in ungherese \"Als\u00f3j\u00e1ra\", in tedesco \"Jahren\") \u00e8 un comune della Romania di 4.554 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 13 villaggi: Agri\u0219, Borze\u0219ti, Buru, Cacova Ierii, F\u0103getu Ierii, Iara, Lunge\u0219ti, M\u0103gura Ierii, Ma\u0219ca, Ocoli\u0219el, Surduc, Valea Agri\u0219ului, Valea Vadului.\nIara \u00e8 anche un nome brasiliano"}
{"id": "1235935", "revid": "767487", "url": "https://it.wikipedia.org/wiki?curid=1235935", "title": "S\u00e2ncraiu (Cluj)", "text": "S\u00e2ncraiu (in ungherese \"Kalotaszentkir\u00e1ly\", in tedesco \"Heilk\u00f6nig\" o \"Sehngrall\") \u00e8 un comune della Romania di 1.700 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: Aluni\u0219u, Br\u0103i\u0219oru, Domo\u0219u, Horlacea, S\u00e2ncraiu.\nStoria.\nIl comune \u00e8 menzionato in un documento ufficiale per la prima volta nel 1288 quando era residenza di numerosi nobili ungheresi. Anche gli altri villaggi che formano attualmente il comune sono stati fondati tra il 1400 e il 1500. \nSociet\u00e0.\nEvoluzione demografica.\nIn tabella l'evoluzione nel tempo della popolazione e l'etnia:"}
{"id": "1235936", "revid": "767487", "url": "https://it.wikipedia.org/wiki?curid=1235936", "title": "Panticeu", "text": "Panticeu (in ungherese \"P\u00e1nc\u00e9lcseh\") \u00e8 un comune della Romania di 1.870 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: C\u0103t\u0103lina, Cuble\u0219u Some\u0219an, D\u00e2rja, Panticeu, S\u0103rata."}
{"id": "1235937", "revid": "767487", "url": "https://it.wikipedia.org/wiki?curid=1235937", "title": "M\u0103n\u0103stireni", "text": "M\u0103n\u0103stireni (in ungherese \"Magyargyer\u0151monostor\", in tedesco \"Ungarisch Klosterdorf\" o \"Deutsch Klosterdorf\") \u00e8 un comune della Romania di 1.707 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: Ardeova, Bedeciu, Bica, Dretea, M\u0103n\u0103stireni, M\u0103n\u0103\u0219turu Rom\u00e2nesc."}
{"id": "1235938", "revid": "767487", "url": "https://it.wikipedia.org/wiki?curid=1235938", "title": "S\u00e2nmartin (Cluj)", "text": "S\u00e2nmartin (in ungherese \"Sz\u00e9pkenyer\u0171szentm\u00e1rton\") \u00e8 un comune della Romania di 1.631 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 8 villaggi: Ceaba, Cutca, Diviciorii Mari, Diviciorii Mici, M\u0103hal, S\u00e2mboieni, S\u00e2nmartin, T\u00e2rgu\u0219or."}
{"id": "1235939", "revid": "110157", "url": "https://it.wikipedia.org/wiki?curid=1235939", "title": "S\u0103cuieu", "text": "S\u0103cuieu (in ungherese \"Sz\u00e9kelyj\u00f3\", in tedesco \"Zekeldorf\") \u00e8 un comune della Romania di 1.535 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Rogojel, S\u0103cuieu, Vi\u0219agu."}
{"id": "1235940", "revid": "767487", "url": "https://it.wikipedia.org/wiki?curid=1235940", "title": "Jucu", "text": "Jucu (in ungherese \"Zsuk\") \u00e8 un comune della Romania di 4.133 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: G\u0103d\u0103lin, Juc-Herghelie, Jucu de Mijloc, Jucu de Sus, Vi\u0219ea.\nLa sede comunale \u00e8 ubicata nell'abitato di Jucu de Sus.\nDal 2008 \u00e8 parte integrante della Zona metropolitana di Cluj Napoca."}
{"id": "1235941", "revid": "767487", "url": "https://it.wikipedia.org/wiki?curid=1235941", "title": "Tureni", "text": "Tureni (in ungherese \"Tordat\u00far\") \u00e8 un comune della Romania di 2.521 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: Ceanu Mic, Com\u0219e\u0219ti, M\u0103rtine\u0219ti, Mice\u0219ti, Tureni.\nDal 2008 \u00e8 parte integrante della Zona metropolitana di Cluj Napoca."}
{"id": "1235944", "revid": "146644", "url": "https://it.wikipedia.org/wiki?curid=1235944", "title": "Base Wilkes", "text": ""}
{"id": "1235945", "revid": "146644", "url": "https://it.wikipedia.org/wiki?curid=1235945", "title": "Wilkes Station", "text": ""}
{"id": "1235946", "revid": "146644", "url": "https://it.wikipedia.org/wiki?curid=1235946", "title": "Wilkes station", "text": ""}
{"id": "1235947", "revid": "146644", "url": "https://it.wikipedia.org/wiki?curid=1235947", "title": "Wilkes Base", "text": ""}
{"id": "1235948", "revid": "146644", "url": "https://it.wikipedia.org/wiki?curid=1235948", "title": "Wilkes base", "text": ""}
{"id": "1235949", "revid": "75435", "url": "https://it.wikipedia.org/wiki?curid=1235949", "title": "Libro di Tommaso l'Atleta", "text": ""}
{"id": "1235950", "revid": "75435", "url": "https://it.wikipedia.org/wiki?curid=1235950", "title": "Libro di Tommaso il Contendente", "text": ""}
{"id": "1235951", "revid": "767487", "url": "https://it.wikipedia.org/wiki?curid=1235951", "title": "Il matrimonio di Tuya", "text": "Il matrimonio di Tuya () \u00e8 un film del 2006 diretto da Quan'an Wang.\nNel 2007 \u00e8 stato proiettato in concorso alla 57\u00aa edizione del Festival di Berlino, aggiudicandosi l'Orso d'oro e il Premio della giuria ecumenica.\nTrama.\nMongolia Interna. Tuya \u00e8 una donna forte e coraggiosa che con il suo lavoro mantiene i due figli e il marito Ba'toer. Da quando questi \u00e8 rimasto immobilizzato per un problema alla gamba, \u00e8 lei che deve occuparsi della famiglia, del gregge e soprattutto del durissimo lavoro di approvvigionamento dell'acqua, cui \u00e8 obbligata non possedendo un pozzo. Quando scopre di avere un serio problema alla schiena, inizia a prendere in considerazione la proposta del marito: divorziare e cercare un altro uomo che sia in grado di mandare avanti lavoro e famiglia.\nL'occasione arriva grazie a Bao'lier, un ex-compagno di scuola da sempre innamorato di lei che, dopo aver trovato una casa di cura per Ba'toer, accoglie la donna e i figli nella sua abitazione in citt\u00e0. Il futuro si prospetta roseo ma durante il lungo viaggio verso la nuova casa, Ba'toer tenta il suicidio nel suo nuovo alloggio. Bao'lier nasconde la cosa a Tuya ma il suo vecchio vicino Sen'ge li raggiunge e le rivela tutto. Una volta in ospedale, la famiglia ritrova un'unione di fatto mai persa e Bao'lier, pagate le spese sanitarie, si ritira sconfitto.\nLa questione apparentemente irrisolvibile trova una via d'uscita proprio in Sen'ge, eternamente tradito dalla moglie ed innamorato di Tuya. La donna ricambia il sentimento e accetta la proposta di matrimonio, convinta che possa risolvere le situazioni complicate di entrambi. Durante la cerimonia, Ba'toer si ubriaca scatenando le ire di Sen'ge mentre uno dei figli di Tuya si azzuffa con un coetaneo che lo ha chiamato \"figlio di due padri\". Tuya scoppia a piangere, cosciente che la vita che l'aspetta non sar\u00e0 affatto semplice.\nDistribuzione.\nIl film \u00e8 stato distribuito in Cina a partire dal 21 settembre 2006. In alcuni Paesi, tra cui Stati Uniti, Russia, Croazia e Danimarca, ha avuto una distribuzione limitata nelle sale. Nel febbraio 2007 \u00e8 stato proiettato al Festival di Berlino e in seguito ha partecipato ad altre manifestazioni internazionali.\nAccoglienza.\nIncassi.\nComplessivamente il film ha incassato circa 2,5 milioni di dollari, di cui oltre 750.000 (circa 647.000 euro) in Italia. In Cina ha riportato un incasso di 174.608 dollari.\nCritica.\nIl film ha ottenuto soprattutto recensioni positive da parte della critica. Il sito \"Rotten Tomatoes\" riporta il 92% di recensioni professionali con giudizio positivo e un voto medio di 7,1 su 10, mentre il sito \"Metacritic\" assegna al film un punteggio di 71 su 100 basato su 13 recensioni."}
{"id": "1235952", "revid": "287204", "url": "https://it.wikipedia.org/wiki?curid=1235952", "title": "M\u00e1ximo Tajes", "text": "\u00c8 stato Presidente dell'Uruguay dal 18 novembre 1886 al 1\u00ba marzo 1890."}
{"id": "1235953", "revid": "767487", "url": "https://it.wikipedia.org/wiki?curid=1235953", "title": "Julio Herrera y Obes", "text": "\u00c8 stato Presidente dell'Uruguay dal 1\u00ba marzo 1890 al 1\u00ba marzo 1894."}
{"id": "1235954", "revid": "767487", "url": "https://it.wikipedia.org/wiki?curid=1235954", "title": "Duncan Stewart", "text": "\u00c8 stato Presidente dell'Uruguay dal 1\u00ba marzo al 21 marzo 1894."}
{"id": "1235955", "revid": "122650029", "url": "https://it.wikipedia.org/wiki?curid=1235955", "title": "Juan Idiarte Borda", "text": "\u00c8 stato Presidente dell'Uruguay dal 21 marzo 1894 al 25 agosto 1897 quando fu assassinato. \u00c8 l'unico capo di stato uruguaiano ad essere stato ucciso durante il mandato.\nBiografia.\nNato da una famiglia di origine basca, durante la \"crociata liberatrice\" si arruol\u00f2 con le milizie colorate di Venancio Flores che due anni pi\u00f9 tardi avrebbe conquistato il potere in Uruguay. Rientrato nella sua citt\u00e0 natale mosse i primi passi in politica ricoprendo cariche locali. Durante la rivoluzione delle lance si arruol\u00f2 nell'esercito dal quale si congedo nel 1872 con il grado di tenente. Nel 1879 fu eletto al Senato come rappresentante del dipartimento di Soriano e pertanto si trasfer\u00ec a Montevideo. Durante la presidenza di M\u00e1ximo Santos si rec\u00f2 in esili\u00f2 a Buenos Aires. Nel 1894 fu proclamato presidente del Partito Colorato. Il 21 marzo dello stesso anno, dopo ben ventun giorni di votazioni andate a vuoto, Idiarte Borda fu proclamato Presidente della Repubblica con 47 voti.\nDurante la sua presidenza furono avviati i lavori di costruzione del nuovo porto di Montevideo, fu istituito il Banco de la Rep\u00fablica Oriental del Uruguay e creata la Compagnia Ferroviaria per l'Ovest. Il suo operato tuttavia non fu esente da ombre. Fu infatti accusato di corruzione, frode elettorale e censura della libert\u00e0 di stampa. Inoltre la sua poca dimestichezza con la politica e la sua incapacit\u00e0 di trovare un dialogo con gli avversari favor\u00ec un crescendo di tensioni con i \"blancos\". Queste frizioni sfoceranno poi nella sanguinosa guerra civile del 1897. Fu duramente osteggiato anche all'interno del suo stesso partito, in particolar modo dall'ala vicina futuro presidente Jos\u00e9 Batlle y Ord\u00f3\u00f1ez.\nNell'aprile 1897 un sicario lo avvicin\u00f2 e gli punt\u00f2 una pistola contro il collo, l'arma tuttavia s'incepp\u00f2 e la scorta ebbe il tempo di intervenire e disarmare l'attentatore.\nAssassinio.\nIl 25 agosto 1897, festa dell'Indipendenza uruguaiana, Idiarte Borda si rec\u00f2 nella cattedrale di Montevideo per assistere ad un \"Te Deum\". Una volta terminata la celebrazione il Presidente usc\u00ec dalla chiesa incamminandosi a piedi verso la Casa del Governo lungo la \"calle\" Sarand\u00ed. Poco oltre il Club Uruguay fu ucciso da un colpo di pistola al cuore sparato da Avelino Arrendondo, un membro del partito Colorato."}
{"id": "1235958", "revid": "767487", "url": "https://it.wikipedia.org/wiki?curid=1235958", "title": "Notopteridae", "text": "La famiglia Notopteridae comprende 10 specie di pesci d'acqua dolce, appartenenti all'ordine Osteoglossiformes.\nDiffusione e habitat.\nI generi \"Chitala\" e \"Notopterus\" sono originari dell'Asia, mentre \"Papyrocranus\" e \"Xenomystus\" dell'Africa.\nSpecie.\nLa famiglia comprende 10 specie, suddivise in 4 generi:"}
{"id": "1235959", "revid": "466539", "url": "https://it.wikipedia.org/wiki?curid=1235959", "title": "Volker Schl\u00f6ndorff", "text": "Biografia.\nFiglio di un medico, nel 1956 si \u00e8 trasferito con la sua famiglia a Parigi, dove ha completato i propri studi laureandosi in Scienze politiche. Nel contempo ha formato la propria cultura cinematografica, come altri cineasti suoi contemporanei, frequentando ogni sera la Cin\u00e9math\u00e8que, dove vedr\u00e0 centinaia di film (fra cui molti muti, divenuti un punto di riferimento importante per il suo lavoro), e si \u00e8 ritrovato a fare anche il traduttore simultaneo per i film non sottotitolati in francese. Dopo aver frequentato l'IDHEC (\"Institut des hautes \u00e9tudes cin\u00e9matographiques\"), \u00e8 entrato nel mondo del cinema ricoprendo il ruolo di assistente per Louis Malle, Jean-Pierre Melville e Alain Resnais.\nIl suo esordio alla regia \u00e8 avvenuto nel 1966 con \"I turbamenti del giovane T\u00f6rless\", una trasposizione dell'omonimo romanzo di Robert Musil, che \u00e8 stata poi presentata in concorso al 19\u00ba Festival di Cannes, dove ha vinto il Premio FIPRESCI. Nel 1969 ha sposato la regista Margarethe von Trotta, con cui nel 1975 girer\u00e0 \"Il caso Katharina Blum\". Ha raggiunto la notoriet\u00e0 e il riconoscimento internazionali con \"Il tamburo di latta\" (1979), vincitore della Palma d'oro al 32\u00ba Festival di Cannes e dell'Oscar per il migliore film straniero. Negli anni novanta ha accettato la direzione dello Studio Babelsberg.\nVita privata.\nIl suo matrimonio con la von Trotta \u00e8 terminato con un divorzio. Schl\u00f6ndorff ha poi avuto una figlia dalla seconda moglie Angelika."}
{"id": "1235960", "revid": "466539", "url": "https://it.wikipedia.org/wiki?curid=1235960", "title": "Nikita Sergeevi\u010d Michalkov", "text": "Biografia.\nLa famiglia Michalkov.\nNikita Michalkov nasce in una famiglia dalle forti tradizioni artistiche: suo padre Sergej Vladimirovi\u010d Michalkov \u00e8 uno scrittore e poeta, celebre in Russia per aver scritto il testo dell'inno nazionale del suo Paese in due diverse occasioni, mentre la madre, la poetessa Natal'ja Petrovna Kon\u010dalovskaja, era la figlia del pittore P\u00ebtr Petrovi\u010d Kon\u010dalovskij e la nipote del pittore Vasilij Ivanovi\u010d Surikov; suo fratello maggiore \u00e8 invece il regista Andrej Kon\u010dalovskij.\nGli esordi come attore.\nMichalkov inizia a studiare recitazione sin da bambino al Teatro d'Arte di Mosca, passando nel 1963 alla Scuola di teatro Boris Schukin del Teatro Vachtangov. Nel 1964, ancora studente, compare come protagonista nel film di Georgij Danelija \"A zonzo per Mosca\". La passione per la recitazione rimarr\u00e0 comunque costante in lui, ed anche quando si cimenter\u00e0 come regista continuer\u00e0 ad apparire in veste di attore in lavori propri e non.\nIl passaggio alla regia.\nMentre continua la sua carriera da attore, Michalkov si iscrive al VGIK, prestigiosa scuola statale di cinematografia presente a Mosca, ove segue il corso di regia di Michail Il'i\u010d Romm. Durante questo periodo dirige tre cortometraggi per altrettante prove d'esame, \"La bambina e le cose\", \"Bella bocca e occhi miei verdi\" (dal racconto di Salinger) ed \"E io torno a casa\", mentre nel 1970 \u00e8 la volta di \"Una giornata tranquilla alla fine della guerra\", che presenter\u00e0 come saggio finale di diploma.\nIn seguito si dedicher\u00e0 alla pubblicazione di racconti cinematografici in allegato a diversi numeri della rivista \"Fitil\" tra il 1970 ed il 1974, anno in cui presenter\u00e0 il suo primo lungometraggio dal titolo \"Amico tra i nemici, nemico tra gli amici\", storia in stile Ostern ambientata successivamente alla guerra civile russa.\nLa notoriet\u00e0.\nMichalkov si impone all'attenzione del grande pubblico gi\u00e0 dal 1975 con il film \"Schiava d'amore\", consolidando il successo ottenuto con \"Partitura incompiuta per pianola meccanica\" del 1977, lavoro con il quale vincer\u00e0 fra gli altri il premio come miglior film al Festival internazionale del cinema di San Sebasti\u00e1n del 1977; la sceneggiatura \u00e8 un adattamento dal dramma di Anton \u010cechov \"Platonov\". Nel 1978 ritorna sul set come attore protagonista in \"Siberiade\" del fratello Andrej; lo stesso anno dirige anche \"Cinque serate\", la storia d'amore di una coppia divisa a causa della seconda guerra mondiale. Nel 1979 \u00e8 la volta di \"Alcuni giorni della vita di I. I. Oblomov\", basato sull'omonimo romanzo di Ivan Aleksandrovi\u010d Gon\u010darov.\nNei primi anni ottanta lavora ad altri due film, \"La parentela\" e \"Senza testimoni\", continuando a recitare in alcuni film di \u0116l'dar Aleksandrovi\u010d Rjazanov.\nIl successo internazionale.\nI lavori che pi\u00f9 faranno considerare Nikita Michalkov come uno dei pi\u00f9 autorevoli rappresentanti del panorama cinematografico russo saranno quelli a partire da \"Oci ciornie\": in questo film il regista si avvale della collaborazione di Marcello Mastroianni, che con questa interpretazione vincer\u00e0 il Premio come miglior attore al Festival di Cannes del 1987, e di Silvana Mangano, qui alla sua ultima apparizione sul grande schermo. Il film successivo, \"Urga - Territorio d'amore\", ambientato in Mongolia, vale a Michalkov il Leone d'oro al miglior film alla Mostra internazionale d'arte cinematografica di Venezia del 1991.\nNel 1990, invece, dirige il misconosciuto mediometraggio \"L'autostop (Elegia russa)\" commissionatogli dalla FIAT per pubblicizzare il lancio sul mercato del modello Tempra, nel quale propone un inedito \"on the road\" sullo sfondo degli sconfinati paesaggi russi. In seguito girer\u00e0 \"\" (1993), documentario biografico sul percorso di crescita della figlia Anna dall'infanzia alla maturit\u00e0.\n\u00c8 del 1994 quello che viene considerato come il film pi\u00f9 famoso di Michalkov, \"Sole ingannatore\", ambientato a met\u00e0 degli anni trenta nella Russia stalinista e narrato dal punto di vista di un colonnello dell'Armata Rossa eroe della rivoluzione (interpretato dallo stesso regista). Il film ha raggiunto una certa notoriet\u00e0 anche per i premi vinti, tra cui spicca l'Oscar al miglior film straniero del 1995.\nLavori successivi.\nDopo il successo di critica e di pubblico ottenuto con \"Sole ingannatore\", Michalkov realizza un nuovo film di ambientazione storica, \"Il barbiere di Siberia\", nel quale egli stesso reciter\u00e0 nella parte dello zar Alessandro III di Russia. Nel 2007 \u00e8 alla regia di \"12\", adattamento moderno del film drammatico \"La parola ai giurati\" di Sidney Lumet. Nonostante \"12\" mantenga inalterato l'impianto narrativo dell'opera da cui trae spunto, esso si configura come una trasposizione in chiave moderna di alcuni elementi peculiari della odierna situazione sociale russa. Il film viene presentato in anteprima mondiale alla 64\u00aa Mostra internazionale d'arte cinematografica di Venezia e vale a Michalkov il Leone speciale per l'insieme dell'opera, consegnatogli l'8 settembre 2007."}
{"id": "1235961", "revid": "1573940", "url": "https://it.wikipedia.org/wiki?curid=1235961", "title": "Osteoglossidae", "text": "La famiglia Osteoglossidae comprende 8 specie di grossi pesci d'acqua dolce, appartenenti all'ordine Osteoglossiformes e conosciuti comunemente come Arowana.\nDescrizione.\nI pesci appartenenti all'ordine degli Osteoglossidae, possiedono una testa ossuta con due grandi occhi capaci di ruotare. La grande bocca \u00e8 posta in posizione obliqua rispetto alla linearit\u00e0 del pesce, con apertura rivolta verso l'alto, all'apice della mandibola si trovano due bargigli sensoriali. Questi pesci sono caratterizzati da un corpo sinuoso e allungato corazzato di grandi squame a semicerchio. La pinna dorsale e quella anale sono molto lunghe e con raggi molli, mentre le pinne ventrali e pettorali sono corte. Questi pesci possono respirare ossigeno direttamente dall'aria immagazzinandolo nella vescica natatoria attraverso alcuni capillari.\nDistribuzione e habitat.\nQueste specie sono diffuse in Asia (Indocina, Sumatra e Borneo), in Australia, in Papuasia, in Sud America (nella foresta amazzonica) e nell'Africa tropicale, in corsi d'acqua a corrente lenta delle foreste pluviali e nelle foreste allagate.\nComportamento e alimentazione.\nQuesti pesci sono carnivori, la loro dieta comprende altri pesci, anfibi, insetti, piccoli rettili, uccelli e occasionalmente piccoli mammiferi. Quando sono in caccia, sono soliti \"sparare\" un getto d'acqua per far cadere gli insetti dai rami sovrastanti, quando ci\u00f2 non \u00e8 possibile, possono compiere dei balzi fuori dall'acqua per ghermire le prede poste nei rami pi\u00f9 alti, possono balzare fino a 2 metri dalla superficie, grazie a questo comportamento, in Amazzonia sono chiamati pesci scimmia.\nSono degli incubatori orali, le uova e gli avannotti vengono custoditi dentro alla bocca, al riparo di possibili predatori, durante la crescita gli avannotti lasciano pi\u00f9 volte la bocca del genitore per esplorare l'ambiente circostante ma solo dopo un certo numero di viaggi la lasceranno definitivamente."}
{"id": "1235962", "revid": "648716", "url": "https://it.wikipedia.org/wiki?curid=1235962", "title": "Arapaimidae", "text": "Gli Arapaimidae sono una famiglia di pesci d'acqua dolce osteoglossiformi, noti anche come pesci dalle lingue ossee. Questa famiglia comprende gli arapaima dei bacini dell'Amazzonia e di Essequibo, in Sud America, e gli arowana africani dall'Africa. Questa famiglia \u00e8 a volte considerata parte della famiglia degli arowana, Osteoglossidae.\nUno studio genetico mostra che gli Arapaimidae (arapaima e arowana africani) si sono discostati dagli Osteoglossidae circa 220 milioni di anni fa, durante il Triassico superiore. All'interno di Osteoglossidae, la stirpe che porta al sudamericano arowana \"Osteoglossum\" sudamericani si \u00e8 discostato circa 170 milioni di anni fa, durante il Giurassico medio. Gli arowana asiatici e australiani del genere \"Scleropages\" si separarono circa 140 milioni di anni fa, durante il Cretaceo inferiore.\nDistribuzione e habitat.\nLe specie del genere\" Arapaima\" sono originarie del Sud America mentre \"Heterotis niloticus\" \u00e8 diffuso in Africa."}
{"id": "1235968", "revid": "1632387", "url": "https://it.wikipedia.org/wiki?curid=1235968", "title": "Alois Hitler", "text": "Nascita.\nAlois Hitler nacque nel piccolo villaggio di Strones nel Waldviertel, una regione collinare e boscosa nella Bassa Austria nord-occidentale, appena a nord di Vienna, da una contadina non sposata di 42 anni, Maria Anna Schicklgruber. Il giorno della nascita, dopo che fu battezzato nel vicino villaggio di D\u00f6llersheim, il prete sul certificato lasci\u00f2 bianco lo spazio riservato al cognome paterno e annot\u00f2 \"illegittimo\". La madre allev\u00f2 il figlio a Strones nella casa dell'anziano padre Johannes Schicklgruber.\nGiovinezza.\nQualche tempo dopo, Johann Georg Hiedler trasloc\u00f2 presso gli Schicklgruber e spos\u00f2 Maria quando il bambino aveva 5 anni. All'et\u00e0 di 10 anni, alla morte sia della madre che del nonno Alois fu mandato a vivere presso il fratello di Hiedler, Johann Nepomuk Hiedler, proprietario di una fattoria nel vicino villaggio di Spital. Qui frequent\u00f2 la scuola elementare e impar\u00f2 il mestiere di ciabattino. Quando all'et\u00e0 di 13 anni lasci\u00f2 la fattoria di Spital, si trasfer\u00ec a Vienna, dove lavor\u00f2 come apprendista ciabattino per i cinque anni successivi. In risposta ad una campagna di reclutamento del governo austriaco, volta all'assunzione di personale per servizio civile, Hitler si arruol\u00f2 nelle guardie di frontiera del servizio doganale del Ministero delle finanze nel 1855, all'et\u00e0 di 18 anni.\nCarriera.\nAlois Hitler ebbe una carriera costante nella professione semi-militare di guardia doganale. Il lavoro prevedeva frequenti riassegnamenti e Hitler prest\u00f2 servizio in numerose localit\u00e0 dell'Austria. Nel 1860, dopo cinque anni di servizio, raggiunse il grado di \"Finanzwach Oberaufseher\" (un ufficiale inferiore) con sede nella citt\u00e0 di Wels. Nel 1864, dopo uno specifico addestramento ed esami, ebbe un avanzamento di grado e si trasfer\u00ec a Linz. Nel 1875 era ispettore doganale a Braunau.\nMentre il suo ruolo professionale prevedeva una grande attenzione e una ferrea applicazione di un insieme di regole, la sua vita privata sembrava ignorare le norme della societ\u00e0. Alla fine degli anni 1860, ebbe un figlio illegittimo con una donna di nome Thelka (o forse \"Thekla\"), che non spos\u00f2, di cui s'ignora il cognome. Hitler aveva 36 anni quando si spos\u00f2 per la prima volta nel 1873. Anna Glassl era una benestante cinquantenne, figlia di un ufficiale, che all'epoca del matrimonio era malato e invalido (o forse lo divenne poco pi\u00f9 tardi).\nCambio di nome in Alois Hitler.\nFino all'estate del 1876 Alois aveva utilizzato il suo cognome materno, Schicklgruber, ma, a 39 anni e con una consolidata carriera, chiese l'autorizzazione a cambiarlo in quello del suo patrigno. Si present\u00f2 alla parrocchia di D\u00f6llersheim sostenendo che suo padre biologico fosse proprio il patrigno Johann Georg Hiedler e che ora aveva deciso di riconoscerlo ufficialmente (si noti che Johann Georg Hiedler era morto quasi venti anni prima). Si fece accompagnare da tre parenti come testimoni, uno dei quali era il genero di Johann Nepomuk Hiedler (lo zio adottivo di Alois). Il prete acconsent\u00ec alla modifica del certificato, le autorit\u00e0 civili assunsero automaticamente la decisione della Chiesa, e Alois ebbe un nuovo cognome. La modifica ufficiale, registrata presso l'ufficio governativo di Mistelbach il 6 gennaio 1877 trasformava \"Aloys Schicklgruber\" in \"Alois Hitler\". Non \u00e8 noto il motivo per cui fu assunta la grafia \"Hitler\" invece di \"Hiedler\".\nPadre biologico.\nGli storici hanno preso in considerazione tre candidati:\nJohann Georg Hiedler.\nFiglio di Martin Hiedler (17 novembre 1762 \u2013 10 gennaio 1829) e Anna Maria G\u00f6schl (2 dicembre 1767 \u2013 7 dicembre 1854), lavor\u00f2 come mugnaio ambulante. Si spos\u00f2 per la prima volta nel 1824, ma la moglie mor\u00ec di parto cinque mesi dopo. Nel 1842, spos\u00f2 Maria Anna Schicklgruber e divenne il patrigno del figlio di lei, Alois. Nel 1876, quasi vent'anni dopo la sua morte, Alois fu dichiarato legalmente figlio di Johann Georg. Numerosi storici ipotizzano che il vero padre fosse proprio Johann Georg Hiedler. Una spiegazione dell'allontanamento di Alois da bambino potrebbe essere lo stato di povert\u00e0 in cui Georg e Maria versavano, oppure lo stato precario di salute della madre (che mor\u00ec quando Alois aveva 10 anni). Non \u00e8 chiaro perch\u00e9 Georg e Maria non avessero riconosciuto il bambino dopo il loro matrimonio, e Georg nemmeno lo avesse fatto prima di morire.\nJohann Nepomuk Hiedler.\nLo storico Werner Maser ipotizza che il vero padre potesse essere il fratello di Georg, Johann Nepomuk, un agricoltore sposato. Egli suppone che Nepomuk avesse avuto una relazione con Maria e avesse successivamente combinato il matrimonio del fratello celibe con l'intento di poter allevare il bambino senza dare adito a sospetti da parte della moglie. Ci\u00f2 presuppone che Nepomuk avrebbe voluto sposare Maria, tuttavia il biografo di Adolf Hitler, Joachim Fest, ritiene questa ipotesi poco probabile.\nLeopold Frankenberger.\nPoco dopo l'inizio dell'attivit\u00e0 politica di Adolf Hitler negli anni venti, si diffusero voci che avesse ascendenza ebrea. I suoi oppositori scoprirono che il padre non si chiamava originariamente Hitler e nessuno pareva sapere con certezza chi fosse il nonno. Cosa realmente pensasse Adolf di queste illazioni non \u00e8 noto. Heinrich Himmler ordin\u00f2 una indagine da parte della Gestapo nel 1942, ma non port\u00f2 ad alcuna conclusione. Hans Frank, in una confessione a un prete in attesa dell'esecuzione, sostiene che, dopo che fu incaricato da Adolf Hitler di investigare sulla questione, scopr\u00ec che la nonna di Hitler, Maria, aveva lavorato come domestica a Graz nella casa di un facoltoso ebreo di nome Leopold Frankenberger.\nFrank afferm\u00f2 che Maria rimase incinta e ritorn\u00f2 al villaggio natio per partorire. La testimonianza di Frank fu ampiamente considerata negli anni cinquanta, negli anni novanta fu per\u00f2 messa in dubbio da numerosi storici. Ian Kershaw rigett\u00f2 la questione come un \"pettegolezzo\" ad opera degli avversari di Hitler, notando che gli ebrei furono espulsi da Graz nel XV secolo e non fu loro permesso di rientrare fino agli anni sessanta dell'Ottocento. Inoltre non vi \u00e8 evidenza storica del fatto che Maria Schicklgruber abbia mai vissuto a Graz. Si \u00e8 anche sostenuto che un nipote di Alois Hitler, William Patrick Hitler, dopo aver lasciato la Germania negli anni trenta, minacci\u00f2 di ricattare lo zio Adolf riferendo alla stampa che il padre di Alois era Leopold Frankenberger.\nI primi due matrimoni.\nNel 1876, tre anni dopo il matrimonio con Anna, Alois aveva assunto Klara P\u00f6lzl come domestica. Ella era la nipote sedicenne dello zio Nepomuk Hiedler.\nNon molto tempo dopo il matrimonio con Anna, Alois Hitler cominci\u00f2 una relazione con la diciannovenne Franziska \"Franni\" Matzelberger, una delle giovani cameriere che lavoravano alla locanda di Braunau, dove aveva affittato il piano superiore come appartamento. Smith sostiene che Alois ebbe numerose relazioni extra-coniugali negli anni settanta dell'Ottocento, che sfociarono in un'azione legale promossa dalla moglie Anna; il 7 novembre 1880 Alois e Anna, dopo sette anni di matrimonio, si separarono consensualmente. Franni Matzelberger divenne allora la fidanzata del quarantatreenne Hitler, tuttavia non poterono sposarsi poich\u00e9, per il diritto canonico della Chiesa Cattolica, il divorzio non era permesso. Matzelberger ottenne che la giovane cameriera Klara P\u00f6lzl fosse allontanata.\nNel gennaio 1882, Matzelberger diede alla luce il figlio illegittimo di Hitler, anch'egli chiamato Alois, ma, a causa del fatto che non erano legalmente sposati, il cognome del bambino era Matzelberger. Hitler prese Franziska in moglie quando divenne vedovo della prima moglie Anna, pi\u00f9 di un anno dopo la nascita del bambino. A questo punto riconobbe il figlio, che assunse il nome di Alois Hitler.\nTerzo matrimonio e ultima fase della carriera.\nAlois Hitler non aveva forti ambizioni di carriera. Alan Bullock lo descrisse come un uomo \"duro, sgradevole e collerico\". Per motivi ignoti, Matzelberger si rec\u00f2 a Vienna per dare alla luce la figlia Angela Hitler. Matzelberger, allora ventitreenne, si ammal\u00f2 ai polmoni e fu trasferita a Ranshofen, un piccolo villaggio vicino a Braunau. Rimasto solo nella cura della moglie e dei figli, Hitler richiam\u00f2 Klara P\u00f6lzl. Matzelberger mor\u00ec a Ranshofen il 10 agosto 1884 all'et\u00e0 di 23 anni.\nLa P\u00f6lzl rimase presto incinta. Smith scrive che, se gli fosse stato possibile, Alois l'avrebbe sposata immediatamente ma, a causa del cambio di cognome (e conseguente riconoscimento di paternit\u00e0), egli era legalmente il cugino della madre di Klara P\u00f6lzl. Fece un appello alla Chiesa per un esonero per motivi umanitari, non menzionando il fatto che Klara fosse gi\u00e0 incinta. Quando il permesso fu accordato, il 7 gennaio 1885 si sposarono con una rapida cerimonia, dopo la quale Hitler and\u00f2 al lavoro.\nIl 17 maggio 1885, cinque mesi dopo il matrimonio, nacque il figlio Gustav. Un anno dopo, il 25 settembre 1886, venne alla luce Ida. Un altro bambino, Otto, nacque nel 1887, ma mor\u00ec poco dopo la nascita. Nello stesso anno sia Gustav che Ida morirono di difterite.\nIl 20 aprile 1889 nacque un altro bambino, Adolf. Fu un bambino cagionevole di salute e Klara se ne preoccup\u00f2 sempre molto. Hitler ebbe parte marginale nella cura del figlio, demandandolo completamente a Klara. Quando non si trovava al lavoro preferiva stare fuori di casa, alla taverna o impegnato nel suo hobby: l'apicultura. Nel 1892, Hitler fu trasferito da Braunau a Passau. Aveva 55 anni, Klara 32, Alois Jr. 10, Angela 9 e Adolf 3. Nel 1894, Alois Hitler fu trasferito a Linz. A causa della recente nascita di Edmund, decise di lasciare temporaneamente moglie e figli a Passau.\nUltimi anni.\nNel febbraio 1895, Hitler acquist\u00f2 una casa con 36.000\u00a0m\u00b2 di terreno ad Hafeld, nei pressi di Lambach, a circa 50 chilometri da Linz. Trasloc\u00f2 la famiglia nella fattoria e lasci\u00f2 il lavoro il 25 giugno 1895, all'et\u00e0 di 58 anni dopo 40 anni di servizio. Fu presto evidente che la fattoria era troppo estesa perch\u00e9 potesse condurla da solo: i terreni rimasero incolti e il valore della propriet\u00e0 cominci\u00f2 a scendere. Nel frattempo la famiglia era ulteriormente cresciuta: il 21 gennaio 1896 nacque Paula.\nSenza pi\u00f9 un luogo di lavoro dove rifugiarsi, e con cinque bambini in casa, era sempre pi\u00f9 infastidito. Smith sostiene che sgridasse i bambini in continuazione e che passasse sempre pi\u00f9 tempo nella taverna locale, bevendo. Sembra che egli si comportasse come un tiranno in casa propria; Robert G. L. Waite not\u00f2 che \u00abpersino uno dei suoi intimi amici ammise che Alois era \"terribilmente ruvido\" con la moglie Klara e \"raramente le rivolgeva la parola\"\u00bb. Generalmente si limitava ad urlare e sgridare i figli, ma alcune fonti sostengono che picchiasse il giovane Adolf. Dopo una violenta lite con il figlio maggiore Alois, quest'ultimo fugg\u00ec di casa, suscitando l'ira del genitore. Edmund (il pi\u00f9 giovane dei maschi) mor\u00ec di rosolia il 2 febbraio 1900.\nMorte.\nIl mattino del 3 gennaio 1903, Hitler si rec\u00f2 come sempre alla Gasthaus Stiefler per bere il solito bicchiere di vino ma, mentre leggeva il giornale, ebbe un collasso: venne trasportato in una stanza adiacente e fu chiamato un medico. Alois mor\u00ec poco dopo, probabilmente di versamento pleurico, all'et\u00e0 di 65 anni; venne sepolto nel cimitero di Leonding."}
{"id": "1235969", "revid": "838137", "url": "https://it.wikipedia.org/wiki?curid=1235969", "title": "Rugby a 15 nel 1948", "text": "Il 1948 sar\u00e0 da ricordare per alcuni eventi\nLa nazionale italiana.\nLa nazionale italiana riprende la sua attivit\u00e0 disputando due match, uno dei quali contro la seconda squadra francese."}
{"id": "1235972", "revid": "28592", "url": "https://it.wikipedia.org/wiki?curid=1235972", "title": "Armen Takhtajan", "text": ""}
{"id": "1235975", "revid": "287204", "url": "https://it.wikipedia.org/wiki?curid=1235975", "title": "Cattedrale di Santa Sofia", "text": ""}
{"id": "1235979", "revid": "174925", "url": "https://it.wikipedia.org/wiki?curid=1235979", "title": "Banche del seme", "text": ""}
{"id": "1235980", "revid": "28592", "url": "https://it.wikipedia.org/wiki?curid=1235980", "title": "Denis Fonvizin", "text": ""}
{"id": "1235982", "revid": "124575049", "url": "https://it.wikipedia.org/wiki?curid=1235982", "title": "Maurice de Sully", "text": "Biografia.\nNato da una famiglia di umili origini a Sully-sur-Loire (Soliacum), vicino a Orl\u00e9ans, all'inizio del XII secolo, giunse a Parigi intorno al 1140 e comp\u00ec studi ecclesiastici, divenne subito noto come abile professore di teologia e predicatore eloquente.\nSi \u00e8 affermato, senza prove sufficienti, che \u00e8 stato canonico di Bourges. Nel 1159 \u00e8 Arcidiacono di Parigi e il 12 ottobre 1160, tramite intercessione di Luigi VII, succede a Pietro Lombardo nella Cattedra Episcopale della citt\u00e0.\nNotre Dame.\nL'attuale cattedrale di Notre-Dame \u00e8 stata edificata a partire dal suo episcopato. Alessandro III, nel 1163, pose la prima pietra dell'edificio e nel 1185 il Patriarca di Gerusalemme Eraclio di Cesarea celebr\u00f2 per la prima volta nel coro ormai ultimato. La costruzione si protrasse fino al 1250 e fu successivamente oggetto di modifiche. Notre Dame \nAltre opere.\nConvert\u00ec inoltre la sinagoga, che sorgeva dove oggi c'\u00e8 la chiesa della Madeleine, nel 1182.\nRicostru\u00ec il palazzo episcopale nel quale si riunirono nobilt\u00e0 e clero nel 1179 all'incoronazione di Filippo Augusto. Accompagn\u00f2 Luigi VII all'incontro con Federico Barbarossa a Saint-Jean-de-Losne nel 1162, e fu uno dei guardiani del tesoro reale durante le Crociate.\nDifesa di Thomas Becket.\nNella disputa tra Thomas Becket e Re Enrico II difese energicamente il primo e, in tre lettere ancora esistenti, peror\u00f2 la sua causa con Alessandro III. Proib\u00ec la celebrazione della Festa della Immacolata concezione nella sua diocesi, ma disse di essere fedele alle Sacre Scritture e alla dottrina della Resurrezione della carne, contro alcuni nobili scettici. Pur mantenendo l'amministrazione della sua diocesi si ritir\u00f2, in tarda et\u00e0, nel Monastero di Santa Vittoria, dove mor\u00ec.\nBibliografia.\nMaurice de Sully \u00e8 autore di un trattato sul Canon Missae (conservato in alcuni manoscritti presso Bourges), di numerosi sermoni, alcuni dei quali in latino, altri in volgare, sono attribuiti a lui.\n\"Tratto in parte dalla Enciclopedia Cattolica\""}
{"id": "1235983", "revid": "78273", "url": "https://it.wikipedia.org/wiki?curid=1235983", "title": "Vasily Rozanov", "text": ""}
{"id": "1235988", "revid": "287204", "url": "https://it.wikipedia.org/wiki?curid=1235988", "title": "Spare Parts (album)", "text": ""}
{"id": "1235992", "revid": "1013865", "url": "https://it.wikipedia.org/wiki?curid=1235992", "title": "Distretto di Cahul", "text": " \nIl distretto di Cahul \u00e8 uno dei 32 distretti della Moldavia, il capoluogo \u00e8 la citt\u00e0 di Cahul. \u00c8 situato nella parte sud-occidentale del paese e confina ad ovest con la Romania (il fiume Prut segna il confine tra i due stati), a sud con l'Ucraina, a nord col Distretto di Cantemir, a nord-est con la G\u0103g\u0103uzia e ad est con il Distretto di Taraclia.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 36 comuni"}
{"id": "1235993", "revid": "729019", "url": "https://it.wikipedia.org/wiki?curid=1235993", "title": "Enrico I di Montmorency", "text": "Biografia.\nInfanzia.\nEnrico I, duca di Montmorency, era figlio del Connestabile e maresciallo di Francia Anne, duca di Montmorency (1492-1567) e di Maddalena di Savoia.\nAscesa.\nSignore di Damville alla nascita, divenne, a seguito del decesso del fratello Francesco di Montmorency (1530 \u2013 1569), conte di Dammartin e d'Alais, barone di Ch\u00e2teaubriant, signore di Chantilly e d'\u00c9couen e governatore di Linguadoca a partire dal 1563, maresciallo di Francia nel 1567.\nMatrimoni.\nNel giugno 1558 spos\u00f2 Antoinette de La Marck, dalla quale ebbe una figlia.\nNel 1593 spos\u00f2 in seconde nozze Luisa di Budos (1575 \u2013 1598), dalla quale ebbe due figli.\nCarriera militare.\nSempre pi\u00f9 vicino ai protestanti, divenne uno dei capi del loro partito politico, opposto alla Lega Cattolica ed all'influenza della Spagna. Cos\u00ec, dopo la Notte di San Bartolomeo, si alle\u00f2 ai protestanti di Linguadoca per garantire loro la libert\u00e0 di culto e conservare la propria posizione. Allorch\u00e9 il re di Francia Enrico III gli chiese la sua sottomissione al potere della corona, egli rifiut\u00f2 e part\u00ec all'offensiva occupando le citt\u00e0 di Saint-Gilles e di Aigues-Mortes (12 gennaio 1574).\nNel 1576 si riconcili\u00f2 con il Re in cambio della promessa di ottenere il Marchesato di Saluzzo in Italia.\nLa citt\u00e0 di Montpellier si ribell\u00f2 contro quello che considerava un tradimento da parte del Montmorency ed egli la pose sotto assedio.\nSuccessivamente combatt\u00e9 con Enrico di Navarra che nel 1593 lo nomin\u00f2 \"Connestabile di Francia\".\nDiscendenza.\nEnrico I e Antoinette de La Marck, sua prima moglie, ebbero una figlia:\nDalle seconde nozze con Luisa di Budos nacquero due figli:"}
{"id": "1235994", "revid": "1013865", "url": "https://it.wikipedia.org/wiki?curid=1235994", "title": "Distretto di Cantemir", "text": " \nIl distretto di Cantemir \u00e8 uno dei 32 distretti della Moldavia, il capoluogo \u00e8 la citt\u00e0 di Cantemir.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1235995", "revid": "1013865", "url": "https://it.wikipedia.org/wiki?curid=1235995", "title": "Distretto di C\u0103l\u0103ra\u0219i (Moldavia)", "text": " \nIl distretto di C\u0103l\u0103ra\u0219i \u00e8 uno dei 32 distretti della Moldavia, il capoluogo \u00e8 la citt\u00e0 di C\u0103l\u0103ra\u0219i.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 27 comuni."}
{"id": "1235997", "revid": "287204", "url": "https://it.wikipedia.org/wiki?curid=1235997", "title": "Calarasi", "text": ""}
{"id": "1235998", "revid": "1013865", "url": "https://it.wikipedia.org/wiki?curid=1235998", "title": "Distretto di C\u0103u\u0219eni", "text": " \nIl distretto di C\u0103u\u0219eni \u00e8 uno dei 32 distretti della Moldavia, il capoluogo \u00e8 la citt\u00e0 di C\u0103u\u0219eni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 2 citt\u00e0 e 28 comuni"}
{"id": "1236001", "revid": "1013865", "url": "https://it.wikipedia.org/wiki?curid=1236001", "title": "Distretto di Cimi\u0219lia", "text": " \nIl distretto di Cimi\u0219lia \u00e8 uno dei 32 distretti della Moldavia, il capoluogo \u00e8 la citt\u00e0 di Cimi\u0219lia.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 22 comuni"}
{"id": "1236005", "revid": "767487", "url": "https://it.wikipedia.org/wiki?curid=1236005", "title": "Rokeri s Moravu", "text": "Rokeri s Moravu (in Serbo Cirillico: \u0420\u043e\u043a\u0435\u0440\u0438 \u0441 \u041c\u043e\u0440\u0430\u0432\u0443, che significa \"Rockettari dalla Morava\") era un quartetto musicale serbo, attivo dal 1977 al 1991, periodo durante il quale ha pubblicato ben 17 album, ritornando nel 2007, mentre si \u00e8 sciolta definitivamente nel settembre del 2008, dopo la morte di Zvonko Milenkovi\u0107.\nCon l'album \"Krkenzi kikiriki everi dej\" del 1980 hanno venduto circa un milione e mezzo di dischi, che tenuto conto del numero potenziale del pubblico \u00e8 un grande successo.\nCaratteristiche.\nLa loro musica era un eclettico mix di folk serbo, con elementi rock e i testi in dialetto folsky della \u0160umadija unito con numerosi riferimenti alla cultura popolare. In effetti, si trattava di una benevola parodia su stereotipi di abitanti di un villaggio serbo e musica folk.&lt;br&gt;\nIl loro marchio di fabbrica erano i berretti serbi \u0161ajka\u010da, indossati sia con costumi tradizionali e/o in folli combinazioni con smoking, cappotti di pelliccia o camicie senza maniche.&lt;br&gt;\nLa musica che proponevano ed il loro aspetto in generale si traducevano in un consapevole kitsch.\nDiscografia.\nSingoli.\nNel periodo tra il 1977 e il 1979 sono stati pubblicati 7 dischi singolo."}
{"id": "1236006", "revid": "92723", "url": "https://it.wikipedia.org/wiki?curid=1236006", "title": "Daimler-Motoren-Gesellschaft", "text": "La Daimler-Motoren-Gesellschaft (abbreviato DMG) fu un'industria tedesca, esistita con questo nome dal 1890 al 1926, attiva nella produzione di motori e autovetture complete.\nStoria.\nGli albori dell'azienda.\nI semi da cui sarebbe nata e si sarebbe sviluppata la DMG vennero gettati nel 1882 da Gottlieb Daimler e dal suo fido collaboratore Wilhelm Maybach, quest'ultimo un personaggio a dir poco geniale in grado di trasformare in realt\u00e0 anche i progetti apparentemente pi\u00f9 arditi. I due, con una grande esperienza tecnica alle spalle, avevano gi\u00e0 lavorato assieme in altre aziende, per cui si conoscevano benissimo ed avevano grande stima l'uno verso l'altro. Dopo aver lasciato la Deutz Gasmotorenfabrik, dove avevano lavorato per anni perfezionando alcuni tipi di motore, Daimler acquist\u00f2 una tenuta dove andare a vivere con la famiglia e nella quale adib\u00ec una grande serra preesistente ad officina, dove sperimentare i suoi motori. Assieme a Maybach, Daimler continu\u00f2 nella sua attivit\u00e0, pur non avendo ancora una vera e propria ditta intestata a suo nome.\nDopo i primi esperimenti coronati da successo e culminati con la realizzazione della Reitrad, la prima motocicletta della storia, i due riuscirono nel 1886 a realizzare e brevettare anche una vettura costituita da una carrozza con un motore montato nella zona posteriore e denominata Motorkutsche. Daimler e Maybach cominciarono a divenire famosi in tutta la Germania e gli ordini per dei motori, gi\u00e0 abbastanza frequenti in precedenza da permettere loro di sbarcare il lunario e continuare con i loro progetti, si fecero a questo punto pi\u00f9 consistenti.\nNel 1887 Gottlieb Daimler acquist\u00f2 un terreno con edificio fabbrica della gi\u00e0 galvanica \"Zeitler &amp; Missel\" in Ludwigstra\u00dfe 67 (oggi Kreuznacher Stra\u00dfe) a Stoccarda-Bad Cannstatt quartiere Seelberg, nel novembre 1890 fondarono con l'aiuto finanziario di Max Duttenhofer e Wilhelm Lorenz la Daimler-Motoren-Gesellschaft. Dal 1893 costruirono materiale ferroviario per il Baden-W\u00fcrttemberg, la Svizzera e Ungheria a Cannstatt (s.a. \"Illustrierte Zeitschrift f\u00fcr Klein- und Strassenbahnen\" und 1887 die Ausstellungsbahn \u201eDaimler-Wagonnet\u201c im Mercedes-Benz-Museum in Stuttgart-Untert\u00fcrkheim). Il primo modello del dicembre 1893 ebbe 24+8 posti con un motore 14 HP a quattro cilindri.\nI contatti con la Francia.\nDaimler voleva sfruttare ogni canale propagandistico per promuovere le invenzioni sue e del suo collaboratore. Perci\u00f2 fu presente in svariate manifestazioni e fiere, come per esempio l'Esposizione Universale di Parigi del 1889, dove venne esposta la Stahlradwagen. La vettura attir\u00f2 le attenzioni di Madame Louise Sarazin, vedova di Edouard Sarazin che dopo la morte del marito aveva praticamente preso in mano le redini dell'azienda, dedita anch'essa ai motori ed ai veicoli motorizzati. Madame Sarazin strinse un accordo con Daimler allo scopo di ottenere i diritti sui suoi motori. Madame Sarazin avrebbe dovuto distribuire i motori alla neonata Panhard &amp; Levassor, ma in realt\u00e0 nel 1890 ella fin\u00ec con lo sposare Emile Levassor, uno dei due fondatori della Casa francese, rendendo cos\u00ec pi\u00f9 stretti i rapporti tra questa e Gottlieb Daimler stesso.\nL'accordo, pochissimo tempo dopo, avrebbe finito anche con il favorire un'altra Casa francese nascente, la Peugeot, che ottenne anch'essa di poter disporre dei motori Daimler.\nInoltre, da qui ai successivi sei anni, Daimler avrebbe aperto altre filiali in vari punti dell'Europa e persino a New York.\nNasce la Daimler-Motoren-Gesellschaft.\nIn realt\u00e0, per\u00f2, gli affari non andavano benissimo per vari motivi, primo fra tutti la difficolt\u00e0 del mercato di allora a metabolizzare un'invenzione recente come il motore a combustione interna, tantomeno il concetto stesso di autovettura, vista all'epoca da molti come un mezzo pericoloso. Inoltre, gli stessi committenti erano agli inizi di quella che si sarebbe sviluppata come la grande industria automobilistica, per cui anche a loro occorreva del tempo per mettere a punto i telai delle loro \"carrozze motorizzate\" . Daimler, dal canto suo, non era intenzionato a costruire automobili, se non sporadicamente, ma semplicemente motori da inviare ai committenti interessati. I veicoli finiti che realizzava erano spesso destinati ad un uso pubblicitario: non vi furono solo vetture come la \"Stahlradwagen\", ma anche imbarcazioni e mezzi su rotaia equipaggiati da suoi motori. Addirittura, gi\u00e0 nel 1888, un motore Daimler venne adattato per essere applicato per la prima volta ad un aerostato, trasformando per la prima volta al mondo una normale mongolfiera nel prototipo del primo dirigibile. Pi\u00f9 tardi, nel 1897 il Dr. Woelflin vol\u00f2 sopra Berlino ancora grazie ad un motore DMG.\nLe stesse filiali aperte in Europa e a New York erano state volute da Daimler per dare maggior visibilit\u00e0 al prodotto, ma il ritorno economico, sebbene ci fosse stato, era ancora insufficiente per poter fare prendere il volo all'azienda.\nFu a questo punto che l'attivit\u00e0 di Daimler fin\u00ec con il cadere sotto l'occhio di Kilian Steiner, un banchiere senza scrupoli che aveva come progetto quello di impossessarsi man mano di varie aziende spesso in difficolt\u00e0 economiche per mettere le mani sui loro patrimoni tecnici ed economici e sfruttarli a proprio vantaggio. Con l'attivit\u00e0 di Daimler si mosse mandando da lui due prestanome: Max von Duttenhofer e Wilhelm Lorenz. Questi due loschi personaggi erano anche soci di due aziende che producevano armi e munizioni, ed erano pure associati alla Banca Reale del W\u00fcrttemberg, di cui Steiner era il grande capo. Duttenhofer e Lorenz illustrarono a Daimler i grandi vantaggi nell'aprire una societ\u00e0 per azioni e che per fare ci\u00f2 loro erano disposti ad aiutarlo economicamente, investendo in quote sociali. Daimler, che per la verit\u00e0, nella sua grande intelligenza, peccava di un po' ingenuit\u00e0 su alcuni punti, acconsent\u00ec. Fu cos\u00ec che nacque la \"Daimler-Motoren-Gesellschaft\", con Daimler, Duttenhofer e Lorenz soci fondatori, Karl Linck come responsabile commerciale e Wilhelm Maybach come capo progettista.\nL'Hotel Hermann.\nSubito dopo la fondazione cominciarono i primi problemi: Duttenhofer e Lorenz entrarono in contrasto con Daimler perch\u00e9 erano intenzionati a concentrare l'attivit\u00e0 dell'azienda nella costruzione di motori stazionari, anzich\u00e9 per mezzi di trasporto, fatto che a Daimler non andava gi\u00f9. Di volta in volta i rapporti divenivano sempre pi\u00f9 aspri. Nel frattempo l'attivit\u00e0 andava avanti: il 1892 fu l'anno in cui venne venduta la prima vettura completa costruita dalla DMG, ma purtroppo fu anche l'anno in cui i disaccordi arrivarono ad un punto tale che Daimler, accortosi dell'errore commesso nell'accettare i due infidi personaggi come fondatori, raccolse i pi\u00f9 fidati collaboratori, compresi Maybach e Linck, e trasfer\u00ec la sua attivit\u00e0 in un'ala dell'Hotel Hermann, poco distante, dove rimasero per circa tre anni.\nDurante questo periodo, a Cannstatt, von Duttenhofer e Lorenz nominarono Max Schroedter come capo progettista al posto di Maybach e la loro attivit\u00e0 si concentr\u00f2 principalmente sui motori stazionari, che per\u00f2 non portava sufficienti ritorni economici, pur avendo ordini da ogni parte del mondo. Sul fronte delle vetture, invece, i clienti si lamentavano della scarsa affidabilit\u00e0 dei motori e della qualit\u00e0 costruttiva dei telai. Gli affari, quindi, erano tutt'altro che floridi, basti pensare che nel 1894 l'azienda aveva un debito di 385\u00a0000 marchi e che nei tre anni senza Daimler e Maybach, l'azienda costru\u00ec solo 15 vetture. La situazione era tale che alcuni rappresentanti dell'azienda, tra cui l'inglese Simms, si dichiararono intenzionati ad acquistare la licenza dei motori per 350\u00a0000 marchi a condizione di far rientrare Daimler e la sua squadra ai ruoli originari ed al pi\u00f9 presto possibile. Con disappunto, i due furono costretti a riammettere Daimler e i suoi nell'organico. Maybach fu riassunto, ma stavolta come direttore tecnico, entrando cos\u00ec anche a far parte del Consiglio di Amministrazione e Daimler ricevette un cospicuo risarcimento e torn\u00f2 alla sua azienda come ispettore generale. Dopo un adeguato riassetto aziendale, gli affari tornarono in attivo.\nDi quegli anni, fu la costruzione del motore Phoenix ed il lancio della Phoenix-Wagen, una vettura che riscosse un discreto successo e che venne impiegata anche nelle competizioni, sebbene profondamente rivisitata. Inoltre, nel 1896, la giovane azienda tedesca diede i natali al primo autocarro della storia, il Daimler Motor Lastwagen, costituito da un pianale di carico con quattro ruote da carrozza ed un posto guida anteriore sistemato in posizione rialzata. Il motore, un bicilindrico sistemato in posizione anteriore, erogava circa 4 CV.\nLa morte di Daimler.\nMa Duttenhofer non si diede per vinto, anzi: con Kilian Steiner fonda a Berlino la \"Motorwagen GmbH\", un'azienda che misteriosamente, pochissimo tempo dopo, ricevette il nulla osta firmato da Daimler per la costruzione e la commercializzazione di autovetture equipaggiate con i suoi motori. Solo che Daimler era completamente ignaro del fatto e gli incartamenti che autorizzavano la \"Motorwagen\" a tali attivit\u00e0 erano dei falsi creati da Duttenhofer in persona. Il fatto era che le autovetture della \"Motorwagen\" venivano vendute a prezzi sensibilmente pi\u00f9 bassi, andando cos\u00ec ad instaurare un regime di concorrenza sleale ai danni della DMG, che vide cos\u00ec i suoi introiti tornare ad essere preoccupanti.\nInoltre Duttenhofer e Lorenz, ancora presenti nel Consiglio di Amministrazione, falsificarono i bilanci della stagione 1898-99, in maniera tale che Daimler, a cui spettava un premio di produzione, non ricevesse in realt\u00e0 alcun riconoscimento economico. Tutti questi fatti aggravarono i preesistenti disturbi cardiaci di Daimler, che nel 1899 fu costretto a stare lontano dal lavoro. Nell'autunno dello stesso anno, durante il collaudo di un'autovettura, ebbe un nuovo malore e cadde fuori dal veicolo.\nNel gennaio del 1900, dopo l'ennesimo dispiacere, Daimler prov\u00f2 ad affrontare Duttenhofer in privato, ma dal colloquio ne usc\u00ec moralmente ancora pi\u00f9 a pezzi, tanto che fu costretto a stare a letto, lontano dal lavoro, finch\u00e9 il 6 marzo non avvenne il suo decesso.\nLa nascita della Mercedes.\nDopo la morte di Daimler, Maybach decise di rimanere nell'azienda, anche perch\u00e9 non aveva molta altra scelta. La decisione, alla fine, si riveler\u00e0 quella giusta.\nAi funerali di Daimler, Duttenhofer non partecip\u00f2, ed anzi, medit\u00f2 di lasciar fuori dall'azienda l'intera famiglia Daimler. Ma in ci\u00f2 non sarebbe riuscito: il 14 agosto del 1903, per ironia della sorte, anche Duttenhofer mor\u00ec di infarto. Ma prima di ci\u00f2, erano successi altri fatti ancor pi\u00f9 significativi, che avevano la loro origine nell'ingresso alla DMG di un personaggio eclettico che avrebbe dato una svolta alla produzione automobilistica della DMG e non solo. Questo personaggio era Emil Jellinek, console austro-ungarico a Nizza, uomo assai ricco ed influente, con uno spiccato senso per gli affari e grande appassionato di automobili e corse automobilistiche. Egli comparve per la prima volta presso la DMG gi\u00e0 nel 1897, ordinando vetture da corsa per partecipare a quelle che erano tra le prime competizioni automobilistiche della storia. Via via, richiedeva vetture sempre pi\u00f9 potenti e prestanti, fino a che non impose alla DMG un suo progetto per una vettura da competizione di sua ideazione. Chiese anche che la vettura venisse battezzata con il nome della sua figlia prediletta: \"Mercedes\". Fu cos\u00ec che il nome \"Mercedes\" venne registrato come marchio nel 1902, anche se la prima vettura destinata a portare tale nome, la 35PS, era gi\u00e0 stata introdotta l'anno precedente.\nMentre le autovetture prodotte dalla DMG cominciarono ad utilizzare il nuovo marchio, gli altri veicoli (autocarri, autobus, ecc.) mantennero il marchio \"Daimler\". Oltre a ci\u00f2, gi\u00e0 da qualche anno, era cominciata la fornitura di motori DMG al conte Ferdinand Graf von Zeppelin, che aveva aperto una azienda per la costruzione di dirigibili. Si chiudeva cos\u00ec il cerchio cominciato a tracciare da Gottlieb Daimler, e che prevedeva di affermare il dominio motoristico della DMG nei trasporti su terra, acqua e aria.\nMaybach lascia la DMG.\nIl 1903 non fu solo l'anno in cui Duttenhofer mor\u00ec, ma anche quello del devastante incendio alla fabbrica di Cannstatt, avvenuta due mesi prima, nella notte del 9 giugno. L'intero capannone and\u00f2 distrutto, e con esso anche quasi tutte le autovetture in esso custodite. Tra queste vi erano anche alcuni esemplari destinati alle gare. Nessuno seppe mai come ci\u00f2 sia potuto accadere.\nLa fabbrica venne riaperta ad Untert\u00fcrkheim, un altro sobborgo di Stoccarda che ancor oggi ospita le linee di montaggio delle vetture Mercedes-Benz. Questo nuovo impianto vide anche l'introduzione di soluzioni atte a garantire la miglior qualit\u00e0 di vita possibile ai dipendenti. Fu allestita una stanza in cui venivano prodotte e confezionate limonate per dissetare il personale, che tra l'altro disponeva anche di un'ampia cucina per scaldare gli alimenti che portavano da casa. Inoltre, i dipendenti potevano contare anche su un indennizzo in caso di malattia.\nMa non tutto era rose e fiori: fintanto che era in vita, Duttenhofer, che era stato mortalmente ostile verso Daimler, aveva preso invece sotto la sua ala protettiva Wilhelm Maybach. Ma dopo la sua morte, nel 1903, cominciarono gli atteggiamenti ostili verso Maybach da parte di Lorenz, che era invidioso del genio del direttore tecnico della DMG. Cominci\u00f2 cos\u00ec una serie di angherie che culminarono il 15 febbraio 1907 con le dimissioni di Maybach.\nFino al 1909, la DMG era fornitrice esclusiva di motori per i dirigibili costruiti dal conte von Zeppelin. Ma a partire da quell'anno, quest'ultimo fond\u00f2 con Maybach una nuova azienda, la \"Luftfahrzeug-Motorenbau GmbH\". Da quel momento venne sospesa ogni ordinazione alla DMG, dal momento che il genio dei motori era presente gi\u00e0 nella nuova azienda: fu una rivincita di Maybach nei confronti della DMG.\nL'era di Paul Daimler e la nascita della Daimler-Benz.\nAl posto di Maybach, come direttore tecnico, venne chiamato Paul Daimler, figlio di Gottlieb, che gi\u00e0 aveva avuto modo di lavorare per qualche tempo alla DMG nel periodo in cui le condizioni del padre stavano progressivamente aggravandosi. Successivamente fu inviato a Vienna a dirigere la Austro-Daimler, per poi venire richiamato nel 1906 per il passaggio di consegne con Maybach. Il suo ruolo divenne quindi effettivo solo dopo che Maybach ebbe lasciato l'azienda.\nNel frattempo la produzione and\u00f2 avanti ed oltre a quella delle autovetture, non venne trascurata neppure la costruzione di autocarri, via via sempre pi\u00f9 modernizzati, ai quali si aggiunse anche quella degli autobus. Fu del 1908 il lancio di uno dei primi autobus a muso lungo, il Daimler D4, dotato di posto a sedere per una dozzina di persone.\nIl 1908 fu anche l'anno in cui Paul Daimler cominci\u00f2 ad interessarsi ai motori Knight con valvole a fodero. L'anno successivo, il primo modello dotato di tale motore venne posto in commercio. Il successo non tard\u00f2 ad arrivare e nei dieci anni successivi furono vendute oltre 5000 Mercedes con motore Knight. La produzione and\u00f2 avanti fino al 1923.\nLo scoppio della Prima guerra mondiale non mise in ginocchio un'azienda come la DMG, in grado praticamente di costruire qualunque mezzo di trasporto. Durante il periodo bellico, la produzione automobilistica rallent\u00f2 infatti notevolmente, ma quella di camion, autobus, trattrici e motori per aviazione sub\u00ec una decisa impennata. In particolare, la fabbrica di Sindelfingen produsse un elevato numero di motori per equipaggiare dirigibili ed aerei della Luftstreitkr\u00e4fte.\nFu solo alla fine del conflitto, con il conseguente Trattato di Versailles che impediva alle fabbriche tedesche di costruire aerei, motori per aviazione ed armi, che la DMG dovette fare i conti con la nuova riconversione alla produzione automobilistica e con un'inflazione galoppante che stava mettendo in ginocchio parecchie aziende in tutti i settori e che nello specifico stava creando parecchi problemi alla DMG, la quale doveva trovare una soluzione ai suoi numerosi dipendenti da stipendiare. Fu in questo periodo che cominci\u00f2 a farsi strada nella mente dei vertici DMG la possibilit\u00e0 di fondersi assieme alla Benz &amp; Cie., un'altra Casa automobilistica tedesca, anch'essa pioniera dell'auto come la DMG, e purtroppo anch'essa in cattive acque dopo le negative conseguenze economiche portate dalla Grande Guerra.\nIl primo accordo preliminare fu stretto nel 1924, ma fu solo il 28 giugno 1926 che le due Case automobilistiche si fusero assumendo la nuova denominazione di Daimler-Benz ed utilizzando per le proprie automobili il famoso marchio \"Mercedes-Benz\".\nLe filiali Daimler.\nCome gi\u00e0 accennato, la DMG ha avuto filiali e rappresentanti in diverse zone d'Europa ed addirittura a New York. Nate in momenti diversi, ma quasi tutte entro la fine del XIX secolo, avevano il compito di allargare il giro di affari di Gottlieb Daimler e di dare maggior visibilit\u00e0 ai prodotti della Casa tedesca.\nStati Uniti.\nLe radici della nascita della filiale Daimler a New York risalivano al 1876, anno in cui Wilhelm Maybach intraprese un viaggio di lavoro negli States durante il quale fece visita al fratello Karl, che viveva proprio a New York e lavorava presso la \"Steinway &amp; Sons\". Dopo aver avuto modo di conoscere William Steinway, il titolare, si strinsero i rapporti con Maybach, rapporti che vennero mantenuti fino a che nel 1888 Gottlieb Daimler si rec\u00f2 di persona oltreoceano per proporre a Steinway di costruire e commercializzare vetture Daimler negli Stati Uniti. L'affare and\u00f2 in porto ed il 28 settembre 1888 nacque la \"Daimler Motor Company\" statunitense.\nGran Bretagna.\nL'anno seguente, Daimler si rec\u00f2 a Brema per incontrarsi con Frederick Simms, un ingegnere britannico affascinato dai motori Daimler che ne ordin\u00f2 un sostanzioso quantitativo. Nacque cos\u00ec un rapporto di amicizia tra i due che culmin\u00f2 nel maggio del 1893 (quando Daimler era all'Hotel Hermann) con la nascita della \"Daimler Motor Syndacate Ltd.\", fabbrica con sede a Coventry. Il fondatore fu proprio quel Simms che premette affinch\u00e9 Daimler lasciasse l'Hotel Hermann e tornasse alla DMG.\nNel 1895 Lawson, un uomo d'affari britannico, acquis\u00ec la licenza da Gottlieb Daimler per costruire autoveicoli equipaggiati col suo motore a scoppio. Il 14 gennaio 1896, Lawson rilev\u00f2 l'azienda di Simms per fondare la Daimler Motor Company, a sua volta rivenditrice di vetture Daimler. Al termine della Prima guerra mondiale, la fabbrica divenne indipendente: attualmente \u00e8 nota per produrre versioni particolarmente lussuose di alcune Jaguar.\nLa Austro-Daimler.\nLa Austro-Daimler era una Casa automobilistica austriaca fondata nel 1899 come sussidiaria della Daimler Motoren Gesellschaft di Stoccarda. Inizialmente la produzione rispecchiava quella della Casa madre, ma nel 1909 la Casa austriaca divenne indipendente, forte anche dell'apporto di un giovane Ferdinand Porsche, alle dipendenze dell'Austro-Daimler dal 1906. Il periodo a cavallo tra la fine degli anni '900 e l'inizio degli anni dieci fu costellato anche di diversi successi sportivi, ottenuti in particolare grazie al modello Prinz-Heinrich, che prendeva il nome dalla gara automobilistica tedesca voluta dal Principe Enrico di Prussia, fratello dell'allora imperatore tedesco Guglielmo II.\nCon lo scoppio della Prima guerra mondiale la produzione venne convertita per scopi bellici. La fine del conflitto segn\u00f2 l'inizio del declino per l'Austro-Daimler, assai provata dalla guerra. Lo stesso Ferdinand Porsche rimase in servizio alla \"Austro-Daimler\" ancora per alcuni anni, per poi passare nel 1923 alla \"Daimler\" di Stoccarda. Per la Casa austriaca, invece, vi furono scarsi consensi e successi commerciali sporadici e tiepidi, culminati nel 1928 nella fusione con la \"Puch\", dando luogo alla \"Austro-Daimler-Puchwerke\". Questa nel 1934 si fuse con la \"Steyr\", prendendo il nome di Steyr-Daimler-Puch.\nItalia.\nLa Daimler ebbe anche un rappresentante in Italia: Davide Federman, rappresentante della Daimler a Torino, che in seguito, assieme a Giovanni Agnelli e Roberto Biscaretti di Ruffia, avrebbe dato vita alla FIAT. La storia del suo punto vendita Daimler fu quindi pi\u00f9 breve di quella degli altri.\nAutovetture prodotte dalla Daimler Motoren Gesellschaft.\nLa produzione automobilistica della Daimler, intesa con il marchio stesso, \u00e8 stata piuttosto limitata, poich\u00e9 si \u00e8 protratta per un arco di tempo relativamente breve e compreso tra il 1886 ed il 1903: gi\u00e0 nel 1901 fu lanciata la prima vettura con marchio Mercedes (all'epoca non ancora unito al marchio Benz), marchio creato dalla stessa Daimler, il quale avrebbe in poco tempo soppiantato il marchio originale.\nDi seguito vengono mostrate le vetture prodotte dalla \"Daimler Motoren Gesellschaft\":\nOltre a questi modelli, che recano il marchio Daimler, vanno inclusi anche i modelli prodotti con marchio \"Mercedes\", che venivano comunque prodotti dalla \"Daimler Motoren Gesellschaft\" all'interno dei propri impianti."}
{"id": "1236007", "revid": "1779418", "url": "https://it.wikipedia.org/wiki?curid=1236007", "title": "Autopostale", "text": "L'Autopostale o anche corriera postale \u00e8 un autobus interurbano successore della diligenza, adibito al trasporto della posta e che consente l'accesso anche ai passeggeri, operando su percorsi predefiniti in alcuni paesi europei.\nCaratteristiche.\nSolitamente di color giallo, presenta sul frontale e sulle fiancate il corno postale, raffigurato anche nei segnali stradali che prevedono il diritto di precedenza agli autobus di linea lungo le strade di montagna.\nDiffusione.\nPer fare solo alcuni esempi di operatori che gestiscono autopostali si possono ricordare la svizzera \"Postauto-Car postal-Autopostale\", la \"Postbus\" austriaca e la \"Kraftpost\" tedesca."}
{"id": "1236010", "revid": "6923", "url": "https://it.wikipedia.org/wiki?curid=1236010", "title": "Daimler Motoren Gesellschaft", "text": ""}
{"id": "1236011", "revid": "1745361", "url": "https://it.wikipedia.org/wiki?curid=1236011", "title": "Susa", "text": ""}
{"id": "1236016", "revid": "767487", "url": "https://it.wikipedia.org/wiki?curid=1236016", "title": "Marco Calliari", "text": "Calliari, essendo figlio di italiani emigrati in Canada (suo padre \u00e8 del Trentino e sua madre \u00e8 del Sud-Italia), canta in italiano.\nCarriera.\nComincia la sua carriera nel 1989 con il gruppo di thrash metal Anonymus con Carlos Araya ed i fratelli Daniel e Oscar Souto. Dal 2003, prosegue da solo la carriera pubblicando due album, \"Che la vita\" e \"Mia dolce vita\".\nCol suo primo album, \"Che la vita\", Marco Calliari ha trovato il modo di rinnovare i propri legami con il suo paese d'origine dei suoi parenti. L'album, che raggruppa 14 canzoni, s'ispira al folklore italiano e ad altri modi musicali, quali il jazz. L'artista, che si esibisce regolarmente in spettacoli dal vivo, ha conseguito nell'estate del 2004, il premio Galaxie, bandito da Radio-Canada al Festival des musiques \u00e9mergentes ad Abitibi-T\u00e9miscamingue, ed ha ricevuto una candidatura al gala dei MIMI 2005.\nNel 2010 pubblica l'album \"Al faro est\", ispirato dal guardiano del faro dove ha vissuto durante la scrittura dell'album.\nNel 2013 pubblica l'album \"Mi ricordo\" contenente 11 canzoni in lingua francese che l'autore ha tradotto in italiano per far conoscere meglio le canzoni tipiche quebecchesi al pubblico italiano. Nel 2014 pubblica un EP: \"Marco Calliari 25.0\" che contiene due sue canzoni pubblicate nei precedenti album cantate in featuring con il suo ex gruppo Anonymus che le hanno rese folk/thrash metal.\nMembro attivo della comunit\u00e0 italiana di Montr\u00e9al, ha del pari partecipato alle due prime edizioni del Ritalfest, un festival teso ad esaltare la musica italiana nel Qu\u00e9bec.\nNei suoi concerti italiani Marco Calliari \u00e8 accompagnato dal gruppo maremmano I Matti delle Giuncaie."}
{"id": "1236019", "revid": "125859407", "url": "https://it.wikipedia.org/wiki?curid=1236019", "title": "Michael Nouri", "text": "Biografia.\nNato a Washington, D.C., da genitori divorziati di origine libanese e irlandese, \nNouri \u00e8 meglio conosciuto per il ruolo di Nick Hurley, fidanzato di Alex Owens (Jennifer Beals) nel blockbuster \"Flashdance\" (1983) di Adrian Lyne. Ha preso parte alla serie tv \"The O.C.\" nella parte del dottor Neil Roberts, padre di Summer (Rachel Bilson), alla serie \"Brothers &amp; Sisters - Segreti di famiglia\" nel ruolo di Milo, amico di giovent\u00f9 dello zio Saul e alla serie \"NCIS - Unit\u00e0 anticrimine\" nel ruolo di Eli David, padre dell'agente Ziva David e direttore del Mossad.\nNel 2004 ha preso parte al film \"The Terminal\" di Steven Spielberg, con Tom Hanks e Catherine Zeta Jones. Nouri \u00e8 inoltre tra gli interpreti della commedia \"Ricatto d'amore\" (2009) con Sandra Bullock e Ryan Reynolds.\nVita privata.\n\u00c8 stato sposato dal 1976 al 1978 con l'artista musicale Lynn Goldsmith, e dal 1986 al 2001 con Vicki Light. Ha avuto anche una relazione con l'attrice Roma Downey, conclusasi nel 2003.\nHa due figlie, Jennifer e Hannah."}
{"id": "1236020", "revid": "1013865", "url": "https://it.wikipedia.org/wiki?curid=1236020", "title": "Distretto di Criuleni", "text": " \nIl distretto di Criuleni \u00e8 uno dei 32 distretti della Moldavia, il capoluogo \u00e8 la citt\u00e0 di Criuleni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 24 comuni"}
{"id": "1236022", "revid": "1564499", "url": "https://it.wikipedia.org/wiki?curid=1236022", "title": "Cittadina", "text": "Nel linguaggio comune, per cittadina (letteralmente \"piccola citt\u00e0\") si intende un centro abitato di dimensioni piuttosto contenute ma dotato di un certo rilievo amministrativo o culturale. Solitamente un piccolo centro di scarso prestigio \u00e8 invece definito \"paese\", mentre per \"borgo\" si intende talvolta un centro abitato di media rilevanza. Un altro termine correlato \u00e8 quello storico di \"villa\", denominazione di origine latina che si riflette anche nel francese \"ville\", nel catalano \"vila\" e nello spagnolo \"villa\".\nNella letteratura geografica italiana si pu\u00f2 usare come traduzione dell'inglese \"town\" o \"township\" (riservando \"citt\u00e0\" per \"city\").\nDimensioni.\nAlcune fonti, al fine di misurare l'attrattivit\u00e0 dei centri abitati, dividono le cittadine in un 1\u00ba e un 2\u00ba livello, considerando di \"primo livello\" le cittadine con un numero di addetti del settore terziario compreso tra i 4.900 e i 3.500 e di \"secondo livello\" quelle tra i 3.400 e i 2.500. Al di sotto delle \"cittadine\", in tale scala di attrattivit\u00e0, si collocano i \"borghi\", al di sopra le \"piccole citt\u00e0\".\nNel 1997 l'Istituto Enciclopedico Italiano considerava \"cittadine\" i centri abitati tra i 10.001 e i 50.000 abitanti.\nCi\u00f2 che comunemente si intende per cittadina pu\u00f2 comunque variare a seconda del contesto geografico in cui ci si trova. Ad esempio mentre nelle zone industriali del nord Italia vengono considerate cittadine anche centri di poche migliaia di abitanti, nel sud Italia agglomerati anche pi\u00f9 vasti, se composti prevalentemente di abitazioni rurali, non sono generalmente considerati tali. Sovente nelle aree essenzialmente agricole le cittadine sono i centri ove maggiormente si concentrano il commercio e l'artigianato.\nIn talune nazioni le cittadine godono invece di status ufficiale: ad esempio, le contano fino a un massimo di abitanti (oltre il quale possono ambire allo status di \"citt\u00e0\"), mentre il limite minimo oscilla da a abitanti a seconda della prefettura di appartenenza."}
{"id": "1236023", "revid": "1013865", "url": "https://it.wikipedia.org/wiki?curid=1236023", "title": "Distretto di Dondu\u0219eni", "text": " \nIl distretto di Dondu\u0219eni \u00e8 uno dei 32 distretti della Moldavia, il capoluogo \u00e8 la citt\u00e0 di Dondu\u0219eni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 21 comuni"}
{"id": "1236025", "revid": "78273", "url": "https://it.wikipedia.org/wiki?curid=1236025", "title": "Trammino", "text": ""}
{"id": "1236026", "revid": "22475", "url": "https://it.wikipedia.org/wiki?curid=1236026", "title": "Distretto di Drochia", "text": " \nIl distretto di Drochia \u00e8 uno dei 32 distretti della Moldavia, il capoluogo \u00e8 la citt\u00e0 di Drochia.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 27 comuni"}
{"id": "1236028", "revid": "73843", "url": "https://it.wikipedia.org/wiki?curid=1236028", "title": "Equitazione ai Giochi della XIV Olimpiade", "text": "Le competizioni di equitazione ai Giochi della XIV Olimpiade si sono svolte nei giorni dal 9 al 14 agosto 1948 in varie sedi a Londra."}
{"id": "1236029", "revid": "116817498", "url": "https://it.wikipedia.org/wiki?curid=1236029", "title": "Equitazione ai Giochi della XI Olimpiade", "text": "Le competizioni di equitazione ai Giochi della X Olimpiade si sono svolte nei giorni dal 12 al 16 agosto 1936 negli impianti del \"Reich Sport Field\" per le prove di dressage, presso D\u00f6beritz (Brandeburgo) per le prove di cross-country e allo stadio Olimpico di Berlino per le prove di salto."}
{"id": "1236030", "revid": "1543377", "url": "https://it.wikipedia.org/wiki?curid=1236030", "title": "Equitazione ai Giochi della X Olimpiade", "text": "Le competizioni di equitazione dai Giochi della X Olimpiade si sono svolte nei giorni dal 10 al 13 agosto 1932 negli impianti del \"Riviera Country Club\" in Pacific Palisades periferia di Los Angeles per le prove di dressage e cross-country e al Rose Bowl di Pasadena per le prove di salto."}
{"id": "1236031", "revid": "1543377", "url": "https://it.wikipedia.org/wiki?curid=1236031", "title": "Equitazione ai Giochi della VIII Olimpiade", "text": "Le competizioni di equitazione dai Giochi della VIII Olimpiade si sono svolte nei giorni dal 21 al 26 luglio negli impianti \"Hippodrome d'Auteuil\" e lo Stadio di Colombes."}
{"id": "1236032", "revid": "287204", "url": "https://it.wikipedia.org/wiki?curid=1236032", "title": "Stadio Jos\u00e9 Encarnaci\u00f3n Romero", "text": "Lo stadio Jos\u00e9 Encarnaci\u00f3n Romero (), noto comunemente come el Pachencho, \u00e8 un impianto calcistico di Maracaibo, in Venezuela. Lo stadio \u00e8 dedicato a un atleta zuliano del passato.\nStoria dell'impianto.\nI lavori di costruzione ebbero avvio nel 1969, in vista dei Giochi bolivariani che si sarebbero tenuti proprio a Maracaibo l'anno dopo. Nel 1973 l'impianto ospit\u00f2 la quarta edizione dei Campionati centroamericani e caraibici di atletica leggera.\nNel 1998 lo stadio sub\u00ec una profonda modifica, in vista dell'organizzazione, sempre nella citt\u00e0 venezuelana, di un'altra rassegna sportiva, i Giochi centramericani e caraibici: proprio all\"'Estadio Romero\" fu scritta una delle pagine pi\u00f9 belle della storia sportiva venezuelana, con la nazionale di casa che vinse la medaglia d'oro nel calcio, battendo il quotatissimo Messico.\nStruttura.\nCon un prato di 98 metri di lunghezza per 68 di larghezza, circondato da una pista di atletica leggera, e una capienza di 46.000 spettatori, l\"'Estadio Romero\" \u00e8 considerato uno dei migliori impianti calcistici venezuelani ed \u00e8 tutelato dallo stato Zulia quale patrimonio nazionale.\nNell'originaria struttura lo stadio ospitava anche un velodromo, che \u00e8 stato per\u00f2 in seguito ridotto, non ospitando pi\u00f9 l'impianto gare di ciclismo. La pista \u00e8 stata in parte rimossa e al suo posto \u00e8 stata realizzata, in vista della Copa Am\u00e9rica 2007, un'area vip sotto la tribuna centrale e due nuove tribune sotto le curve, per un totale di 8.000 posti a sedere in pi\u00f9, rispetto agli originari 42.000.\nGrandi eventi disputati.\nOltre ai Giochi bolivariani nel 1970, ai Campionati centroamericani e caraibici di atletica leggera nel 1973 e ai Giochi centramericani e caraibici del 1998, l\"'Estadio Romero\" ha ospitato anche due importanti rassegne calcistiche.\nNel 2005 \u00e8 stata la principale sede del Campionato sudamericano under 17, mentre due anni dopo \u00e8 stato teatro di ben 5 gare della Copa Am\u00e9rica, organizzata per la prima volta proprio dal Venezuela.\nIn questa occasione l\"'Estadio Romero\" \u00e8 stato inaugurato il 28 giugno, quando ha ospitato le due gare inaugurali del gruppo C, Paraguay-Colombia (finita 5-0) e Argentina-USA (4-1). Il 2 luglio vi \u00e8 quindi andato in scena il match tra Argentina e Colombia (4-1), seguito otto giorni dopo dalla semifinale tra Uruguay e Brasile (dove, dopo il 2-2 nei tempi regolamentari, l'hanno spuntata ai rigori i verde-oro per 5-4). Il 15 luglio \u00e8 stato infine teatro della finalissima tra Brasile e Argentina, che ha incoronato la \"Sele\u00e7\u00e3o\" (vittoriosa per 3-0) regina del Sudamerica per l'ottava volta.\nNel 2008 l\"'Estadio Romero\" \u00e8 stato nuovamente sotto gli occhi degli sportivi di tutto il mondo, essendo stato designato a sede principale dei Mondiali di calcio under 15, che si sono disputati proprio in Venezuela."}
{"id": "1236033", "revid": "30445", "url": "https://it.wikipedia.org/wiki?curid=1236033", "title": "Murex", "text": "Il Murice (Murex ) \u00e8 un genere di molluschi gasteropodi marini appartenenti alla famiglia dei Muricidae.\nTassonomia.\nIl genere \"Murex\" conta 35 specie riconosciute:"}
{"id": "1236035", "revid": "1372005", "url": "https://it.wikipedia.org/wiki?curid=1236035", "title": "Lilia Skala", "text": "Biografia.\nNata a Vienna, nel periodo antecedente la seconda guerra mondiale fece parte della compagnia teatrale di Max Reinhardt. All'avvento del nazismo fu costretta a fuggire con il marito, che era di origine ebraica, e i suoi due figli. Dopo un primo tentativo fallito per espatriare nel Regno Unito, nel 1939, in assoluta povert\u00e0, riusc\u00ec a fuggire con la famiglia negli Stati Uniti.\nNel 1952 inizi\u00f2 la carriera in televisione e recit\u00f2 a Broadway al fianco di Ethel Merman nel musical \"Call Me Madam\" di Irving Berlin, nel ruolo della Granduchessa Sophie, personaggio che interpret\u00f2 anche nella versione cinematografica dell'opera, \"Chiamatemi Madame\", girata nel 1953.\nRicevette una nomination al premio Oscar alla miglior attrice non protagonista per la sua interpretazione della Madre Superiora Maria ne \"I gigli del campo\" (1963), diretto da Ralph Nelson e interpretato da Sidney Poitier. Successivamente apparve in \"La nave dei folli\" (1965), \"I due mondi di Charly\" (1968), \"Eleanor and Franklin\" (1976), \"Roseland\" (1977), \"Flashdance\" (1983) e \"La casa dei giochi\" (1987).\nMor\u00ec nel 1994, all'et\u00e0 di 98 anni. La sua vita \u00e8 diventata il soggetto per una rappresentazione dal titolo \"Lilia!\", scritta e interpretata dalla nipote Libby Skala.\nDoppiatrici italiane.\nFonte: Il mondo dei doppiatori"}
{"id": "1236036", "revid": "1305772", "url": "https://it.wikipedia.org/wiki?curid=1236036", "title": "Truth or Consequences", "text": ""}
{"id": "1236038", "revid": "287204", "url": "https://it.wikipedia.org/wiki?curid=1236038", "title": "Teorema di Alfven", "text": ""}
{"id": "1236040", "revid": "123393526", "url": "https://it.wikipedia.org/wiki?curid=1236040", "title": "IAAF World Athletics Tour 2007", "text": "Lo IAAF World Athletics Tour 2007 \u00e8 stato il contenitore della Federazione Internazionale di Atletica leggera entro il quale si sono svolti i pi\u00f9 importanti e prestigiosi meeting al mondo. Nel 2007 fu composto da 24 appuntamenti nei 5 continenti. La prima tappa si svolse il 2 marzo scorso a Melbourne, in Australia e il tour si concluse a met\u00e0 settembre con la prova di Berlino.\nDescrizione.\nAll'interno di questo circuito trova spazio la Golden League, che raggruppa i sei meeting pi\u00f9 importanti della stagione (nelle citt\u00e0 di Oslo, Parigi, Roma, Zurigo, Bruxelles e Berlino) mettendo a disposizione un consistente premio in denaro (1 milione di dollari americani) a chiunque riesca a conquistare la vittoria in una specialit\u00e0 in tutte e 6 le occasioni."}
{"id": "1236044", "revid": "125300073", "url": "https://it.wikipedia.org/wiki?curid=1236044", "title": "Presidente del Senato della Repubblica", "text": "Quella di presidente del Senato della Repubblica \u00e8 la seconda pi\u00f9 importante carica della Repubblica Italiana, dopo quella di presidente della Repubblica. Dal 24 marzo 2018, per la XVIII legislatura, tale ruolo \u00e8 ricoperto da Maria Elisabetta Alberti Casellati, la prima donna eletta a questa carica nella storia dell'Italia unita. \nRappresentante il Senato della Repubblica, il presidente adempie al compito di regolare il dibattito nell'aula senatoria attraverso l'applicazione del regolamento e delle norme costituzionali e a quello principale di assolvere al corretto funzionamento dell'aula regolandone l'attivit\u00e0 di tutti i suoi organi.\nFunzioni.\nIl presidente del Senato esercita le funzioni di presidente supplente in sostituzione del presidente della Repubblica in ogni caso in cui la pi\u00f9 alta carica dello Stato non possa svolgerle, in base all'articolo 86 della Costituzione. Egli \u00e8 convocato, al pari del presidente della Camera dei deputati, dal presidente della Repubblica prima di sciogliere le due Camere o anche una sola di esse (articolo 88 della Costituzione).\nModalit\u00e0 di elezione.\nPer l'elezione del presidente del Senato della Repubblica \u00e8 richiesta la maggioranza assoluta dei voti dei componenti l'assemblea nei primi due scrutini. Nel caso che questi non diano esito positivo, \u00e8 sufficiente nel terzo scrutinio la maggioranza assoluta dei voti dei senatori presenti; qualora anche in questa votazione nessuno abbia riportato la maggioranza richiesta, il Senato procede nello stesso giorno al ballottaggio fra i due candidati che abbiano ottenuto nel precedente scrutinio il maggior numero di voti e viene proclamato eletto quello che consegue la maggioranza necessariamente assoluta. A parit\u00e0 di voti \u00e8 eletto o entra in ballottaggio il pi\u00f9 anziano di et\u00e0.\nL'elezione del presidente ha luogo nella prima seduta del Senato, che si tiene entro venti giorni dalle elezioni politiche; durante tale seduta il ruolo di presidente \u00e8 affidato al senatore pi\u00f9 anziano d'et\u00e0. Attualmente, il senatore pi\u00f9 anziano \u00e8 l\u2019On. Giorgio Napolitano, Presidente Emerito della Repubblica Italiana nonch\u00e9 Senatore a vita.\nSupplenza del presidente della Repubblica.\nQualora il presidente della Repubblica Italiana non sia in grado di svolgere le proprie funzioni, in quanto impossibilitato o troppo lontano per poter rientrare in patria in tempi brevi, il presidente del Senato, quale seconda carica dello Stato, assume tutte le funzioni di presidente supplente, con onori ed oneri annessi: nella sua residenza di Palazzo Giustiniani si trasferisce la Guardia d'onore dei Corazzieri e nel suo studio \u00e8 posta una bandiera con l'insegna della Repubblica. Nonostante i molti dibattiti circa i poteri del Presidente Supplente, in mancanza di norme costituzionali o leggi al riguardo, egli pu\u00f2 fare a tutto ci\u00f2 che potrebbe fare il Presidente della Repubblica, anche sciogliere le Camere; se non che, in quest\u2019eventualit\u00e0, una volta insediatosi il nuovo Parlamento, il ruolo di Presidente Supplente della Repubblica spetterebbe in primis al Senatore pi\u00f9 anziano e, una volta eletto, al nuovo Presidente del Senato."}
{"id": "1236045", "revid": "729019", "url": "https://it.wikipedia.org/wiki?curid=1236045", "title": "NGC 1746", "text": "NGC 1746 \u00e8 un asterismo visibile nella costellazione del Toro; \u00e8 visibile anche con piccoli strumenti.\nOsservazione.\nNGC 1746 \u00e8 individuabile anche con un binocolo, 5 gradi a sud-ovest della stella , in un'area povera di stelle per la presenza di grandi e densi banchi di nebulose oscure, facenti parte del Complesso nebuloso molecolare del Toro. In un binocolo 10x50 sono visibili una dozzina di stelle, di colore arancio-rosso, disperse in un'area dal raggio di quasi un grado; un piccolo telescopio consente di rilevare una concentrazione di stelle leggermente maggiore nel settore di NE, nei pressi di due stelle arancioni di settima e ottava magnitudine (le quali ad un'attenta osservazione si rivelano doppie). La presenza abbondante di stelle giganti rosse denota un'et\u00e0 avanzata dell'ammasso, il quale non contiene infatti nessuna stella azzurra.\nTrovandosi vicinissimo all'eclittica, \u00e8 visibile da tutte le aree della Terra ad eccezione delle regioni antartiche; inoltre, a causa di questa posizione, viene frequentemente occultato dalla Luna o oscurato dalla brillantezza dei pianeti del nostro sistema solare.\nStoria delle osservazioni.\nNonostante la sua luminosit\u00e0 e le sue grandi dimensioni, NGC 1746 venne individuato per la prima volta soltanto nel 1863, quando Heinrich Louis d'Arrest lo osserv\u00f2 attraverso un telescopio rifrattore da 11\u00a0pollici; John Herschel lo inser\u00ec fra gli ultimi oggetti del suo General Catalogue of Nebulae and Clusters, assegnandogli il numero 5349.\nCaratteristiche.\nNGC 1746 \u00e8 un oggetto piuttosto grande, con una nutrita popolazione di oltre un centinaio di componenti fino alla magnitudine 13; nonostante ci\u00f2, \u00e8 un oggetto relativamente poco conosciuto e studiato.\nNel 1998 viene pubblicato uno studio fotometrico che prende in esame questo e altri due ammassi che sembrano sovrapporsi parzialmente ad esso, NGC 1750 e NGC 1758; secondo questo studio l'oggetto catalogato come NGC 1746 risulta essere non esistente, mentre \u00e8 stato individuato almeno un ammasso reale in direzione degli altri due."}
{"id": "1236048", "revid": "1543377", "url": "https://it.wikipedia.org/wiki?curid=1236048", "title": "Gustavo Reggi", "text": "Biografia.\nNel 2000 \u00e8 nato il suo primogenito Nicol\u00e1s.\nCarriera.\nGiocatore.\nCresciuto nel vivaio del Ferro Carril Oeste, debutta nel campionato argentino nel 1996. Nel 1997 passa al Club Atl\u00e9tico Independiente, e nel 1998 al Gimnasia LP. Nel 1999 viene acquistato dalla che andr\u00e0 a disputare il suo primo campionato della storia in Serie A. Reggi debutter\u00e0 nella prima giornata in -Reggina (1-1), mentre nella seconda giornata (la prima davanti ai propri tifosi) segner\u00e0 la sua prima ed unica rete con la maglia amaranto in Reggina- (2-2).\nNel 2000 inizier\u00e0 con la Reggina sempre in Serie A ma nel gennaio del 2001 viene ceduto in prestito al Crotone in Serie B.\nIl 2001 vede la formazione dello stretto retrocessa in Serie B e Reggi inizier\u00e0 l'annata con la societ\u00e0 del presidente Pasquale Foti, ma dopo 3 presenze nel gennaio 2002 far\u00e0 ritorno in Argentina al Santa Fe, per poi andare in Segunda Divisi\u00f3n con il Las Palmas e nel 2003 al Levante.\nNel 2007 rescinde il suo contratto con la societ\u00e0 valenciana, e va al Castell\u00f3n. Nel 2009 si \u00e8 trasferito dapprima al Quilmes e successivamente al San Mart\u00edn, squadra argentina della Provincia di Mendoza, con cui ha giocato fino al 2014, per poi ritirarsi ed assumere il ruolo di coordinatore.\nAllenatore.\nIl 21 ottobre 2017 diviene il nuovo allenatore del Club Atl\u00e9tico Hurac\u00e1n Las Heras. "}
{"id": "1236051", "revid": "9903220", "url": "https://it.wikipedia.org/wiki?curid=1236051", "title": "Isole Filippine", "text": ""}
{"id": "1236052", "revid": "1154737", "url": "https://it.wikipedia.org/wiki?curid=1236052", "title": "Lough Carra", "text": "Il Lough Carra \u00e8 uno dei tre grandi laghi dell'Irlanda occidentale, ed situato nel Mayo, poco a nord-est, poco a nord-est del pi\u00f9 vasto Lough Mask. \u00c8 la minore delle tre masse d'acqua. Formatosi in un terreno quasi esclusivamente composto da calcare, \u00e8 lungo poco pi\u00f9 di 9 km e largo meno di 2. \nLe sue acque sono molto apprezzate per la pesca della trota bruna."}
{"id": "1236060", "revid": "2063665", "url": "https://it.wikipedia.org/wiki?curid=1236060", "title": "Distretto di Dub\u0103sari", "text": "Il distretto di Dub\u0103sari \u00e8 uno dei 32 distretti della Moldavia. Parte del territorio, tra cui la citt\u00e0 di Dub\u0103sari, \u00e8 sotto il controllo della repubblica separatista di Transnistria. Il capoluogo \u00e8 cos\u00ec diventato il comune di Cocieri.\n\u00c8 \"de facto\" l'unico distretto della Transnistria rimasto sotto controllo della Moldavia.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 11 comuni"}
{"id": "1236061", "revid": "729019", "url": "https://it.wikipedia.org/wiki?curid=1236061", "title": "Boeing 307 Stratoliner", "text": "Il Boeing 307 Stratoliner \u00e8 stato un aereo di linea quadrimotore con propulsione ad elica statunitense prodotto dalla Boeing, il primo aereo civile con fusoliera pressurizzata.\nStoria del progetto.\nConcepito come sviluppo civile del bombardiere Boeing B-17 Flying Fortress, usava coda, ali e motori del bombardiere, uniti ad una rivoluzionaria fusoliera pressurizzata, ideata affinch\u00e9 i passeggeri potessero volare al di sopra delle perturbazioni, nella stratosfera. Il turbocompressore e un nuovo carburante ad alto numero di ottani consentivano ai motori di non risentire dell'altitudine. Ordinato dalla Pan Am e dalla TWA, fu consegnato dal 1940.\nSono stati costruiti un totale di 10 Stratoliner. Il primo volo fu effettuato il 31 dicembre 1938. Dal 1940 vol\u00f2 sulle rotte tra Los Angeles, New York e l'America Latina.\nIl miliardario Howard Hughes adatt\u00f2 un modello per s\u00e9, trasformandolo in una sorta di \"Grand Hotel\" volante. Quest'aereo fu poi venduto al petroliere Glenn McCarthy nel 1949.\nHaiti e gli Stati Uniti hanno usato il Boeing 307 anche in operazioni militari.\nEsemplari attualmente esistenti.\nGli unici due esemplari sopravvissuti (marchiati \"NC19903\" e \"NC19904\"), ex Pan Am, sono esposti al Museo Steven F. Udvar-Hazy Center della Smithsonian Institution.\nL\"NC19903\" \u00e8 ancora oggi usato per voli dimostrativi, per il piacere degli appassionati. Nel marzo del 2002, dopo un atterraggio troppo lungo, questo aereo fin\u00ec in acqua ad Elliot Bay."}
{"id": "1236062", "revid": "184509", "url": "https://it.wikipedia.org/wiki?curid=1236062", "title": "Gustavo Enrique Reggi", "text": ""}
{"id": "1236065", "revid": "110157", "url": "https://it.wikipedia.org/wiki?curid=1236065", "title": "Vjazemskij (Kraj di Chabarovsk)", "text": "Vjazemskij , talvolta anche Vjazemskj o Vjazemsky) \u00e8 una citt\u00e0 della Russia, situata nel Kraj di Chabarovsk, a 130 chilometri a sud ovest dalla capitale del Kraj, Chabarovsk. La citt\u00e0 di Vjazemskij si trova a pochi chilometri dal confine con la Cina. Le coordinate geografiche della citt\u00e0 sono 47\u00b031'N 45\u00b000'E.\nStoria.\nVjazemskij \u00e8 stata fondata nel 1896 come stazione ferroviaria, e portava il nome di Vjazemskaja (in lingua russa \u0412\u044f\u0437\u0435\u043c\u0441\u043a\u0430\u044f). La citt\u00e0, col passare degli anni, si industrializz\u00f2, si svilupp\u00f2 e quindi aument\u00f2 il numero di abitanti, che oggi \u00e8 a quota 15.760. La citt\u00e0 di Vjazemskij successivamente ricevette gli status: quello di villaggio urbano nel 1938 e quello di citt\u00e0 nel 1951.\nSociet\u00e0.\nEvoluzione demografica.\nLa citt\u00e0 di Vjazemskij negli ultimi anni (dal 1989 al 2002) ha avuto un notevole decremento di popolazione (circa il 20% di abitanti in meno nel giro di tredici anni): nel 1989 contava 18.426 abitanti, mentre, l'ultima volta che \u00e8 stata registrata la popolazione, nel 2002, ne erano stati registrati solo 15.760. Tale tendenza \u00e8 in linea con quella della maggior parte delle citt\u00e0 della Russia di piccolo-medie dimensioni che, secondo i dati del censimento, hanno subito negli anni successivi al crollo dell'Unione Sovietica un brusco decremento demografico."}
{"id": "1236073", "revid": "298229", "url": "https://it.wikipedia.org/wiki?curid=1236073", "title": "Melbourne Track Classic 2007", "text": "Il Telstra Melbourne Track Classic 2007 \u00e8 un meeting di atletica leggera svoltosi il 2 marzo 2007 facente parte del circuito IAAF World Tour, di cui rappresenta il primo appuntamento stagionale."}
{"id": "1236076", "revid": "1013865", "url": "https://it.wikipedia.org/wiki?curid=1236076", "title": "Distretto di Edine\u021b", "text": " \nIl distretto di Edine\u021b \u00e8 uno dei 32 distretti della Moldavia, il capoluogo \u00e8 la citt\u00e0 di Edine\u021b.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 2 citt\u00e0 e 30 comuni"}
{"id": "1236079", "revid": "78273", "url": "https://it.wikipedia.org/wiki?curid=1236079", "title": "Presidente del Senato", "text": ""}
{"id": "1236084", "revid": "339392", "url": "https://it.wikipedia.org/wiki?curid=1236084", "title": "Monti Blustack", "text": ""}
{"id": "1236086", "revid": "83531", "url": "https://it.wikipedia.org/wiki?curid=1236086", "title": "Harvey Logan", "text": "Biografia.\nFu un famoso bandito statunitense e fece parte del Mucchio Selvaggio assieme a Butch Cassidy e Sundance Kid. Era il membro pi\u00f9 \"selvaggio\", al quale vengono attribuiti il numero pi\u00f9 alto degli omicidi commessi dalla banda. Quando questa si sciolse, Kid tent\u00f2 un'ultima aggressione nel Colorado, durante la quale si uccise. Si pensa fosse considerato \"la pistola pi\u00f9 veloce del West\".\nIl 17 giugno 1904 Kid Curry e altri due uomini rapinarono un treno fuori Parachute, nel Colorado. Durante la fuga rubarono due cavalli freschi ad un certo Roll Gardner e a un suo vicino, che scoprirono il furto la mattina seguente e si misero al loro inseguimento insieme ad una posse di volontari. Quando Gardner e gli altri raggiunsero Kid e i suoi compagni spararono, abbattendo i loro cavalli. Kid Curry tent\u00f2 di prendere di mira il vicino di Gardner ma quest'ultimo, che aveva appena trovato un riparo, spar\u00f2 a Kid ferendolo. A quel punto Kid, capendo di essere spacciato, decise di farla finita sparandosi in testa. I suoi due compagni, invece, riuscirono a scappare.\nAlcune voci, tuttavia, affermano che in realt\u00e0 Kid Curry non sia morto fuori Parachute, ma sia fuggito in Sud America, dove sarebbe stato ucciso insieme a Butch Cassidy e Sundance Kid.\nNei media.\nKid Curry divenne il soggetto di un serial televisivo degli anni ottanta assieme ad un personaggio inventato, Hannibal Heyes, intitolato \"Due onesti fuorilegge\". In questo telefilm i due sono dei banditi-gentiluomini. Hanno ottenuto la grazia, aiutando le autorit\u00e0, ma nessuno ancora lo sa e per questo vengono ancora ricercati."}
{"id": "1236094", "revid": "80339", "url": "https://it.wikipedia.org/wiki?curid=1236094", "title": "Joshkar-Ola", "text": ""}
{"id": "1236095", "revid": "287204", "url": "https://it.wikipedia.org/wiki?curid=1236095", "title": "Joskar-Ola", "text": ""}
{"id": "1236096", "revid": "22475", "url": "https://it.wikipedia.org/wiki?curid=1236096", "title": "Museo Kr\u00f6ller-M\u00fcller", "text": "Il Kr\u00f6ller-M\u00fcller Museum \u00e8 un museo statale (\"Rijksmuseum\") dei Paesi Bassi; \u00e8 situato in Houtkampweg 6, Postbus 1 a Otterlo, villaggio compreso nel comune di Ede in Gheldria, al centro del parco nazionale \"De Hoge Veluwe\".\nIl museo Kr\u00f6ller-M\u00fcller possiede una considerevole collezione di dipinti di Vincent van Gogh (ad esempio \"Terrazza del caff\u00e8 la sera, Place du Forum, Arles\"), il che lo rende la seconda collezione di opere di Van Gogh nel mondo (dopo il Van Gogh Museum ad Amsterdam). Oltre alle opere di Van Gogh, altri lavori significativi sono quelli di Piet Mondrian, Bart van der Leck, Georges Seurat, Odilon Redon e Pablo Picasso.\nStoria.\nIl nome del museo deriva da Helene Kr\u00f6ller-M\u00fcller, grande collezionista d'arte, moglie di un ricco industriale e tra i primi a riconoscere il genio di Van Gogh e ad acquistare i suoi dipinti. Nel 1935 don\u00f2 la sua intera collezione ai Paesi Bassi.\nNel 1938 il museo, progettato da Henry van de Velde, apr\u00ec i battenti per la prima volta. Il giardino delle sculture fu aggiunto nel 1961 e una nuova ala espositiva, progettata da Wim Quist, apr\u00ec nel 1977.\nAnche il \"Jachtslot St Hubertus\", un edificio progettato dall'architetto Hendrik Petrus Berlage, \u00e8 attualmente parte del complesso museale.\nGiardino delle sculture.\nIl museo Kr\u00f6ller-M\u00fcller \u00e8 anche celebre per il suo ampio giardino delle sculture, che comprende opere di Auguste Rodin, Henry Moore, Jean Dubuffet, Mark di Suvero, Lucio Fontana, Claes Oldenburg, Fritz Wotruba, Richard Serra, Ian Hamilton Finlay e Joep van Lieshout."}
{"id": "1236099", "revid": "446353", "url": "https://it.wikipedia.org/wiki?curid=1236099", "title": "Voto per approvazione", "text": "Il voto per approvazione (inglese: \"approval voting\") \u00e8 un sistema di voto usato nelle elezioni, nelle quali il votante ha diritto a dare la propria preferenza a tutti i candidati che desidera. \u00c8 utilizzato principalmente nelle elezioni in cui va deciso un solo eletto, per\u00f2 pu\u00f2 essere esteso anche ad elezioni con pi\u00f9 vincitori; tuttavia il voto per approvazione con pi\u00f9 vincitori \u00e8 caratterizzato da propriet\u00e0 matematica differenti. Questo tipo di voto pu\u00f2 essere considerata una forma primitiva di voto a punteggio, dove gli elettori possono scegliere tra sole due possibilit\u00e0 invece di un punteggio numerico: accettare o non accettare. \nIl voto per approvazione pu\u00f2 essere comparato al voto di maggioranza relativa al quale sia stata tolta la regola di scarto dei voti in pi\u00f9. Il voto per approvazione non \u00e8 affetto dal paradosso del Teorema dell'impossibilit\u00e0 di Arrow, in quanto non \u00e8 un sistema in cui i voti vengono ordinati per preferenza.\nStoria.\nIl metodo fu descritto in un saggio del 1968 dall'astronomo Guy Ottewell e pubblicato per la prima volta nel 1977 con il titolo \"The Arithmetic of Voting\" (\"L'aritmetica del voto\"). Il termine \"voto per approvazione\" fu coniato per la prima volta da Robert J. Weber nel 1976, ma fu utilizzato pienamente nel 1977 e apparve per la prima volta in una pubblicazione nel 1978 ad opera dello scienziato politico Steven Brams e del matematico Peter Fishburn. Storicamente, qualcosa di simile al voto per approvazione fu utilizzato nella Repubblica di Venezia durante il XIII secolo e per le elezioni parlamentari in Inghilterra nel XIX secolo. Anche le Nazioni Unite impiegano un processo simile a questo metodo per eleggere il proprio Segretario Generale. Sebbene ne sia stata proposta l'introduzione in alcune nazioni (come gli Stati Uniti), correntemente non \u00e8 utilizzato in alcuna elezione pubblica.\nProcedure.\nCiascun votante pu\u00f2 votare per quante opzioni desidera, al massimo una sola volta per opzione. Ci\u00f2 equivale a dire che ciascun votante pu\u00f2 \"approvare\" o \"disapprovare\" ogni opzione votando o non votando per essa, ed equivale anche a votare +1 o 0 in un sistema di voto a punteggio. L'opzione con il maggior numero finale di voti vince.\nEsempio.\nImmaginiamo che gli abitanti del Tennessee, uno stato degli Stati Uniti, stiano votando per decidere quale citt\u00e0 sar\u00e0 la loro capitale. La popolazione del Tennessee \u00e8 concentrata intorno alle sue quattro citt\u00e0 principali, che sono sparse in tutto il territorio dello stato. Per questo esempio, supponiamo che l'intero corpo elettorale viva in queste quattro citt\u00e0, e che ciascuno voglia che la capitale sia pi\u00f9 vicina possibile al proprio luogo di residenza.\nLe citt\u00e0 candidate per essere capitale sono:\nSecondo il criterio di preferenza prima descritto, le preferenze dei votanti si ripartiranno nel modo seguente:\nSupponendo che i votanti abbiano votato per le loro due citt\u00e0 favorite e che il Tennessee abbia 100 residenti, i risultati sarebbero i seguenti (una spiegazione pi\u00f9 sofisticata del voto \u00e8 descritta pi\u00f9 avanti):\nPossibilit\u00e0 di voto tattico.\nIl voto per approvazione supera il criterio della monotonicit\u00e0, in quanto il voto per un candidato non abbassa mai la sua probabilit\u00e0 di vittoria. In realt\u00e0, non c'\u00e8 mai una ragione per cui un votante voti tatticamente per un candidato X senza votare per tutti i candidati che preferisce rispetto allo stesso candidato X. Non \u00e8 neanche mai necessario che un votante voti per un candidato \"meno\" gradito di X al fine di eleggere quest'ultimo. Perci\u00f2, dopo che un votante ha deciso sulle sue preferenze, deve solo decidere su quanti candidati voter\u00e0: nel caso di \"n\" candidati egli vota sui suoi \"k\" candidati pi\u00f9 favoriti, dove si deve decidere sul valore di \"k\", con 0 &lt; \"k\" &lt; \"n\" (\"k\" = 0 o \"n\" \u00e8 inutile in ogni caso). Se il votante pensa che i due candidati con il maggior numero di voti sono quelli che si trovano nelle posizioni \"p\" e \"q\" sulla sua lista di preferenze decrescenti con \"p\" &lt; \"q\", dovrebbe scegliere \"k\" tra \"p\" e \"q\", cio\u00e8, votare per \"p\" ma non per \"q\".\nPoich\u00e9 il voto per approvazione non offre un singolo metodo per esprimere le autentiche preferenze, ma piuttosto una pletora di metodi, i votanti sono incoraggiati ad analizzare le preferenze dei loro compagni di voto e ad utilizzare quell'informazione per decidere per quali candidati votare. Questa caratteristica del voto per approvazione rende difficile per i teorici prevedere come si svolger\u00e0 in pratica l'approvazione.\nUna tattica possibile \u00e8 che un votante approver\u00e0 solo il candidato che corrisponde alla sua prima preferenza; questo render\u00e0 pi\u00f9 difficile vincere per gli altri candidati. Se ogni elettore usa questa tattica, allora l'elezione si trasforma essenzialmente in un'elezione a maggioranza semplice, dove vince il candidato con la pi\u00f9 ampia pluralit\u00e0 di sostenitori che lo abbiano scelto come prima preferenza. Nei paesi anglosassoni, il sistema elettorale a maggioranza semplice \u00e8 spesso indicato con l'espressione \"first-past-the-post\" (\"il primo oltre il palo\"), coniata in analogia alle corse di cavalli, dove il vincitore della corsa \u00e8 il primo a oltrepassare un particolare punto della pista, mentre tutti gli altri corridori perdono: in questo caso, infatti, \"winner takes all\" (\"il vincitore prende tutto\").\nUn'altra tattica \u00e8 di votare per ogni candidato che il votante preferisce rispetto al candidato principale, e di votare anche per il candidato principale se quel candidato \u00e8 preferito al candidato attualmente al secondo posto (si veda anche sopra). Allorquando tutti gli elettori utilizzano questa tattica, c'\u00e8 una buona probabilit\u00e0 che venga eletto il vincitore di Condorcet. Il voto per approvazione non riesce a soddisfare il criterio di Condorcet. \u00c8 anche possibile che possa essere eletto un candidato che secondo il metodo di Condorcet dovrebbe essere perdente.\nLa tattica teoricamente ottimale \u00e8 quella di votare per quei candidati che si preferiscono rispetto all'esito atteso dell'elezione (l'utilit\u00e0 media dei candidati ponderata per le loro probabilit\u00e0 di vittoria).\nNell'elezione dell'esempio precedente, se la citt\u00e0 di Chattanooga \u00e8 percepita come la rivale pi\u00f9 forte di Nashville al ruolo di capitale del Tennessee, i votanti di Nashville voteranno soltanto per Nashville, perch\u00e9 \u00e8 la candidata principale e non hanno alcuna alternativa preferita rispetto ad essa. I votanti di Chattanooga e di Knoxville ritireranno il loro appoggio a Nashville, la candidata principale, perch\u00e9 non l'appoggiano rispetto a Chattanooga. I nuovi risultati sarebbero:\nSe, tuttavia, Memphis fosse percepita come la rivale pi\u00f9 forte, i votanti di Memphis ritirerebbero i loro voti da Nashville, mentre i votanti di Chattanooga e di Knoxville appoggerebbero Nashville davanti a Memphis. I risultati allora sarebbero:\nEffetto sulle elezioni.\nL'effetto di questo sistema come misura per una riforma elettorale non \u00e8 esente da critiche. I sostenitori del voto preferenziale come il \"FairVote - Center for Voting and Democracy\" sostengono che il voto per approvazione condurrebbe all'elezione di candidati di \"minimo comun denominatore\", che sono sgraditi a pochi e contemporaneamente graditi a pochi; questa caratteristica tuttavia potrebbe essere vista come una forza intrinseca di questo sistema contro la demagogia e a favore di una popolarit\u00e0 discreta. Uno studio realizzato dai sostenitori del voto per approvazione Steven Brams e Dudley R. Herschbach, pubblicato sulla rivista \"Science\" nel 2001, argomentava che il voto per approvazione era \"pi\u00f9 equo\" del voto preferenziale secondo una serie di criteri. Sostenevano che un'analisi dettagliata mostra che l'esitazione di un votante ad appoggiare un candidato che per lui rappresenta il male minore nella stessa misura in cui appoggia il candidato di prima scelta, in realt\u00e0 determina sull'elezione un effetto maggiore dei voti extra che ottiene il candidato di seconda scelta.\nUno studio mostr\u00f2 che il voto per approvazione non avrebbe determinato lo stesso risultato nel primo turno delle elezioni presidenziali francesi del 2002 (in cui si utilizz\u00f2 il normale metodo del voto di maggioranza relativa). In quel caso, infatti, i vincitori furono Chirac e Le Pen, mentre il voto per approvazione avrebbe scelto Chirac e Jospin. Questo sembra un risultato pi\u00f9 razionale, dal momento che Le Pen era un radicale che nel secondo turno perse rispetto a Chirac per un margine assai ampio.\nMentre il voto per approvazione nelle elezioni con un unico vincitore \u00e8 immune dal rischio di clonazioni, un suo utilizzo indebito come metodo di elezione di squadre di candidati potrebbe produrre pareggi; questa situazione \u00e8 chiamata il dilemma di Burr. \"I problemi emersi nelle corse di candidati multipli nelle elezioni presidenziali statunitensi motivarono l'invenzione e l'appoggio moderni del voto per approvazione; ma in precedenza non si \u00e8 riconosciuto che le prime quattro elezioni presidenziali (1788\u20131800) furono condotte utilizzando una variante del voto per approvazione. Quell'esperimento fin\u00ec in modo disastroso nel 1800 con l'infame pareggio nel collegio elettorale tra Jefferson e Burr. Il pareggio (...) avvenne non tanto per un errore di calcolo quanto per la tensione della strategia insita nel voto per approvazione, che obbliga i due leader ad appellarsi agli stessi elettori per scegliere tra uno dei due in un drammatico confronto.\" Un confronto di questo tipo \u00e8 chiamato nella letteratura anglosassone \"gioco del pollo\" (\"game of chicken\"), noto anche come \"gioco del falco e della colomba\" (\"hawk-dove game\"). Si tratta di un importante modello di conflitto a due giocatori nella teoria dei giochi. Il principio del gioco \u00e8 che, sebbene ogni giocatore preferirebbe non cedere all'altro, nel caso in cui nessuno dei due effettivamente ceda, il risultato finale sarebbe il peggiore possibile per entrambi i giocatori.\nAltri temi e confronti.\nI sostenitori del voto per approvazione notano spesso che un'unica semplice scheda pu\u00f2 essere utilizzata per scelte singole, multiple o negative. Richiede che il votante rifletta attentamente su chi o su che cosa accetta realmente, piuttosto che fidarsi di un sistema di accordi o compromessi basato su classificazioni o conteggi formali. I compromessi avvengono, ma sono espliciti e scelti dal votante, non dal conteggio delle schede.\nAlcune caratteristiche del voto per approvazione includono:\nVincitori multipli.\nIl metodo del voto per approvazione si pu\u00f2 estendere alle elezioni con vincitori multipli. Il modo pi\u00f9 semplice di farlo \u00e8 il \"voto per approvazione a blocchi\", una semplice variante del voto a blocchi, dove ciascun votante pu\u00f2 selezionare un numero illimitato di candidati e vincono i candidati con il maggior numero di voti di approvazione. Questo non assicura la rappresentanza proporzionale ed \u00e8 soggetto al dilemma di Burr, insieme ad altri problemi. \u00c8 stato esteso anche come \"voto per approvazione proporzionale\", che cerca di massimizzare la soddisfazione complessiva con il risultato finale utilizzando il voto per approvazione. Questo primo sistema \u00e8 stato chiamato \"minisum\" per distinguerlo dal \"minimax\", un sistema che utilizza le schede di approvazione e mira ad eleggere la lista di candidati che differisce il meno possibile dalla scheda del votante meno soddisfatto.\nSondaggio per approvazione.\nIl voto per approvazione pu\u00f2 essere utilizzato anche per votare o per realizzare sondaggi su quesiti che consentono un numero variabile di vincitori.\nUn chiaro esempio \u00e8 la domanda circa i candidati che dovrebbero essere inclusi in un dibattito. In un sondaggio per approvazione la domanda pi\u00f9 corretta da porre sarebbe: \"Quali candidati vorrebbe vedere nel dibattito?\" piuttosto che la solita domanda dei sondaggi: \"Per chi voterebbe se le elezioni si svolgessero oggi?\".\nIn un sondaggio di questo tipo, potrebbe essere fissata una soglia minima di accettazione. Ad esempio, un dibattito potrebbe includere tutti i candidati che abbiano un appoggio per approvazione superiore al 15%. Sarebbero necessarie regole speciali per garantire che passino almeno due candidati, probabilmente mediante la semplice inclusione di tutti i candidati.\nIl vantaggio del sondaggio per approvazione \u00e8 che i votanti non devono temere che esprimendo troppi voti danneggeranno i loro candidati favoriti. I votanti indecisi tenderanno a informarsi su pi\u00f9 candidati all'inizio della campagna e andranno riducendo le loro preferenze via via che si avvicina il giorno delle elezioni.\nRelazione con l'efficacia delle scelte.\nLa ricerca operativa ha mostrato che l'efficacia di una politica, e quindi di un leader che fissa diverse politiche, sar\u00e0 sigmoidalmente legata al livello di approvazione associato a quella politica o a quel leader. C'\u00e8 un livello di accettazione al di sotto del quale l'efficacia \u00e8 molto bassa e al di sopra del quale \u00e8 molto alta. Pi\u00f9 di un candidato potrebbe essere collocato nella regione efficace, o tutti i candidati potrebbero essere collocati nella regione inefficace. Il voto per approvazione tenta di assicurare che venga selezionato il candidato con la maggiore approvazione, massimizzando la possibilit\u00e0 che le politiche risultanti saranno efficaci.\nTipi di schede.\nLe schede di approvazione possono essere almeno di quattro tipi, parzialmente distinti. Il tipo pi\u00f9 semplice \u00e8 una scheda bianca dove sono scritti a mano i nomi dei candidati appoggiati. Una scheda pi\u00f9 strutturata contiene l'elenco di tutti i candidati e consente di tracciare un segno o una parola accanto ad ogni candidato appoggiato. Una terza scheda pi\u00f9 analitica pu\u00f2 elencare i candidati e dare due opzioni per ciascuno. (Le schede con le liste di candidati possono includere spazi per scrivere anche altri candidati.)\nTutte e quattro le schede sono intercambiabili. Le schede pi\u00f9 strutturate possono aiutare i votanti ad esprimere voti pi\u00f9 chiari, in modo da conoscere meglio tutte le loro opzioni. Il formato S\u00ec/No pu\u00f2 aiutare a rilevare un voto nullo quando un candidato non \u00e8 contrassegnato e consentire al votante una seconda opportunit\u00e0 per confermare la correttezza dei segni apposti sulla scheda."}
{"id": "1236101", "revid": "85595438", "url": "https://it.wikipedia.org/wiki?curid=1236101", "title": "Rete elettrica di potenza", "text": "In ingegneria elettrica una rete elettrica di potenza pu\u00f2 essere considerata come un insieme di elementi connessi tra di loro in vario modo, con lo scopo di sfruttare la generazione di energia elettrica per poter distribuire poi la medesima energia a uno o pi\u00f9 utilizzatori (utenti della rete elettrica di potenza).\nConsiderando la generazione come inizio e l'utenza come fine della rete elettrica di potenza si possono distinguere:\nSi distingue dalle reti elettriche a bassa potenza o energia che sono tipicamente gli impianti elettrici degli edifici."}
{"id": "1236103", "revid": "790642", "url": "https://it.wikipedia.org/wiki?curid=1236103", "title": "Amursk", "text": "Amursk (in lingua russa A\u043c\u0443\u0440\u0441\u043a) \u00e8 una citt\u00e0 della Russia che si trova nella siberia sudorientale, nel Kraj di Chabarovsk. La citt\u00e0 \u00e8 situata sulla sponda sinistra del fiume Amur, a 60 chilometri a sud dalla citt\u00e0 di Komsomol'sk-na-Amure ed \u00e8 capoluogo dell'Amurskij rajon.\nStoria.\nAmursk \u00e8 una citt\u00e0 molto recente, poich\u00e9 \u00e8 stata fondata nel secondo dopoguerra. I primi edifici ad Amursk furono costruiti sulla sponda sinistra del fiume Amur nel 1958. Poco a poco, col passare degli anni, la citt\u00e0 si svilupp\u00f2 per numero di abitanti e sorsero le prime industrie della citt\u00e0. Amursk ricevette lo status di citt\u00e0 nel 1973.\nPopolazione.\nLa popolazione di Amursk \u00e8 raddoppiata in 34 anni (dal 1968 al 2002). Infatti, nel 1968 contava circa 25.000 abitanti, mentre nel 2002 quasi 50.000."}
{"id": "1236104", "revid": "399", "url": "https://it.wikipedia.org/wiki?curid=1236104", "title": "Pasquale La Rotella", "text": "Biografia.\nPasquale La Rotella incominci\u00f2 a studiar musica a soli quattro anni, suonando il flauto durante le feste nella banda musicale della sua citt\u00e0, nella quale il ragazzo fu accolto dal direttore, Maestro Nicola Bellezza, che not\u00f2 presto il talento del ragazzo. Il giovane Pasquale frequent\u00f2 poi il Conservatorio di Napoli.\nA soli tredici si diplom\u00f2 in flauto prosegu\u00ec gli studi per diplomarsi in pianoforte, organo e composizione. Nel 1896, all'et\u00e0 di soli sedici anni, diresse la sua prima stagione lirica al teatro Umberto I di Bitonto. Il 20 gennaio del 1900 quando aveva 20 anni present\u00f2 la sua prima opera \"Ivan\" al teatro Piccinni di Bari. Un anno dopo vinse il concorso per direttore della \"Schola Cantorum\" di Bari dove divenne maestro con uno stipendio di 1 lira l'anno. Il 14 febbraio del 1903 fu invitato all'inaugurazione del teatro Petrone.\nIl 9 maggio 1912 fu iniziato in Massoneria nella Loggia \"Caprera\" di Bari.\nIl maestro La Rotella ottenne risultati ancora pi\u00f9 soddisfacenti grazie alle vittorie con Mascagni, Puccini, Cilea, Fianchetti, Riccardo Zandonai, D'Annunzio. Al Teatro \"Dal Verme\" di Milano Tullio Serafin diresse \"Fasma\" di La Rotella. Fasma fu anche il nome che Serafin diede alla figlia morta all'et\u00e0 di nove anni. Nel 1933 divenne direttore stabile a Montecarlo, dove dirigevano in quegli anni celebri direttori d'orchestra come Toscanini, Mitropulos e Bruno Walter.\nIl 22 maggio del 1946 diresse al Teatro Umberto I di Bitonto \"La Traviata\" per commemorare Giuseppe Verdi.\nNel 1948 all'Op\u00e9ra de Nice fu rappresentata la sua ultima opera, estremo frutto della stagione tardo-verista: \"Manuela\".\nNel 1957 Pasquale La Rotella torn\u00f2 nuovamente a Bitonto per commemorare un grande musicista bitontino: Tommaso Traetta. Mor\u00ec a Bari il 20 marzo del 1963 all'et\u00e0 di 83 anni."}
{"id": "1236106", "revid": "144796", "url": "https://it.wikipedia.org/wiki?curid=1236106", "title": "Museo dell'Orangerie", "text": "Il mus\u00e9e de l'Orangerie si trova a Place de la Concorde a Parigi; \u00e8 un museo di pittura impressionista e post-impressionista. La galleria \u00e8 situata lungo la Senna, nell'antica orangerie del Palazzo delle Tuileries.\nStoria.\nL'edificio fu costruito nel 1852 dall'architetto Firmin Bourgeois e completato dal suo successore Ludovico Visconti, per ospitare gli alberi di arance del giardino delle Tuileries. Usato dalla Terza Repubblica nel diciannovesimo secolo come deposito dei beni, ospedale e luogo di alloggio provvisorio per i soldati mobilitati, \u00e8 anche stato utilizzato come casa dello sport, della musica e di eventi patriottici. Inoltre era un luogo dove fare mostre sull'industria, animali, piante, in aggiunta a rare mostre di dipinti. Nel 1921 l'Orangerie divent\u00f2 un annesso del museo di Luxemburg.\nA Claude Monet fu richiesto di donare dei pannelli decorativi al governo francese come monumento per la fine della prima guerra mondiale, e l'ex politico (e caro amico di Monet) Georges Cl\u00e9menceau sugger\u00ec che i quadri fossero installati nella da poco disponibile Orangerie (invece che al Jeu de Paume, il quale aveva pareti pi\u00f9 piccole, o, come era stato precedentemente pensato, a un annesso al Museo Rodin). Il 12 aprile 1922 Claude Monet firm\u00f2 il contratto di donazione al governo francese delle \"Nymph\u00e9as\", serie di pannelli decorativi dipinti su tela con destinazione nelle ridisegnate stanze ovali all'Orangerie. I lavori iniziarono nel 1922 e sembra che finirono l'anno seguente. Non intenzionato a lasciare la sua ultima opera d'arte, questi quadri rimasero con Monet fino alla sua morte, il 5 dicembre 1926.\nIl 31 gennaio 1927 si raggiunse l'accordo per montare i pannelli (con un processo che prevedeva l'incollare le tele direttamente al muro) e furono installati il 26 marzo di quell'anno. Infine il 17 maggio 1927 il Museo dell'Orangerie apre al pubblico le sale al pian terreno delle \"Ninfee\".\nIl museo ospita anche dal 1965 la collezione Walter-Guillaume, di arte impressionista.\nIl museo \u00e8 stato chiuso al pubblico dalla fine di agosto 1999 fino al maggio 2006, per riorganizzare le opere e la loro disposizione.\nIl museo espone opere di: Paul C\u00e9zanne, Henri Matisse, Amedeo Modigliani, Claude Monet, Pablo Picasso, Pierre-Auguste Renoir, Henri Rousseau, Alfred Sisley, Maurice Utrillo e altri.\n\u00c8 sede di importanti mostre temporanee. Per migliorare e trovare nuove sinergie, da alcuni anni si \u00e8 formalmente unito al Museo d'Orsay col quale ora costituisce un unico polo museale gestito da un unico direttore (nel 2016 Guy Cogeval)."}
{"id": "1236112", "revid": "729019", "url": "https://it.wikipedia.org/wiki?curid=1236112", "title": "Isola di Brownsea", "text": "L'Isola di Brownsea (Brownsea Island in inglese) \u00e8 un'isola situata nella regione Sud Est dell'Inghilterra, all'interno del porto di Poole.\nRobert Baden-Powell ha tenuto qui il primo campo scout sperimentale nel 1907 e l'isola ora \u00e8 conosciuta universalmente come il luogo di nascita dello Scautismo e del Guidismo. Durante l'agosto del 2007 ha ospitato uno degli eventi pi\u00f9 importanti del centenario dello scautismo.\nBrownsea offre una gamma molto varia ed interessante di habitat per la flora e di fauna. Vedere la fauna selvatica nel proprio ambiente naturale non \u00e8 sempre facile, ma con pazienza e l'osservazione attenta, \u00e8 possibile vedere gli scoiattoli rossi, i cervi di Sika e una grande variet\u00e0 di uccelli.\nSull'isola sono presenti due laghi d'acqua dolce situati all'estremit\u00e0 superiore della valle centrale.\nLa costa a Brownsea \u00e8 sabbiosa tranne l'estremit\u00e0 occidentale dell'isola che \u00e8 rocciosa.\nCi sono pi\u00f9 di sessanta tipi di alberi su Brownsea, la maggior parte dei quali \u00e8 stata piantata. Nella valle centrale sono presenti la quercia, il faggio, l'agrifoglio. Gli alberi introdotti includono il sicomoro, il castagno e alcune variet\u00e0 di conifere. Nel 1930 ci furono degli incendi sull'isola e in queste zone predomina la presenza del pino di Scots e del pino marittimo.\nL'isola \u00e8 accessibile solo tramite il traghetto, o con imbarcazioni private. Nel 2002 ebbe 105\u00a0938 visitatori. Il nome dell'isola viene da \"Br\u016bnoces \u012beg\" che in antico inglese vuol dire \"Isola di Br\u016bnoc\"."}
{"id": "1236119", "revid": "580197", "url": "https://it.wikipedia.org/wiki?curid=1236119", "title": "Selezione della citt\u00e0 organizzatrice dei Giochi della XXX Olimpiade", "text": "Per l'organizzazione della XXX Olimpiade il Comitato Olimpico Internazionale (CIO) riconobbe come \"applicant cities\" ben nove citt\u00e0. Tra queste vennero selezionate solo cinque candidate ufficiali: Londra, Parigi, New York, Mosca e Madrid. Alla fine risult\u00f2 vincitrice Londra.\n\"Applicant cities\".\nL'ultima data utile per inviare le richieste di candidatura al CIO era il 15 luglio 2003, mentre venne fissato al 15 gennaio 2004 il limite massimo per la presentazione dei questionari di prima fase.\nAttraverso di essi il CIO pot\u00e9 stilare una prima classifica, basandosi su votazioni relative alle singole sezioni del questionario, opportunamente pesate. Le sezioni riguardavano temi quali: supporto politico e della popolazione, infrastrutture generali, infrastrutture sportive, villaggio olimpico, ambiente, ricettivit\u00e0 alberghiera, trasporti, sicurezza, esperienza passata, finanze e riutilizzo futuro dei siti olimpici. Solo con una votazione complessiva pi\u00f9 che sufficiente sarebbe stato possibile considerare la citt\u00e0 capace di organizzare i Giochi, e quindi di entrare a far parte della \"shortlist\" di citt\u00e0 candidate ufficiali. Il 18 maggio 2004 vennero annunciate le votazioni, riportate nella tabella qui a fianco.\nLa vera sorpresa fu l'ottimo piazzamento di Madrid, mentre delusero un poco le prestazioni di New York. Sebbene provenienti da grandi citt\u00e0, le candidature brasiliana, turca e cubana non riuscirono a raggiungere gli standard richiesti dal CIO per l'organizzazione di una Olimpiade estiva.\nSolo le prime cinque quindi poterono aggiungere al proprio logo i cinque cerchi olimpici e la dicitura \"candidate city\".\nQui di seguito i logo delle \"applicant cities\" che non hanno potuto continuare il percorso di candidatura a causa della selezione appena descritta.\nVotazione finale.\nLa citt\u00e0 organizzatrice dei Giochi della XXX Olimpiade venne scelta durante il 117\u00ba congresso del CIO, svoltosi a Singapore dal 2 al 9 luglio 2005. Il 6 luglio si tenne l'elezione della citt\u00e0 organizzatrice. La sessione inizi\u00f2 con la presentazione dei progetti, degli obiettivi e delle filosofie di candidatura delle cinque citt\u00e0 candidate, secondo il seguente ordine: Parigi, New York, Mosca, Londra e Madrid. Le votazioni vennero avviate subito dopo il resoconto della commissione di valutazione delle candidature.\nDei 116 membri del CIO, 17 non parteciparono al primo turno delle votazioni: il presidente Jacques Rogge, che scelse di non votare, i 13 membri dei cinque comitati olimpici aventi citt\u00e0 candidate, il bulgaro Ivan Slavkov, che era stato sospeso, e due altri membri che erano assenti alla sessione. Nei turni successivi potevano votare anche i membri dei comitati olimpici delle citt\u00e0 candidate che venivano eliminate dalla votazione. Dai primi tre turni di votazione vennero eliminate, nell'ordine, Mosca, New York e Madrid, lasciando cos\u00ec in corsa solo Londra e Parigi. Nell'ultima votazione, quella decisiva, venne votata e, successivamente, annunciata come organizzatrice dei Giochi della XXX Olimpiade la capitale britannica per 54 voti, quattro in pi\u00f9 della capitale francese."}
{"id": "1236124", "revid": "367445", "url": "https://it.wikipedia.org/wiki?curid=1236124", "title": "West", "text": "Il termine west (\"ovest\" in inglese), o far west (lontano ovest) indica i territori degli Stati Uniti d'America (grosso modo a ovest del Mississippi) in particolare nel periodo della loro progressiva occupazione da parte degli statunitensi o immigrati bianchi, pi\u00f9 o meno lungo tutto il XIX secolo.\nNell'immaginario americano rappresentava anche un ideale; una terra di frontiera, tutta da esplorare e costruire, dove la legge e l'ordine sociale ancora non erano arrivati e dove si poteva essere liberi. Rappresentava anche il prototipo di una conquista sudata metro dopo metro, a dispetto di condizioni ambientali e naturali non sempre propizie, e quindi frutto della forza di volont\u00e0 e di quella delle armi.\nNella storia del West sono infatti spesso narrate le vicende dei pionieri, degli esploratori (\"scout\" o \"mountain man\"), dei cowboy, dei banditi, dei criminali, degli sceriffi, dei militari, dei cercatori d'oro, dei pellegrini di chiese, di sette e movimenti religiosi (come per esempio i mormoni, gli anabattisti e i metodisti) e naturalmente dei nativi americani.\nStoria.\nLe piste dei pionieri.\nL'esplorazione di nuovi territori e il loro sfruttamento economico portarono numerosi pionieri a spingersi sempre pi\u00f9 a ovest alla ricerca di terre da coltivare, di oro, di pellicce e di allevamento del bestiame, creando una serie di piste (\"trail\") che per decenni guidarono numerose carovane dagli Stati della costa orientale alle regioni impervie dell'interno fino alle coste del Pacifico dell'Oregon e della California.\nTra le principali piste storiche si ricordano:\nLa figura del \"Cowboy\".\nIl grande business del bestiame inizi\u00f2 dopo la guerra civile americana. A causa della guerra le mandrie furono abbandonate nelle mani delle donne e dei bambini e pascolavano confuse, non distinguendosi perch\u00e9 prive di marchio e poco curate. Per riorganizzare le file delle mandrie venne ideata una nuova figura professionale, formata da giovani di et\u00e0 compresa tra i 18 e i 25 anni, valenti cavallerizzi chiamati cowboy. Il loro mestiere era monotono ma pericoloso e imponeva un rapporto di ubbidienza e di fiducia con il datore di lavoro.\nL'abbigliamento era pratico per le attivit\u00e0 da svolgere e comodo anche per dormire, dato che spesso non si cambiavano nemmeno gli abiti per la notte.\nEra costituito da cappello a larghe falde utile per ripararsi dalle intemperie, camicia di lana, fazzoletto al collo per coprire la bocca dalla polvere, gilet con innumerevoli tasche, gambali di pelle per proteggere le gambe, guanti per evitare bruciature, stivali stretti, appuntiti, col tacco alto, alquanto scomodi per camminare, attivit\u00e0 per altro secondaria nella vita del cowboy. Fondamentale era la sella, vero vanto del cowboy che doveva essere la pi\u00f9 comoda possibile. Gli strumenti di lavoro erano la frusta di cuoio e il lazo.\nGli impegni annuali fondamentali erano i raduni per marchiare i capi e i lunghi trasferimenti verso le citt\u00e0, centri di commercio del bestiame.\nDurante le estenuanti marce, per tranquillizzare le bestie, i cowboy intonavano qualche canto, che avrebbe gettato le basi della futura musica country. Quando la carovana arrivava a destinazione i cowboy cercavano di svagarsi nei saloon e nei quartieri a luci rosse. Una parte della cinematografia ha deformato molte caratteristiche, molte usanze dei cowboy: sembra appurato che furono ben pochi i duelli inscenati dai cowboy, che anzi, trascorrevano il minor tempo possibile nelle citt\u00e0, dovendo occuparsi soprattutto del bestiame.\nCol passare del tempo agli allevatori vennero sempre pi\u00f9 a mancare le terre dove far pascolare le mandrie, a causa della voracit\u00e0 dei coloni, e questi contrasti sfociarono in vere e proprie battaglie. In seguito anche le lunghe marce furono abolite per motivi sanitari e la pratica dell'allevamento venne sostituita dal pi\u00f9 comodo ranch. Lentamente, ma inesorabilmente, la figura professionale del cowboy tramont\u00f2, e sopravvisse solo nelle pagine artistiche, in quelle letterarie e nei rodei.\nLa gestione della giustizia nel \"far west\" fu per davvero improntata al \"fai da te\", per\u00f2 i regolamenti venivano rispettati e i banditi erano una sparuta minoranza. Jesse James oper\u00f2 realmente con una sua banda verso gli anni settanta dell'Ottocento. Un'altra figura reale \u00e8 quella di Billy the Kid, che scaten\u00f2 una faida di notevoli proporzioni prima di essere ucciso dallo sceriffo Pat Garrett in circostanze tutt'oggi non completamente chiarite.\nI nativi americani.\nNelle Grandi Pianure vivevano molte trib\u00f9 nomadi, che basavano la propria economia e sopravvivenza sul bisonte. La loro arte preferita era la pittura a sfondo religioso ed epico. I disegni raffiguravano animali come l\"'Uccello del Tuono\" che li mettevano in comunicazione con gli Spiriti sovrannaturali o racconti e leggende da tramandare. Tutte le trib\u00f9 erano dedite alla produzione di ornamenti, quali perline colorate e conchiglie decorative.\nFu l'introduzione del cavallo ad opera degli europei, o il ritorno dello stesso, a segnare una svolta epocale nello stile di vita degli Indiani, che da sedentari, costruttori anche di citt\u00e0-fortezza, divennero nomadi e da agricoltori si trasformarono in cacciatori.\nL'animale preferito divenne il bisonte, del quale gli Indiani sfruttavano proprio tutto: la carne veniva consumata subito o conservata; la pelle veniva conciata dalle donne e trasformata in abiti, mocassini, e nel rivestimento delle tende; dalle ossa, dagli zoccoli e dalle corna producevano utensili; nonostante questi usi, gli Indiani non si lasciavano andare a razzie e uccidevano solo un numero di animali necessario per la sopravvivenza di entrambi.\nGli spostamenti delle trib\u00f9 causarono attriti e conflitti fra le varie nazioni indiane. La guerra era interpretata come un mezzo per procurarsi onore e prestigio. Le vittime degli scontri erano limitate poich\u00e9 non era tanto importante l'uccisione del nemico, quanto toccarlo con un'asta, permettendogli poi di scappare. Alcuni storici (vedi bibliografia: Viviana Zarbo, \"Storia del Far West\"), attribuiscono agli Inglesi e agli spagnoli l'origine dell'usanza dello scalpo, in quanto doveva servire come prova della reale uccisione di un nativo per ottenere un compenso.\nInizialmente le armi degli Indiani erano primitive: arco, frecce, lancia, scudo e bastone, il tomahawk; ma con l'arrivo dei bianchi cambiarono il modo e gli strumenti di fare le guerre.\nIl capo del gruppo veniva scelto per meriti di guerra o familiari o per conoscenze religiose, o per abilit\u00e0 dialettica e oratoria; le decisioni venivano prese all'unanimit\u00e0, tranne che per gli Apache presso i quali i capi avevano poteri decisionali.\nIl capo religioso era lo sciamano, nome di origine siberiana, che significa \"colui che \u00e8 sconvolto\"; era in grado di conoscere metodi e riti per curare malattie poich\u00e9 aveva ricevuto dal Grande Spirito particolari poteri. La religiosit\u00e0 era di tipo animista, infatti qualunque cosa era animata da un essere sovrannaturale e la struttura sociale era priva di propriet\u00e0 privata e accumulazione. Il misticismo era costituito da sogni, visioni e riti come la danza del sole.\nIl bambino, addestrato sin da piccolo ai giochi di caccia, attendeva l'et\u00e0 di 8 anni circa per assumere un ruolo nella trib\u00f9; questo accadeva grazie ad un messaggio trasmesso dagli Spiriti che interpretato dagli sciamani delineava il suo futuro. Una volta divenuto guerriero poteva sposarsi.\nEra prevista la poligamia, dato il maggior numero di donne rispetto agli uomini. Sin da piccoli imparavano, in aggiunta, il linguaggio dei gesti, comune a tutte le trib\u00f9, i segnali di fumo e degli specchi.\nNelle pianure vivevano i Sioux, gli Cheyenne, i Pawnee; a Nord vi erano gli Arapaho, mentre a Sud vi erano i Comanche, i Kiowa, e ancora pi\u00f9 a Sud gli Apache e i Navajo.\nLe guerre indiane.\nGi\u00e0 a partire dal XVIII secolo i coloni ebbero problemi con i nativi e innumerevoli furono le loro guerre, ma solo dopo il 1860 si ebbero le battaglie pi\u00f9 dure, epiche e conclusive. La situazione raggiunse uno stato critico nel 1848, perch\u00e9 a causa della scoperta dell'oro in California migliaia di cercatori attraversarono i territori dei Sioux facendo da apripista alle rotaie della nascente linea ferroviaria nazionale. Ma quando nel 1862 i Sioux Santee del Minnesota furono sottomessi, la situazione precipit\u00f2 ulteriormente, in quanto tutte le trib\u00f9 Sioux e anche altri popoli Indiani si ribellarono. Il primo assalto lo fece il terzo Reggimento sugli Cheyenne guidati da Black Kettle, i quali nel 1864, pur volendo trattare e riappacificarsi, furono sterminati.\nNel 1865 fu proclamata la resa dei \"Sudisti\" e perci\u00f2 la fine della guerra civile americana; i coloni disposero da quel momento di un esercito compatto e pi\u00f9 numeroso. La prima guerra indiana dur\u00f2 due anni circa e le operazioni iniziarono nell'agosto del 1866: i Sioux guidati da Cavallo Pazzo ottennero, inizialmente, brillanti vittorie e a nulla valsero le spedizioni dei militari. Per un po' le due parti andarono avanti a forza di accordi e patti infranti e di controffensive sterili, come quella invernale promossa dal generale Sheridan a causa della errata strategia tentata: battaglia regolare contro guerriglia dei nativi. Una svolta si ebbe quando, il tenente colonnello Custer intercett\u00f2 gli Cheyenne sul fiume \"Washita\" e ; in seguito a questo episodio, gli Indiani decisero di accettare la resa incondizionata. Le trib\u00f9 meridionali non crearono problemi per almeno altri cinque anni.\nLe mandrie dei bisonti stavano scomparendo e dal 1875 i Comanche e i Kiowa si allearono con i Sioux; poco prima i lavori della ferrovia subirono uno stop temporaneo, una epidemia di febbre gialla infuri\u00f2 in Missouri e una invasione di cavallette sconvolse il \"Midwest\" dando fiato ai predicatori del nuovo mondo. Il governo cerc\u00f2 di comprare nuovi territori con il beneplacito di Nuvola Rossa ma con il dissenso dei Sioux, cos\u00ec nel 1876 part\u00ec la seconda grande spedizione formata da tre contingenti atta a rastrellare la zona compresa tra North Platte e Yellowstone.\nLa spedizione fu organizzata maldestramente, al punto che raramente le comunicazioni fra i tre gruppi furono valide; inoltre l'entit\u00e0 numerica dei guerrieri nativi era stata fin troppo sottostimata, le ricognizioni dell'esercito si rivelarono insufficienti e fallaci, infine anche la buona sorte fu avversa e \"Custer\" si lasci\u00f2 prendere la mano dall'ambizione, dal desiderio di riscattarsi e di riabilitarsi e dalla testardaggine. Nello scontro decisivo i nativi dapprima neutralizzarono la prima colonna, poi si prepararono ad attaccare la seconda scegliendo un campo di battaglia a loro congeniale: la valle del \"Little Bighorn\". Custer non rispett\u00f2 le consegne commettendo l'errore che cost\u00f2 la vita a lui e ai suoi uomini; segu\u00ec invece le tracce di un campo indiano in movimento protetto da oltre cinquemila guerrieri. La manovra di attacco di Custer fu facilmente sventata dai nativi che guidati da Cavallo Pazzo sterminarono l'intero gruppo di Custer, mentre i rinforzi attesi dal tenente colonnello non arrivarono mai.\nNonostante la clamorosa vittoria di Little Bighorn le sorti della guerra arrisero agli americani, poich\u00e9 a causa della falcidia dei bisonti gran parte degli Indiani si stava arrendendo. Lo stesso Cavallo Pazzo fu catturato dopo una spietata caccia ai suoi danni e nonostante l'aiuto di Piccolo Grande Uomo mor\u00ec trafitto da un soldato. L'ultimo baluardo di libert\u00e0 per gli Indiani fu il gruppo Sioux guidato da Toro Seduto che per\u00f2 ebbe vari conflitti con i suoi uomini e fu allontanato dalla riserva dopo la tourn\u00e9e effettuata assieme a Buffalo Bill.\nNel 1889 si diffusero nuovi moti di ribellione indotti dal profeta indiano Wovoka che sostenne la sua capacit\u00e0 di evocare il Grande Spirito grazie alla danza chiamata \"Ghost Dance (danza del Fantasma)\". Lo Spirito avrebbe dovuto compiere una lunga serie di miracoli, che non si avverarono e anzi nel furore provocato dai disordini successivi perse la vita pure Toro Seduto, ucciso da una mano indiana. Nel 1894 il governo dichiar\u00f2 chiusa la frontiera, anche se il governo continu\u00f2 ad assegnare terre libere ai coloni fino al 1911.\nTerritorio, clima e fauna.\nIl West si estende al di l\u00e0 del fiume Mississippi e della catena dei monti Allegheny giungendo fino alle Montagne Rocciose. \nSi pu\u00f2 suddividere in tre grandi zone: le \"Basse Terre Centrali\", le \"Pianure Osage\" e le Grandi Pianure.\nLe Basse Terre Centrali si estendono oltre gli Appalachi, intorno ai Grandi Laghi fino ad Ovest alla valle del Missouri. Si caratterizzano per le basse altitudini, per la grande estensione. Il clima \u00e8 temperato e continentale, con l'inverno freddo e nevoso e l'estate calda e piovosa.\nLe Grandi Pianure sono un territorio vasto 4000 chilometri racchiuso fra il Canada a Nord ed il Golfo del Messico a Sud e le Montagne Rocciose ad Ovest. Il clima \u00e8 semiarido, con scarse precipitazioni, per lo pi\u00f9 primaverili, che determinano una vegetazione stepposa; gli inverni sono secchi. Frequenti sono le tempeste durante le quali (specialmente se trattasi di tornado) i venti possono raggiungere i 500 chilometri orari.\nFauna.\nLa fauna delle praterie era caratterizzata, prima della conquista dei bianchi, soprattutto dalle grandi mandrie del bisonte americano. Nel 1550 circa si diffusero i cavalli portati dagli spagnoli: scappati dai recinti o razziati dagli indiani, i cavalli vennero ben presto addomesticati dai nativi e il loro impiego determin\u00f2 diverse modificazioni dei loro stili di vita, non ultimo le mandrie di bisonti subirono ridimensionamenti importanti che spinsero alla ricerca non solo di altri pascoli, ma anche di altre forme di sussistenza, come l'agricoltura.\nAttualmente, la consistenza numerica del bisonte americano \u00e8 valutata intorno a 40.000 esemplari mentre i mustang contano una cifra che oscilla tra 40.000 e 100.000 unit\u00e0 (secondo le fonti pubblicate da Wikipedia stessa nello voci specifiche).\nSono molto diffusi gli animali scavatori, come le talpe, i conigli, le lepri, i cinomi, i furetti, i tassi, le linci, le volpi e i cani; scorrazzano ancora adesso i coyote e i bobcat.\nNella zona delle Montagne Rocciose vivono alci, cervi, wapiti, bighorn, antilocapre, capre, baribal, puma e lupi. Vivono l\u00ec anche alcuni piccoli mammiferi come il procione, la moffetta, l'opossum, l'ursone, la martora americana, la lontra e il castoro. Un discorso a parte merita l'orso bruno (grizzly), che un tempo popolava tutto il continente settentrionale dal Canada centrale fino al Messico settentrionale ed ora vive solo in zone circoscritte e in pochi esemplari rimasti. Nelle regioni desertiche vivono, tra gli altri, roditori e serpenti a sonagli. Nei cieli volano molte specie di uccelli, soprattutto corvi e diversi tipi di rapaci, tra cui l'aquila reale, il falco pellegrino, l'aquila di mare testabianca, la poiana codarossa, il falco della regina, la poiana di Harris e il falco sacro. Il condor della California era quasi estinto negli anni '50 del '900, ma grazie ai programmi di allevamento in cattivit\u00e0 e rilascio in natura \u00e8 aumentato di numero."}
{"id": "1236125", "revid": "56818", "url": "https://it.wikipedia.org/wiki?curid=1236125", "title": "Far west", "text": ""}
{"id": "1236127", "revid": "400694", "url": "https://it.wikipedia.org/wiki?curid=1236127", "title": "Selvaggio West", "text": ""}
{"id": "1236130", "revid": "155634", "url": "https://it.wikipedia.org/wiki?curid=1236130", "title": "Serie A1 1984-1985 (pallacanestro maschile)", "text": "Il campionato di Serie A1 di pallacanestro maschile 1984-1985 \u00e8 stato il sessantatreesimo organizzato in Italia.\nIl campionato \u00e8 diviso in 2 fasi. Nella prima, di classificazione, le 16 squadre si incontrano in un girone all'italiana con partite di andata e ritorno. La vittoria vale 2 punti, la sconfitta 0. Alla seconda fase partecipano le prime 8 squadre classificate insieme alle prime 4 classificate in Serie A2. Le 12 formazioni si incontrano nei play-off scudetto, con sfide al meglio delle 3 gare. La squadra meglio posizionata durante la stagione regolare gioca l'eventuale spareggio in casa. Le ultime 4 classificate della prima fase retrocedono in Serie A2.\nIn questa edizione del campionato \u00e8 stato introdotto in Italia il tiro da 3 punti."}
{"id": "1236134", "revid": "767487", "url": "https://it.wikipedia.org/wiki?curid=1236134", "title": "Luke and the Rural Roughnecks", "text": "Luke and the Rural Roughnecks \u00e8 un cortometraggio muto del 1916 prodotto e diretto da Hal Roach. Interpretato da Harold Lloyd, il film fa parte della serie di comiche che avevano come protagonista il personaggio di Lonesome Luke.\nTrama.\nLuke fa il fabbro. Insieme al suo capo, insegue un rivale che gli ha soffiato la ragazza. Il tutto finisce in una rissa nel fango.\nProduzione.\nIl film fu girato dal 30 novembre al 15 dicembre 1915, prodotto dalla Rolin Films (con il nome Phunphilms)\nDistribuzione.\nDistribuito nelle sale il 1\u00ba marzo 1916 dalla Path\u00e9 Exchange. Copia della pellicola \u00e8 conservata negli archivi della Fundacion Cinematica Argentina."}
{"id": "1236137", "revid": "56818", "url": "https://it.wikipedia.org/wiki?curid=1236137", "title": "Vecchio west", "text": ""}
{"id": "1236139", "revid": "599013", "url": "https://it.wikipedia.org/wiki?curid=1236139", "title": "Pepe (calciatore)", "text": "Dopo aver esordito nel Mar\u00edtimo, \u00e8 emerso a livello internazionale vestendo la maglia del Porto, con cui ha vinto tre campionati portoghesi, due Coppe del Portogallo, una Supercoppa di Portogallo e una Coppa Intercontinentale. Ha legato la sua carriera con i club principalmente al Real Madrid, con cui, nell'arco di dieci stagioni, ha vinto tre campionati spagnoli, due Coppe di Spagna, due Supercoppe di Spagna, tre UEFA Champions League, una Supercoppe UEFA e due Mondiali per club.\nCon la nazionale portoghese ha partecipato a tre campionati del mondo (2010, 2014 e 2018), a quattro campionati d'Europa (2008, 2012, 2016 e 2020) \u2013 vincendo quello del 2016, primo titolo ottenuto dal Portogallo \u2013, a una Confederations Cup (2017) e alla fase finale di una Nations League (2018-2019) \u2013 vincendo anche quest'ultima.\nCaratteristiche tecniche.\nDifensore arcigno, in possesso di grande forza fisica, \u00e8 stato spesso criticato per il suo gioco duro e per la sua antisportivit\u00e0.\nCarriera.\nClub.\nMar\u00edtimo e Porto.\nPepe inizia la propria carriera nella squadra del Corinthians Alagoano sua citt\u00e0 natale, in Brasile, poi fu trasferito a diversi club di secondo livello in Portogallo. Qui inizia tra le riserve del Maritimo fino al 2002. Gioca poi per due stagioni nella prima squadra del club portoghese dove ottiene 66 partite e 3 gol fra campionato e coppa. Nell'estate 2003 sembrava vicino a trasferirsi allo Sporting Lisbona (dove gli fu concesso di allenarsi per un breve periodo), ma i due club non hanno trovato un accordo.\nNell'estate del 2004 passa al Porto per \u20ac 1.000.000 dove si distingue per le sue ottime abilit\u00e0 difensive. Pepe milita nel Porto per tre stagioni dove vince per due volte la Primeira Liga, due volte la Coppa di Portogallo e una volta la Supercoppa portoghese, Pepe con il Porto totalizza in queste tre stagioni 88 presenze e 3 gol.\nReal Madrid.\nIl 10 luglio 2007, Pepe ha firmato un contratto di cinque anni con il Real Madrid, per la cifra di \u20ac 30 milioni. Nella prima stagione Pepe gioca solo 19 partite (0 gol) con il club spagnolo che per\u00f2 vince la Primera Divisi\u00f3n. Gioca la seconda stagione da titolare totalizzando 26 gare solo in campionato e 32 in totale ma ancora senza gol. La stagione successiva a causa di un infortunio gioca solo 10 partite segnando il suo primo gol con il Real Madrid e unico gol nella stagione 2009-2010 in una partita in trasferta contro il Deportivo de La Coru\u00f1a nella vittoria per 1-0.\nNelle ultime giornate del campionato 2008-2009 Pepe viene squalificato per 10 giornate a seguito dei calci dati a Javier Casquero e del pugno dato a Juan \u00c1ngel Alb\u00edn, giocatori del Getafe, e degli insulti alla terna arbitrale. Il 27 aprile 2011, nella gara di semifinale di UEFA Champions League contro i rivali del Barcellona, viene espulso nel secondo tempo per un fallo su Dani Alves, lasciando il in 10, la gara finir\u00e0 sul 2-0 per i blaugrana.\nNella stagione 2010-2011 vince la Coppa del Re con il Real Madrid battendo in finale i rivali del Barcellona nel secondo tempo supplementare con un gol di Cristiano Ronaldo.\nIl 12 giugno 2011 firma un nuovo contratto fino al 2016 con i blancos. Inizia la stagione vincendo la Supercoppa di Spagna 2012 nella doppia sfida contro il Barcellona. Nel maggio del 2014 vince Champions League con il (la decima del club), mentre a dicembre vince anche il Mondiale per Club. Il 21 agosto 2015 prolunga il proprio contratto con il Real fino al 2017. Il 28 maggio 2016 vince nuovamente la Champions League edizione 2015-2016. L'anno successivo si aggiudica sia il campionato, che la Champions League. Si svincola dal Real Madrid nel giugno 2017.\nBe\u015fikta\u015f.\nIl 5 luglio 2017, dopo dieci anni nelle file dei madrileni, firma un contratto biennale con opzione per una terza stagione con i turchi del , per uno stipendio di 9,5 milioni di euro l'anno oltre a un bonus alla firma aggirantisi fra gli 1,5 e i 3 milioni di euro e a un compenso di 4.000 euro per ogni partita giocata. Debutta il 6 agosto 2017, nella partita di Supercoppa di Turchia persa per 1-2 a Samsun contro il . Il 13 agosto segna il primo gol con il club turco, in una gara di campionato contro l'.\nIl 17 dicembre 2018 la squadra turca rende noto che il contratto \u00e8 stato rescisso consensualmente. Pepe decide di versare a proprie spese l'ultima mensilit\u00e0 ad alcuni impiegati del club fra cui cuochi, giardinieri e autisti, per aiutare il club, in una situazione finanziaria critica. Chiude l'esperienza turca con 52 presenze e 7 reti (di cui 2 nei turni preliminari dell'Europa League 2018-2019) in tutte le competizioni.\nRitorno al Porto.\nL'8 gennaio 2019 si accorda con il Porto, con cui sigla un contratto di due anni e mezzo, facendo ritorno nel club dopo dodici anni.\nNazionale.\nNell'agosto 2007 ha ottenuto la cittadinanza portoghese. Non avendo mai giocato per alcuna rappresentativa nazionale brasiliana, nel 2008 \u00e8 stato convocato dal CT della Nazionale portoghese Luiz Felipe Scolari per disputare l'Europeo 2008.\nNonostante il grave infortunio del dicembre 2009, ha fatto parte della formazione portoghese per il Mondiale 2010.\nNel giugno del 2012 il CT del Portogallo Paulo Bento lo inserisce nella lista dei 23 per partecipare a Euro 2012 in Polonia e Ucraina. Nella seconda giornata del girone eliminatorio realizza il gol del momentaneo 1-0 contro la Danimarca, partita che i lusitani vinceranno 2-3.\nIl 16 giugno 2014, all'esordio nel Mondiale 2014 contro la Germania, viene espulso nel corso del primo tempo dopo aver dato una testata a Thomas M\u00fcller.\nViene convocato per gli Europei 2016 in Francia, dove vince per la prima volta un campionato europeo con il suo Portogallo. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari.\nViene convocato ai Mondiali 2018 dove segna negli ottavi di finale (di testa su corner) il gol del provvisorio 1-1 nella sconfitta per 2-1 contro l'Uruguay.\nIl 6 settembre 2018, nella gara amichevole pareggiata per 1-1 contro la Croazia, colleziona la 100\u00aa presenza in nazionale (sigla anche il gol del pareggio). Viene omaggiato nella partita successiva contro l'Italia, valevole per la Nations League, con uno striscione dei tifosi e una targa consegnatagli prima del match per il traguardo raggiunto. Il 9 giugno 2019 si laurea campione della nuova competizione europea per nazionali, la UEFA Nations League, con il Portogallo che vince 1-0 sull'Olanda.\nStatistiche.\nPresenze e reti nei club.\n\"Statistiche aggiornate al 24 febbraio 2022.\"\nCronologia presenze e reti in nazionale.\n "}
{"id": "1236140", "revid": "110157", "url": "https://it.wikipedia.org/wiki?curid=1236140", "title": "Diidrotestosterone", "text": "Il diidrotestosterone (DHT) (nome completo: 5\u03b1-Diidrotestosterone, abbreviato a 5\u03b1-DHT; INN: androstanolone) \u00e8 un metabolita biologicamente attivo dell'ormone testosterone, formato anzitutto nella prostata, nei testicoli, nei follicoli dei capelli e nelle ghiandole surrenali dall'enzima 5\u03b1-reduttasi con riduzione del doppio legame tra il 4\u00b0 e il 5\u00b0 atomo di carbonio. Il diidrotestosterone appartiene alla classe di composti denominati androgeni, comunemente detti ormoni androgenici o testoidi. Gli androgeni sono parte della biologia di genere stimolando e controllando lo sviluppo e il mantenimento delle caratteristiche maschili. Il DHT \u00e8 ritenuto essere approssimativamente il triplo pi\u00f9 potente del testosterone a causa della maggiore affinit\u00e0 con i recettori androgeni.\nImportanza.\nIl DHT \u00e8 prodotto dai maschi gi\u00e0 nell'utero materno ed \u00e8 responsabile della formazione dei caratteri di genere maschili. Il DHT contribuisce attivamente anche ad altre caratteristiche generalmente attribuite ai maschi, incluse la crescita dei peli sulla faccia e sul corpo, e della profondit\u00e0 della voce. Il DHT pu\u00f2 essere inattivato nel muscolo scheletrico per azione della 3-alfa idrossisteroide deidrogenasi e pertanto non ha effetto significativo sull'ipertrofia muscolare.\nL'inibizione eccessiva della 5-alfa-reduttasi di tipo 2 fino ad un livello di deficienza di questo enzima porta ad una forma di intersessualit\u00e0.\nBerberina e l'acido monocaffeiltartarico sono composti presenti in natura, efficaci e ben tollerati dall'organismo, in grado di inibire la 5-\u03b1 reduttasi di tipo 2.\nPatologia.\nIl DHT \u00e8 uno dei fattori primari della calvizie nei maschi, in quanto il DHT si lega al bulbo pilifero del capello, atrofizzandolo. Le femmine con elevati livelli di DHT possono sviluppare alcuni caratteri sessuali secondari androgeni, incluso un approfondimento della voce e la crescita di peli sulla faccia e sul corpo. Sembra anche che il DHT giochi un ruolo nello sviluppo o nell'evoluzione dell'iperplasia prostatica benigna, o BPH, e del tumore alla prostata, anche se la ragione precisa di ci\u00f2 \u00e8 ancora ignota.\nSi sa anche che il DHT partecipa allo sviluppo dell'acne.\nNella Repubblica Dominicana e in alcune isole dell'Oceano Pacifico, \u00e8 molto diffusa una malattia genetica recessiva chiamata pseudoermafroditismo, caratterizzata da inibizione degli effetti di diidrotestosterone, o per mancata sintesi dello stesso (per delle mutazioni omozigoti nel gene dell'alfa 5-reduttasi) o per la presenza di mutazioni recettoriali che impediscono il legame di quest'ormone con il proprio recettore. Gli individui pseudoermafroditi, hanno di solito pene e testicoli di dimensioni normali (ma a volte sono nettamente pi\u00f9 piccoli e meno sviluppati del normale), presentano un abbozzo di vulva, in genere non hanno ginecomastia, ma hanno una forte carenza di caratteri sessuali secondari come barba, peluria corporea, profondit\u00e0 della voce. \u00c8 tuttavia da sottolineare che gli uomini pseudoermafroditi non sono ermafroditi, ma sono maschi a tutti gli effetti con una sessualit\u00e0 e fertilit\u00e0 normale.\nTrattamento.\nI farmaci appartenenti al gruppo noto come inibitori della 5-alfa-reduttasi sono usati per i problemi dovuti al DHT. Questo gruppo include la finasteride e dutasteride. Attualmente, l'integrazione di DHT non \u00e8 usata come trattamento per i deficit di DHT/androgeno.\nTrattamenti alternativi per inibire il DHT includono integratori dietetici, o preparazioni somministrate topicamente, a base di estratti della bacca della serenoa repens. Diversamente dai pi\u00f9 conosciuti inibitori della 5-alfa-reduttasi, la serenoa induce i suoi effetti senza interferire con la capacit\u00e0 da parte delle cellule di secernere PSA. \nL'estratto di serenoa \u00e8 in grado di inibire entrambe le isoforme della 5-alfa-reduttasi, a differenza della finasteride che inibisce solo l'isoenzima (predominante) 2 della 5-alfa-reduttasi."}
{"id": "1236141", "revid": "1543377", "url": "https://it.wikipedia.org/wiki?curid=1236141", "title": "Truth or Consequences (Nuovo Messico)", "text": "Truth or Consequences (T or C) \u00e8 una citt\u00e0 e capoluogo della contea di Sierra nel Nuovo Messico, negli Stati Uniti. Nel 2010, aveva una popolazione di abitanti. Viene spesso menzionata negli elenchi delle localit\u00e0 con nomi insoliti.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nLa citt\u00e0 si trova sul Rio Grande, vicino alla Elephant Butte Reservoir. La citt\u00e0 \u00e8 servita dall'aeroporto municipale di Truth or Consequences, oltre dalle strade Interstate 25, I-25 Business, New Mexico State Road 51 (NM 51), NM 181 e NM 187.\nStoria.\nIl primo bagno termale nell'area venne costruito nel \"John Cross Ranch\" alle Geronimo Springs alla fine degli anni 1800. Tuttavia, la creazione di un importante insediamento non avvenne fino alla costruzione della Elephant Butte Dam and Reservoir nel 1912; la diga fu completata nel 1916. L'Elephant Butte Dam faceva parte del Rio Grande Project, uno sforzo per l'irrigazione su larga scala autorizzato ai sensi della legge sulla bonifica del 1902. Nel 1916, la citt\u00e0 fu incorporata con il nome di Hot Springs. Divenne capoluogo della contea di Sierra nel 1937. Alla fine degli anni 1930, Hot Springs possedeva 40 terme naturali, una spa per ogni 75 residenti all'epoca.\nOriginariamente chiamata Hot Springs, la citt\u00e0 cambi\u00f2 il suo nome in \"Truth or Consequences\", il titolo di un popolare programma su NBC Radio. Nel marzo 1950, Ralph Edwards, conduttore del programma radiofonico \"Truth or Consequences\", annunci\u00f2 che avrebbe mandato in onda il programma per il suo decimo anniversario dalla prima citt\u00e0 che avesse preso il nome dell'omonimo programma; Hot Springs cambi\u00f2 ufficialmente nome il 31 marzo 1950 e il programma fu trasmesso da l\u00ec la sera seguente. Edwards ha visitato la citt\u00e0 durante il primo fine settimana di maggio per i successivi 50 anni. Questo evento si chiamava \"Fiesta\" e comprendeva un concorso di bellezza, una sfilata e uno spettacolo teatrale. La citt\u00e0 celebra ancora la Fiesta ogni anno durante il primo fine settimana di maggio. La sfilata presenta generalmente celebrit\u00e0 dell'area come la \"regina del chili di Hatch\". La Fiesta propone anche una danza nel Ralph Edwards Park.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'85,7% di bianchi, lo 0,6% di afroamericani, l'1,9% di nativi americani, lo 0,5% di asiatici, lo 0,0% di oceanici, il 7,6% di altre etinie, e il 3,7% di due o pi\u00f9 etinie. Ispanici o latinos di qualunque etinia erano il 28,2% della popolazione.\nCultura.\nMedia.\nTelevisione.\nLa citt\u00e0 \u00e8 una delle principali ambientazioni dell'episodio \"L'invasione degli Zygon\" (\"The Zygon Invasion\") della serie televisiva britannica \"Doctor Who,\" nel quale il nome stesso del centro cittadino svolge un ruolo fondamentale negli eventi della trama. Le scene sono state tuttavia girate a Fuerteventura.\nVideogiochi.\nNel videogioco la citt\u00e0 \u00e8 presente come mappa giocabile per la modalit\u00e0 a tempo limitato Outbreak, introdotta tramite l'espansione gratuita Operazione Chimera (\"Operation Chimera\").\nEconomia.\nTurismo.\nLa citt\u00e0 \u00e8 una destinazione turistica popolare per gli abitanti del Nuovo Messico. \u00c8 anche un luogo scelto di frequente dai pensionati, per via del basso costo delle abitazioni e per l'offerta di sport all'aria aperta come golf e pesca.\nCi sono numerose fonti calde (\"hot springs\") sul territorio cittadino. Nel complesso, queste fonti sono in grado di produrre 99 litri/secondo.\nPrima della seconda guerra mondiale, erano attive 40 fonti. Nel 2002 la Hot Springs Association di Truth or Consequences contava tra i membri solo otto complessi termali: cinque di queste prendevano l'acqua da pozzi, e solo tre (Marshall Hot Springs, Indian Springs Bath House e Hay-Yo-Kay Hot Springs) sfruttavano sorgenti naturali.\nIl \"New Mexico State Energy and Minerals Department\" ha costruito negli anni ottanta due impianti pilota per lo sfruttamento dell'energia geotermica dell'area. Le fonti sono state sfruttate anche dal Carrie Tingley Hospital, una struttura sanitaria per bambini invalidi (poi spostata ad Albuquerque). Alcuni edifici cittadini sono riscaldati con energia geotermica.\nLa citt\u00e0 \u00e8 anche parte del percorso scenico nazionale riconosciuto Geronimo Trail Scenic Byway."}
{"id": "1236148", "revid": "897219", "url": "https://it.wikipedia.org/wiki?curid=1236148", "title": "Giuseppe Galluzzo", "text": "Carriera.\nGiocatore.\nHa militato una stagione in Serie A col Milan totalizzando 4 presenze e 2 reti, e ha disputato un campionato di Serie B col Milan (9 presenze, nessun gol) e uno col (24 presenze, 4 gol).\nHa ottenuto due promozioni in Serie A, col Milan nel 1980-1981 e col Bari nel 1984-1985, due promozioni in Serie B col nel 1981-1982 (dove ha vinto il titolo di capocannoniere nel girone A con 19 reti) e col Bari nel 1983-1984, e infine una promozione in Serie C1 con la Fidelis Andria nel 1988-1989.\nAllenatore.\nComincia alle giovanili della . Allena poi varie squadre tra Calabria, Sicilia, Campania e Basilicata tra cui , Gela, , Vigor Lamezia e la Primavera del Crotone.\nStatistiche.\nStatistiche da allenatore.\n\"Statistiche aggiornate al 31 marzo 2019.\""}
{"id": "1236153", "revid": "1609015", "url": "https://it.wikipedia.org/wiki?curid=1236153", "title": "Courtauld Gallery", "text": "La Courtauld Gallery si trova in Somerset House-Strand a Londra, in Gran Bretagna. La \"Somerset House\", che ospita le opere, \u00e8 stata disegnata da sir William Chambers ed \u00e8 uno dei pi\u00f9 imponenti edifici inglesi del Settecento.\nLa Courtauld Gallery \u00e8 parte del The Courtauld Institute of Art, universalmente considerato tra i migliori centri per lo studio della storia dell'arte nel Regno Unito e nel mondo.\nLa storia.\nLa collezione d'arte dell'Istituto fu iniziata dal suo fondatore, Samuel Courtauld, che don\u00f2 un'ampia collezione di dipinti principalmente impressionisti e post-impressionisti nel 1932, accresciuta da ulteriori donazioni negli anni trenta e da un lascito nel 1948. La sua collezione includeva capolavori quali \"Il bar delle Folies-Berg\u00e8re\" di Manet e una versione della sua \"Colazione sull'erba\", paesaggi di Claude Monet e Camille Pissarro, una scena di balletto di Edgar Degas e otto dipinti di C\u00e9zanne.\nA seguito della morte del critico dell'arte Roger Fry nel 1934, l'istituto ricevette la sua collezione di arte del ventesimo secolo. Altri lasciti si aggiunsero dopo la Seconda guerra mondiale, tra i quali va notata la collezione di opere di arte moderna, riunita da Lord Lee, che comprendeva anche opere di Lucas Cranach il Vecchio e Pieter Paul Rubens.\nNel 1974 un gruppo di tredici acquarelli di William Turner fu regalato in memoria di Stephen Courtauld. Nel 1978 la Courtauld ricevette la collezione \"Princes Gate\", lascito del Conte Antoine Seilern und Aspang, che includeva dipinti di Bruegel, Quentin Massys, Van Dyck e Tiepolo. Il lascito includeva anche un gruppo di opere del XIX e XX secolo di Pissarro, Degas, Renoir and Oskar Kokoschka.\nLa Courtauld Gallery \u00e8 aperta al pubblico e alloggiata nella Somerset House, prima sede della Royal Academy of Arts, dopo la sua fondazione nel 1768.\nIl museo espone opere, tra gli altri, di Lippo Memmi, Bernardo Daddi, Antoniazzo Romano, Sandro Botticelli, Marco Zoppo, Pieter Paul Rubens, Parmigianino, Thomas Gainsborough, Paul C\u00e9zanne, Claude Monet, \u00c9douard Manet, Amedeo Modigliani, Pierre-Auguste Renoir, Georges Seurat, Henri de Toulouse-Lautrec, Vincent van Gogh, Gauguin e Henri Rousseau, il Doganiere.\nIl Courtauld Institute dispone anche di una ricchissima collezione di disegni, comprendente opere di Leonardo da Vinci, Michelangelo, D\u00fcrer, Bruegel, Tiepolo, Gainsborough, Delacroix e tanti altri."}
{"id": "1236160", "revid": "7336", "url": "https://it.wikipedia.org/wiki?curid=1236160", "title": "Ambientalisti", "text": ""}
{"id": "1236161", "revid": "31886", "url": "https://it.wikipedia.org/wiki?curid=1236161", "title": "Equazione di Bernoulli instazionaria", "text": "In fluidodinamica, e in particolare nell'ambito del moto a potenziale pu\u00f2 talvolta essere utile generalizzare la famosa equazione di Bernoulli per il caso di flusso \"non stazionario\".\nL'Equazione di Eulero per un fluido incomprimibile si riduce a:\nformula_1\ndove formula_2 \u00e8 la densit\u00e0 del fluido, formula_3 \u00e8 la sua\naccelerazione, formula_4 \u00e8 la pressione, formula_5 \u00e8 il vettore accelerazione di\ngravit\u00e0. La derivata materiale a primo membro \u00e8 esprimibile come:\nformula_6\nIntroducendo ora l'ipotesi di flusso irrotazionale \nformula_7 si avr\u00e0:\nformula_8\nSempre grazie alla condizione di irrotazionalit\u00e0, la velocit\u00e0 \u00e8 esprimibile come formula_9, dove la funzione scalare formula_10 \u00e8 detta potenziale di velocit\u00e0. Quindi avremo:\nformula_11\nSostituendo ora quanto ottenuto all'interno dell'equazione di Eulero otterremo:\nformula_12\nda cui, essendo formula_13:\nformula_14\nSi ottiene infine:\nformula_15\nche \u00e8 l'equazione di Bernoulli per flusso newtoniano, incomprimibile, non viscoso (ed in generale \"non stazionario\") espressa in termini del potenziale di velocit\u00e0 formula_10, mentre formula_17 \u00e8 una generica funzione del tempo. Senza perdere di generalit\u00e0, \u00e8 comunque possibile porre formula_18"}
{"id": "1236166", "revid": "125884522", "url": "https://it.wikipedia.org/wiki?curid=1236166", "title": "Luca Seta", "text": "Biografia.\nLuca Seta nasce a Borgosesia il 9 giugno 1977. Dopo aver conseguito la maturit\u00e0 classica e aver frequentato l'universit\u00e0, nel 2000 inizia a studiare recitazione a Milano nella scuola di recitazione \"Teatri possibili\" diretta da Corrado d'Elia. Negli anni milanesi partecipa a diversi spot televisivi e debutta nel mondo del professionismo come attore nel musical Rosa Salmone Spa diretto da Vito Molinari. Nel 2005 si trasferisce a Roma ed \u00e8 subito protagonista nel film E guardo il mondo da un obl\u00f2 di Stefano Calvagna. Nel 2006 interpreta il ruolo di Giulio Marra in Capri (serie televisiva) e nello stesso anno viene scelto come protagonista(Davide La Torre) della Sitcom 7 vite (Rai 2) girata a Napoli. Nel 2009 interpreta Guido Scarelli nella fiction Il bene e il male (Rai 1) a Torino. Nel 2010 torna a Napoli per interpretare fino al 2015 il ruolo di Simone Torino nella Soap pi\u00f9 longeva e famosa d'Italia Un posto al sole (soap opera) in onda tutt'oggi su Rai 3. Nel 2016 \u00e8 al fianco di Terence Hill in Don Matteo(Rai 1). Nello stesso anno \u00e8 protagonista in Infernet film per il cinema presentato al Festival di Venezia Mostra internazionale d'arte cinematografica. Nel 2017 \u00e8 diretto dal regista Michele Soavi in Rocco Schiavone (serie televisiva) al fianco di Marco Giallini.\nNel 2013 esce il suo primo album da cantautore, \"In viaggio con Kerouac\" e nel 2018 esce il suo secondo album \"Ricomincio da qui\".\nNel 2021 pubblica con Nua Edizioni il suo primo romanzo, il thriller soprannaturale \"Il principe dei sogni\", scritto insieme al regista Marco Limberti."}
{"id": "1236170", "revid": "1428919", "url": "https://it.wikipedia.org/wiki?curid=1236170", "title": "Eduardo Geada", "text": "Laureato in Studi Anglo-Americani presso la Facolt\u00e0 di Lettere dell'Universit\u00e0 di Lisbona nel 1976, ha ottenuto una formazione cinematografica, come altri cineasti della sua generazione, attraverso il movimento cineclubista.\nCarriera.\nCome accademico e saggista.\nNel 1978, come borsista della Fondazione Gulbenkian, finisce presso la \"Slade School of Fine Art\" (London College University) la Specializzazione in Film Studies.\nPresso l'Universit\u00e0 Nova di Lisbona conclude, nel 1985, il Mestrado in Comunicazione Sociale, con la tesi su \"O Cinema Espect\u00e1culo\" e nel 1997, il Dottorato in Storia dei Media, con la tesi \"Os Mundos do Cinema: Modelos Dram\u00e1ticos e Narrativos no Per\u00edodo Cl\u00e1ssico\".\nDal 1978 al 2004, \u00e8 stato professore presso la \"Escola Superior de Teatro e Cinema\" di Lisbona e dal 2004, presso la \"Escola Superior de Comunica\u00e7\u00e3o Social\".\nNel periodo 2007-2008, \u00e8 stato professore invitato della Universit\u00e0 della California, Berkeley.\nTra il 1968 e il 1976 sviluppa l'intensa attivit\u00e0 come critico cinematografico in diverse pubblicazioni: \"Seara Nova\", \"V\u00e9rtice\", \"Vida Mundial\", \"A Capital\", \"Rep\u00fablica\" e \"Expresso\". Nella radio \u00e8 stato autore e presentatore del programma \"Moviola\" (1985/86), nell'Antena 1, dedicato alla musica del cinema.\nAlla fine degli anni '60 e inizio degli anni '70, \u00e8 stato un elemento fondamentale nella riflessione sul cinema, attivit\u00e0 che ha continuato con la pubblicazione di diversi libri.\nDal 1997 al 2002 ha avuto l'incarico di Amministratore Delegato della \"Fundazione CulturSintra\", nella \"Quinta da Regaleira\".\nCome regista.\nDivide la sua attivit\u00e0 tra il cinema e la televisione. Il suo primo film, \"Sofia ou a Educa\u00e7\u00e3o Sexual\" (1973), \u00e8 stato uno degli ultimi censurati dal regime, avendo avuto la prima visione soltanto dopo la Rivoluzione del 25 aprile. Con la partecipazione di nomi di rilievo della cultura portoghese, come David Mour\u00e3o-Ferreira, Jorge Peixinho o Eduardo Prado Coelho, e l'assistenza alla regia di un altro rinomato critico cinematografico Jo\u00e3o Lopes, il film avrebbe creato delle aspettattive alle quali l'opera futura del cineasta non avrebbe corrisposto totalmente, in parte dovuto alla mancanza di strutture di produzione solide.\nSubito dopo la Rivoluzione si dedica a lavori con un versante sociologico proprio dell'epoca. I documentari \"Lisboa, o Direito \u00e0 Cidade\", \"A Revolu\u00e7\u00e3o est\u00e1 na Ordem do Dia\" e \"Temos Festa\", fatti per la televisione, facevano un'analisi della nuova realt\u00e0 portoghese sotto un punto di vista marxista, fatto comune ad altre produzioni del periodo che costituiscono oggi documenti storici di un valore innegabile. Lo stesso si applica al lavoro collettivo \"As Armas e o Povo\" (1975), di cui \u00e8 stato uno dei registi e che illustra il decorso della settimana tra il giorno della Rivoluzione e il primo 1\u00ba maggio festeggiato in libert\u00e0, riflettendo anche sui quarantotto anni che ci sono stati tra il colpo militare del 28 maggio 1926 e la caduta del marcelismo.\n\"O Funeral do Patr\u00e3o\" (1975), basato su un'opera teatrale del drammaturgo italiano Dario Fo, e \"A Santa Alian\u00e7a\" (1977), con sceneggiatura dello stesso Geada, assumono il carattere un po' panflettistico di qualche produzione post-rivoluzione. \"A Santa Alian\u00e7a\", scelto per la Quinzaine des Realisateurs del Festival de Cannes, rimane uno dei film pi\u00f9 interessanti sul periodo del post- 25 aprile.\nComincia gli anni '80 con lavori validi fatti per la televisione da opere e figure della letteratura portoghese: \"Mariana Alcoforado\" (1980), basato nelle lettere attribuite a S\u00f3ror Mariana Alcoforado, religiosa del Convento di Beja, nel XVII secolo, e la serie \"\" (1982-1983), con i film \"O Banqueiro Anarquista\" (sul testo omonimo di Fernando Pessoa), \"O Homem que n\u00e3o Sabe Escrever\" (testi di Almada Negreiros e l'ambiente che conduce al colpo militare del 28 maggio 1926), \"A Imposs\u00edvel Evas\u00e3o\" (su Urbano Tavares Rodrigues), \"Uma Viagem na nossa Terra\" (basato sull'opera di Jos\u00e9 Rodrigues Migu\u00e9is) e \"O Ritual dos Pequenos Vampiros\" (su Jos\u00e9 Cardoso Pires).\nRitorna al lungometraggio nel 1983 con \"Saudades para D. Genciana\", basato su quattro storie di Jos\u00e9 Rodrigues Migu\u00e9is. Ritorna alla televisione con \"A Forma das Coisas\" (1986), \"Uma Aventura em Lisboa\" (1989) e \"Retratos da Madeira\" (1990).\nIl suo ultimo lungometraggio, \"Passagem por Lisboa\", del 1993, \u00e8 un omaggio alla memoria del cinema (il film \u00e8 dedicato a F\u00e9lix Ribeiro e Lu\u00eds de Pina, due pilastri della Cinemateca Portoghese, scomparsi due anni prima), con un curioso intreccio tra finzione e realt\u00e0 nel rivisitare la Lisbona dell'inizio degli anni quaranta e la presenza in suolo nazionale di nomi celebri come Pola Negri, Leslie Howard, il Duca di Windsor, Primo di Rivera e il personaggio fittizio Victor Laszlo (del film \"Casablanca\")."}
{"id": "1236171", "revid": "438678", "url": "https://it.wikipedia.org/wiki?curid=1236171", "title": "Ecologisti", "text": ""}
{"id": "1236184", "revid": "14691", "url": "https://it.wikipedia.org/wiki?curid=1236184", "title": "Mungivacca (Quartiere di Bari)", "text": ""}
{"id": "1236190", "revid": "1543377", "url": "https://it.wikipedia.org/wiki?curid=1236190", "title": "Jaguar XK140", "text": "La XK140 \u00e8 un'autovettura sportiva di lusso prodotta dalla Jaguar dal 1954 al 1957 in 8.884 esemplari.\n\u00c8 stato il modello successore della XK120, che ebbe un grande successo. I miglioramenti, rispetto alla vettura antenata, furono dei freni perfezionati, uno sterzo a cremagliera, delle sospensioni ad escursione maggiorata e dei moderni ammortizzatori a tubo, che sostituivano i pi\u00f9 obsoleti ammortizzatori a leva. Rispetto alla vettura antenata era presente anche un abitacolo pi\u00f9 spazioso, che consentiva l'installazione, sulle versioni cabriolet e coup\u00e9, di un sedile tipo strapuntino.\nStoria.\nLa XK140 venne introdotta nel tardo 1954. Le modifiche che apparivano pi\u00f9 evidenti, dopo uno sguardo d'insieme, erano i paraurti anteriori e posteriori, che erano caratterizzati dal fatto di essere pi\u00f9 spessi e cromati, conferendo all'autovettura una maggiore eleganza ed esclusivit\u00e0; un altro tratto distintivo era la presenza di grandi rostri montati sugli stessi. Un'altra novit\u00e0 furono degli indicatori di direzione dal nuovo design, che erano azionati da un interruttore separato posizionato sul cruscotto. Le luci di posizione erano inoltre montate sopra i paraurti, e ci\u00f2 aiutava a distinguere la XK140 dalla XK120, almeno fino a quando i proprietari di queste ultime iniziarono a montare le luci in questione nella stessa maniera.\n Le dimensioni della calandra erano le medesime per entrambi i modelli, ma quest'ultima fu fabbricata in un unico pezzo e con pochi e sottili listelli verticali, ed il suo nuovo design era pi\u00f9 sportivo rispetto al passato. Inoltre, l'emblema della Jaguar era installato sulla calandra stessa, invece che tra la griglia ed il cofano, come sulla XK120. Una linea cromata poi percorreva il cofano stesso fino alla base del parabrezza, e proseguiva in coda fino al centro del portellone del bagagliaio, dove conteneva uno scudo rosso all'interno del quale era presente la dicitura in oro \"Winner Le Mans 1951\u20133\" (cio\u00e8, in inglese, \"Vincitrice della 24 Ore di Le Mans nel 1951 e nel 1953\"); ci\u00f2 richiamava la vittoria di due vetture Jaguar, la XK120 e la C-Type, nelle edizioni citate della corsa. In generale, sulla XK140 erano presenti dei nuovi rivestimenti interni e delle rifiniture di qualit\u00e0 superiore rispetto a quelli presenti sulla XK120.\nGli interni furono migliorati per garantire una migliore abitabilit\u00e0 per quei passeggeri che avevano un'altezza maggiore, e ci\u00f2 fu ottenuto aumentando di 76 mm lo spazio per le gambe, che fu assicurato riposizionando il motore, il parafiamma ed il cruscotto. La nuova configurazione non lasci\u00f2 per\u00f2 lo spazio per il compartimento della batteria, com'era sulla XK120. L'accumulatore, sulla XK140, era quindi sistemato in basso, all'interno parafango anteriore, rendendo molto difficoltosa, se non quasi impossibile, la sua sostituzione.\nLa XK140 continu\u00f2 ad avere installato il famoso motore \"Jaguar XK6\", ma rispetto a quello montato sulla XK120, era pi\u00f9 potente, dato che erogava 190 CV a 5.500 giri al minuto. Era anche disponibile una versione speciale con la testata tipo C (cio\u00e8 \u201ccompetizione\u201d), anch'essa di derivazione XK120, che sviluppava 210\u00a0CV a 5.750 giri al minuto.\nGli esemplari che possedevano la testata tipo C, oltre a dei carburatori H8 del diametro di 2 pollici, delle pesanti barre di torsione anteriori ed un doppio sistema di scarico, erano conosciute nel Regno Unito come XK140 SE, mentre negli Stati Uniti come XK140 MC.\nNel 1956 la XK1410 divent\u00f2 la prima Jaguar di caratteristiche sportive ad essere offerta con il cambio automatico, che era a tre rapporti. Questa trasmissione era molto apprezzata dalla clientela statunitense. Per le versioni standard era di serie il classico cambio manuale a 4 rapporti.\nCome per la XK120, le ruote a raggi e l'impianto di scarico doppio erano un \"optional\", sebbene molti esemplari importati negli Stati Uniti avessero le prime montate di serie. Le auto con ruote a disco continuavano ad essere offerte con passaruota carenati, i quali chiudevano l'apertura della carrozzeria che ospitava le ruote posteriori, mentre per le altre versioni la carenatura fu eliminata.\nLe sospensioni anteriori e posteriori vennero irrigidite del 10% garantendo una guida ancora pi\u00f9 sportiva e precisa soprattutto in curva. L'assetto aveva subito dei leggeri rimaneggiamenti per sopportare le maggiori sollecitazioni dovute all'incremento della potenza massima delle motorizzazioni.\nLa XK140 era disponibile in tre corpi vettura differenti, roadster, cabriolet e coup\u00e9, tutte abbinabili ai motori standard ed agli SE. I tre i tipi di carrozzeria erano a due posti. \nLa roadster (conosciuta come \"OTS\", cio\u00e8 \"Open Two Seater\", che in inglese significa \u201caperta a due posti\u201d) possedeva una capote in tela che quando veniva abbassata si inseriva dietro i sedili per scomparire all'interno della carrozzeria. Gli interni della roadster erano rivestiti di pelle e similpelle, incluso il cruscotto. Come la XK120 roadster, la capote della XK140 OTS era rimovibile ed erano installate delle tendine in plastica sulle portiere, che erano in lega. Era disponibile anche una copertura in tela per mantenere l'abitacolo asciutto in caso di pioggia. \nLa cabriolet, conosciuta come \"DHC\" (cio\u00e8 \"Drop Head Coupe\"), aveva permanentemente montata una capote imbottita che, quando veniva abbassata, rimaneva sulla carrozzeria, all'esterno di essa. Possedeva inoltre un parabrezza fisso, al contrario quindi della roadster, che lo aveva rimovibile. La cabriolet possedeva inoltre un cruscotto e dei pannelli porta in radica di noce. Il cruscotto, in tutte le versioni, aveva inoltre un andamento sinuoso con molte cromature ed una strumentazione di grandi dimensioni.\nQuest'ultimo allestimento era installato anche sulla coup\u00e9 (conosciuta come \"FHC\", cio\u00e8 \u201cFixed Head Coupe\u201d). Sulla versione coup\u00e9 e su quella cabriolet, era anche presente un sedile tipo strapuntino, che non consentiva comunque di ospitare persone adulte. Inoltre, il parabrezza della coup\u00e9 era montato pi\u00f9 in avanti per avere disponibile uno spazio interno maggiore rispetto a quello della cabriolet.\nTutte le versioni avevano il motore montato anteriormente e la trazione posteriore.\nIn totale vennero prodotti 8.884 esemplari, di cui 3.347 roadster, 2.797 coup\u00e9 e 2.740 cabriolet. L'altezza dipendeva dal tipo di carrozzeria; infatti era 1.333\u00a0mm per la roadster, 1.359\u00a0mm per la cabriolet e 1.397\u00a0mm per la coup\u00e9. Le altre dimensioni invece non variavano.\nPrestazioni.\nUna XK140 SE \u00e8 stata provata nel giugno del 1955 dalla rivista \"Road &amp; Track\", dove venne registrata una velocit\u00e0 massima di 193,6 km/h. Lo stesso tipo di vettura \u00e8 stato testato dalla rivista \"Sports Cars Illustrated\" nell'agosto del 1957, dove venne segnata una velocit\u00e0 massima di 200\u00a0km/h. L'accelerazione da 0 a 97\u00a0km/h registrata nelle due prove fu, rispettivamente, di 8,4 secondi e di 9,1 secondi. Inoltre, la rivista \"Road &amp; Track\" segn\u00f2 un'accelerazione da 0 a 160\u00a0km/h di 26,5 secondi. Il quarto di miglio da fermo (circa 400 m) fu invece di 16,6 secondi per la prova effettuata dalla rivista \"Road &amp; Track\" (con una velocit\u00e0 d'uscita di 132\u00a0km/h) e 16,9 secondi per \"Sports Cars Illustrated\" (con una velocit\u00e0 d'uscita di 138\u00a0km/h)."}
{"id": "1236191", "revid": "1386670", "url": "https://it.wikipedia.org/wiki?curid=1236191", "title": "Quartiere flaminio", "text": ""}
{"id": "1236193", "revid": "767487", "url": "https://it.wikipedia.org/wiki?curid=1236193", "title": "En Esch", "text": "Ha partecipato attivamente ai progetti KMFDM e Pigface, oltre ad aver formato, insieme al chitarrista G\u00fcnter Schulz, gli Slick Idiot e ad aver pubblicato un album solista nel 1993. Vive attualmente a Berlino.\nBiografia.\nNel 1985, quando era appena entrato a far parte dei KMFDM insieme a Sascha Konietzko, cambi\u00f2 il suo nome in En Esch (nome che deriva dalla pronuncia tedesca delle iniziali del suo nome) poich\u00e9 era pi\u00f9 facile da assimilare ed era pi\u00f9 appropriato per i concerti. Milit\u00f2 nei KMFDM per circa 15 anni, partecipando contemporaneamente al progetto Pigface, ideato da Bill Rieflin. Quando i KMFDM si sciolsero temporaneamente, fond\u00f2 con G\u00fcnter Schulz gli Slick Idiot, con cui ha pubblicato quattro album."}
{"id": "1236195", "revid": "22475", "url": "https://it.wikipedia.org/wiki?curid=1236195", "title": "Horroriana", "text": "Horroriana - 24 storie di paura \u00e8 un'antologia italiana curata da Gianni Montanari nel 1979 che raccoglie il meglio dei racconti horror dal 1906 al 1977.\nLe traduzioni dei racconti sono affidate a Piero Anselmi, Giuseppe Lippi, Silvia Sereni e Guido Zurlino.\nL'antologia esce nell'ottobre del 1979 come supplemento a \"I capolavori di Segretissimo\" n. 62."}
{"id": "1236197", "revid": "729019", "url": "https://it.wikipedia.org/wiki?curid=1236197", "title": "Ryan Church", "text": "Ha lavorato come designer supervisore con George Lucas per \"Star Wars Episodio II - L'attacco dei cloni\" e \"Star Wars Episodio III - La vendetta dei Sith\"."}
{"id": "1236204", "revid": "729019", "url": "https://it.wikipedia.org/wiki?curid=1236204", "title": "Mastite", "text": "La mastite \u00e8 una malattia infiammatoria della mammella che pu\u00f2 riguardare le femmine dei mammiferi. La malattia pu\u00f2 essere classificata in mastite puerperale, se avviene durante l'allattamento materno, o negli altri casi mastite non puerperale.\nEziologia.\nLe mastiti puerperali sono causate da agenti patogeni, soprattutto lo \"Staphylococcus aureus\" e i batteri del genere \"Streptococcus\", che penetrano il tessuto mammario attraverso il capezzolo. Colpiscono classicamente le giovani donne, specialmente durante il primo allattamento. La stasi del latte materno e le scarse condizioni igieniche possono favorire l'insorgere della malattia.\nLa mastiti non puerperali sono causate, oltre che da \"S. aureus\", da batteri dei generi \"Enterococcus\" e \"Bacterioides\", da anaerobi e, pi\u00f9 raramente, da \"Brucella\" e miceti del genere \"Actinomices\". Possono manifestarsi fin dall'et\u00e0 neonatale.\nMolto raramente, soprattutto nei paesi industrializzati, la causa \u00e8 da riconoscersi nell'infezione da \"Mycobacterium tuberculosis\" e da \"Treponema pallidum\", agenti eziologici rispettivamente di tubercolosi (mastite tubercolare) e sifilide (mastite luetica).\nClinica.\nLe mastiti hanno generalmente un decorso acuto, ma possono, seppur raramente, cronicizzarsi e portare alla formazione di ascessi che possono richiedere l'intervento chirurgico.\nLa presentazione clinica presenta i classici segni di flogosi. Il seno risulta dolente, arrossato, e sono presenti leucocitosi e febbre.\nTrattamento.\nLe madri vanno incoraggiate a continuare l'allattamento o a rimuovere il latte, manualmente o tramite presidi specifici, utilizzando eventualmente analgesici consentiti, quali il paracetamolo. Nei casi persistenti la terapia antibiotica, compatibile con l'allattamento, il riposo e il proseguimento dell'allattamento in genere risolvono la condizione nel giro di pochi giorni.\nNel caso la malattia progredisca e si formi un ascesso, pu\u00f2 essere necessaria l'incisione chirurgica e il drenaggio del pus.\nNegli animali domestici.\nNell'animale da allevamento l'infezione pu\u00f2 insorgere tramite diverse vie di infezione (ascendente o galattogena, discendente o ematogena, diretta o percutanea) ed essere favorita da fattori predisponenti (genetici, alimentari, conformazione, \"cattiva\" mungitura).\nEziologia.\n\u00c8 provocata da microrganismi di vario tipo e da una serie di errori: stalle sporche, impianti mungitura sporchi, lesioni apparato mammario. Quando l'animale \u00e8 colpito da mastite, produce un latte salato che presenta tracce di sangue, che tende a formare grumi ed \u00e8 inadatto alla caseificazione.\nIl latte prodotto emana cattivo odore e presenta un'alterazione di tutte le componenti, soprattutto delle sostanze grasse. Per evitare l'insorgere della malattia nell'animale, \u00e8 consigliabile, dopo la mungitura, immergere il capezzolo in un apposito recipiente con un becco ricoperto di disinfettante, in modo che vi si formi intorno una patina che non permette l'entrata dei microrganismi.\nLa mastite bovina causata da una delle cinque microalghe unicellulari del genere \"Prothoteca\" (chiamata prothotecosi) \u00e8 causa di una significativa riduzione della produzione di latte e non sempre risponde positivamente al trattamento farmacologico con antibiotici. Agli allevatori non rimane altra scelta che l'allontanamento dei capi infetti per prevenire il contagio degli altri esemplari sani. La diffusione della \"prothoteca\" \u00e8 causata dalla somministrazione di latte proveniente bovine infette e quindi particolarmente ricco di tale agente patogeno, che dalla scarsa igiene degli ambienti circostanti quali lettiere, cuccette e corsie, talora caratterizzati dalla presenza di liquami e dalla presenza di residui fecali di vitelle o di roditori. I benefici delle disinfezioni vengono facilmente annullati dal deposito di nuova sostanza organica.\nTrattamento.\nNella terapia si usano vari antibiotici, tra cui la cefapirina. Nella seconda decade degli anni Duemila, nella letteratura internazionale sono stati segnalati casi di antibiotico-resistenza che in Italia hanno dato avvio ad uno specifico monitoraggio nazionale.\nUn esempio di antibiotico-resistenza si ravvisa nelle mastiti da \"prototheca\"."}
{"id": "1236206", "revid": "1982", "url": "https://it.wikipedia.org/wiki?curid=1236206", "title": "Litantrace", "text": ""}
{"id": "1236208", "revid": "1982", "url": "https://it.wikipedia.org/wiki?curid=1236208", "title": "Antracite", "text": ""}
{"id": "1236210", "revid": "155634", "url": "https://it.wikipedia.org/wiki?curid=1236210", "title": "Serie A1 1985-1986 (pallacanestro maschile)", "text": "Il campionato di Serie A1 di pallacanestro maschile 1985-1986 \u00e8 stato il sessantaquattresimo organizzato in Italia.\nDopo la stagione regolare, le prime 12 squadre classificate pi\u00f9 le prime 4 di Serie A2 disputano i play-off scudetto. Retrocedono in Serie A2 le ultime 4 della classifica di Serie A1."}
{"id": "1236214", "revid": "56818", "url": "https://it.wikipedia.org/wiki?curid=1236214", "title": "Radiodiagnostica", "text": ""}
{"id": "1236215", "revid": "1318658", "url": "https://it.wikipedia.org/wiki?curid=1236215", "title": "Waitangi", "text": ""}
{"id": "1236221", "revid": "767487", "url": "https://it.wikipedia.org/wiki?curid=1236221", "title": "Caso dei manifesti", "text": "Il caso dei manifesti, in francese \"affaire des placards\", ebbe luogo nella notte fra il 17 ed il 18 ottobre 1534 e consistette nella affissione in alcune citt\u00e0 francesi di manifesti contro il credo cattolico riguardo all'eucaristia. Esso fu il prodromo delle Guerre di religione francesi.\nDescrizione.\nQuesti manifesti, affissi in diverse citt\u00e0 del regno di Francia (Parigi, Tours, Orl\u00e9ans, Blois, Rouen), portavano il titolo: \u00abVerit\u00e0 sui grandi, insopportabili ed orribili abusi della messa papale, direttamente inventati contro la Sacra Cena di nostro Signore, unico mediatore ed unico Salvatore Ges\u00f9 Cristo\u00bb e comparvero persino sulla porta della camera reale del re Francesco I nel suo castello di Amboise, il che costituiva un affronto contro la persona stessa del re e della sua fede religiosa, ed evidenziarono un'allarmante violazione del livello di sicurezza attorno alla sua persona.\nPare che l'ispiratore di questa iniziativa sia stato un esponente del protestantesimo francese, Guglielmo Farel, ma l'autore materiale fu un pastore originario della Piccardia residente a Neuch\u00e2tel, Antoine Marcourt, il quale il mese successivo diede credito al suo coinvolgimento diretto, pubblicando in forma anonima a Neuch\u00e2tel un libriccino dal titolo: \u00abPiccolo trattato molto utile e salutare sulla Santa Eucaristia\u00bb.\nProcessioni riparatrici furono annunciate il sabato successivo nelle parrocchie di Parigi ed un premio di cento scudi fu promesso a chi avesse fornito informazioni sufficienti a far arrestare gli autori del gesto, che sarebbero stati bruciati sulle pubbliche piazze. Presto vennero identificati simpatizzanti protestanti che furono rinchiusi allo Chatelet: la prima condanna fu pronunciata il 10 novembre di quell'anno ed il 13 vi fu la prima esecuzione.\nUn'altra azione provocatoria si verific\u00f2 il 13 gennaio dell'anno successivo, quando manifesti tratti da un opuscolo sui sacramenti furono sparsi di fronte alle porte di casa e nelle vie di Parigi in occasione del recente rientro in citt\u00e0 da parte di Francesco I.\nQuesti eventi misero in imbarazzo i cattolici favorevoli ad una Riforma all'interno della Chiesa e segnarono la fine sia della politica conciliativa di Francesco I, che precedentemente aveva formalmente tentato di proteggere i protestanti dalle estreme misure che voleva adottare contro di loro il Parlamento di Parigi, che alle pubbliche trattative di Filippo Melantone.\nInfatti, in risposta a queste provocazioni protestanti, Francesco I dichiar\u00f2 apertamente la sua fede cattolica, scaten\u00f2 la persecuzione e provoc\u00f2 l'esilio di numerosi di loro (fra i quali lo stesso Giovanni Calvino). Si manifest\u00f2 cos\u00ec la reazione armata protestante in un ciclo di conflitti militari che non ebbero fine duratura se non con l'Editto di Nantes emanato nel 1598 da Enrico IV."}
{"id": "1236224", "revid": "3732", "url": "https://it.wikipedia.org/wiki?curid=1236224", "title": "Information brokerage", "text": ""}
{"id": "1236233", "revid": "119963975", "url": "https://it.wikipedia.org/wiki?curid=1236233", "title": "Phil Rogers", "text": "Specializzato nella rana ha vinto la medaglia di bronzo nei 100m rana alle Olimpiadi di Barcellona 1992 e nella staffetta 4x100m mx ad Atlanta 1996."}
{"id": "1236234", "revid": "287204", "url": "https://it.wikipedia.org/wiki?curid=1236234", "title": "Temperance Brennan", "text": "Temperance Daesee Brennan \u00e8 un personaggio immaginario femminile creato da Kathy Reichs, protagonista di una serie di romanzi gialli. Appare per la prima volta nel romanzo d'esordio della Reichs, \"Corpi freddi\", pubblicato nel 1997. Come la creatrice, Brennan \u00e8 un'antropologa forense, che si divide tra il suo lavoro di professoressa universitaria in Carolina del Nord, e quello di antropologa a Montr\u00e9al presso il \"Laboratoire des Sciences Judiciaires et de M\u00e9decine L\u00e9gale\" della provincia del Qu\u00e9bec. In molti romanzi viene specificato che la Brennan in passato si sia occupata spesso di archeologia, piuttosto che di medicina.\nBiografia.\nLa dottoressa Temperance Brennan \u00e8 un'antropologa forense, una dei soli cinquanta presenti nell'America settentrionale. In quanto antropologa forense, studia resti umani trovati nelle scene del crimine, la cui pelle \u00e8 troppo degradata perch\u00e9 un normale medico legale possa trarne delle prove per le indagini (solitamente si tratta di vittime di ustioni o mutilazioni oppure di corpi in avanzato stato di decomposizione).\nTemperance, o per gli amici semplicemente Tempe, ha un marito, Pete, dal quale si \u00e8 separata senza per\u00f2 mai aver divorziato a tutti gli effetti. Dopo aver affrontato un personale problema d'alcolismo, Temperance accetta un lavoro al \"Laboratoire des Sciences Judiciaires et de M\u00e9decine L\u00e9gale\" nella provincia del Qu\u00e9bec per avere una seconda possibilit\u00e0 nella vita. Divide il suo tempo lavorando come professoressa all'Universit\u00e0 della Carolina del Nord, e aiutando le indagini investigative che hanno bisogno delle sue competenze. Temperance ha inoltre una figlia, Katy, che all'inizio della serie di libri \u00e8 un'adolescente appassionata di calcio e poco dedita a gli studi. Negli ultimi libri, invece, scopriamo che la giovane Katy ha conseguito l'attesa laurea in psicologia e collabora con l'ufficio della difesa pubblica nella Carolina del Nord. Tempe ha anche una sorella, Harry, decisamente stravagante ed all'opposto di lei.\nSi interessa profondamente ai casi che le vengono sottoposti e si impegna per arrivare ad una conclusione soddisfacente. Lotta costantemente contro il desiderio di tornare a bere, specialmente quando il lavoro diventa particolarmente stressante. A Montr\u00e9al, Temperance vive in un appartamento con il suo gatto, Birdie, che viaggia con lei. Da poco tempo accudisce un pappagallino di nome Charlie regalatole da Ryan che ha trovato l'uccellino durante una retata in un bordello. Nel lavoro le sue competenze e la sua testardaggine la portano spesso a scontrarsi con la polizia, che pensa che lei passi troppo tempo a pensare a cosa succede fuori dal suo laboratorio (in \"Corpi freddi\", ad esempio, \u00e8 costretta a lavorare con il Detective Luc Claudel, il quale, quando lei si convince di essersi imbattuta in caso di omicidi seriali, la licenzia e cerca di screditarla. Quando si scopre che Temperance aveva ragione, i due trovano infine un'intesa, sebbene continuino a provare disprezzo l'uno per l'altra).\nSuccessivamente, a complicare il suo lavoro con la polizia \u00e8 il detective Andrew \"Andy\" Ryan, un agente di polizia di Montr\u00e9al con cui Temperance inizia una relazione. Numerosi ostacoli si inseriscono nel loro rapporto, compreso il fatto che Andy scopre di avere una figlia adolescente di cui non ha mai saputo nulla; sua figlia, Lily, \u00e8 una ragazza problematica e Andy tenta di riappacificarsi con la madre, una sua vecchia fidanzata. Allo stesso tempo Temperance instaura una relazione d'amicizia con il suo ex marito. La Brennan e Andy quindi si separano, ma continuano a lavorare insieme e ammettono di provare ancora qualcosa l'uno per l'altra. La storia sentimentale di Temperance non finisce qui: in \"Le ossa del diavolo\" rincontra una vecchia fiamma del liceo: Charlie Hunt e cos\u00ec, per il momento, la brillante dottoressa si trova in una posizione di stallo: troppo orgogliosa per tornare assieme a Ryan, incerta\u00a0se estabilire una relazione con Charlie e ormai definitivamente ex di Pete il quale in \"Duecentosei ossa\" decide di convolare a nozze con la giovane assistente veterinaria Summer.\nIl desiderio di Temperance di risolvere i casi d'omicidio la porta spesso in situazioni pericolose e a volte mortali, come ad esempio essere seguita di nascosto da un serial killer o essere sepolta viva. Nonostante ci\u00f2, continua a lottare per la verit\u00e0 e per la giustizia, in nome di tutte le vittime che solo lei riesce ad identificare."}
{"id": "1236237", "revid": "228587", "url": "https://it.wikipedia.org/wiki?curid=1236237", "title": "Veni Vidi Vicious", "text": "Veni Vidi Vicious \u00e8 un album di garage rock del gruppo svedese The Hives, uscito nell'aprile 2000. L'edizione giapponese include molte tracce extra, oltre a vari contenuti aggiuntivi.\nIl titolo dell'album \u00e8 un gioco di parole sulla frase pronunciata da Giulio Cesare dopo aver conquistato l'Asia Minore nel 47 a.C.: \"Veni, vidi, vici\" (venni, vidi, vinsi).\nTracce.\nTutte le canzoni sono state scritte da Randy Fitzsimmons, eccetto la traccia 8"}
{"id": "1236240", "revid": "838137", "url": "https://it.wikipedia.org/wiki?curid=1236240", "title": "Rugby a 15 nel 1949", "text": "Nel 1949, oltre alla conferma dell'Irlanda nel Torneo delle Cinque nazioni, si assiste al ritorno della Bledisloe Cup in Australia. Australia che va sorprendentemente a strappare due vittorie in terra neozelandese.\n\u00c8 un anno negativo per gli All Blacks che inanellano anche 3 sconfitte con il Sudafrica e una con la Rhodesia.\nMomento difficile anche per l'Italia che, causa un campionato che lascia poco spazio alla nazionale, cede sia alla seconda squadra francese che alla Cecoslovacchia.\nLa nazionale italiana.\nLa squadra azzurra ricambia la vista della Francia (che schiera ancora la seconda squadra) e della Cecoslovacchia. I risultati sono disastrosi con due sconfitte.\nI Barbarians.\nNel 1949 la squadra ad inviti dei Barbarians ha disputato i seguenti incontri:"}
{"id": "1236248", "revid": "116536651", "url": "https://it.wikipedia.org/wiki?curid=1236248", "title": "Paul Kunz", "text": "Biografia.\nFisico delle particelle e sviluppatore di software, dopo un incontro al CERN di Ginevra con Tim Berners-Lee (inventore del World Wide Web), il 12 dicembre 1991 crea in California allo SLAC (Stanford Linear Accelerator\nCenter) il primo web server e la prima pagina web degli Stati Uniti.\nNel 1994 ha creato GnuStep, un progetto informatico che riproduce in versione \"open source\" (distribuita gratuitamente) il sistema operativo OpenStep di Next Inc. che, con l'acquisizione di quest'ultima, Apple utilizz\u00f2 come base per realizzare il macOS.\n\u00c8 stato anche sviluppatore-capo di HippoDraw, un potente software \"orientato agli oggetti\" per l'analisi statistica dei dati.\nSi \u00e8 occupato dell'analisi del software per il GLAST (Gamma-ray Large Area Space Telescope), il satellite che la NASA ha lanciato l'11 giugno 2008."}
{"id": "1236256", "revid": "14691", "url": "https://it.wikipedia.org/wiki?curid=1236256", "title": "Voldemort can't stop the rock!", "text": ""}
{"id": "1236265", "revid": "51032", "url": "https://it.wikipedia.org/wiki?curid=1236265", "title": "Prete Liprando", "text": ""}
{"id": "1236278", "revid": "216401", "url": "https://it.wikipedia.org/wiki?curid=1236278", "title": "Titanis", "text": ""}
{"id": "1236284", "revid": "88740", "url": "https://it.wikipedia.org/wiki?curid=1236284", "title": "Rona Hartner", "text": "Biografia.\nStudia dal 1979 al 1991 alla scuola tedesca di Bucarest, l'\"Istituto Herman Oberth\". Dal 1991 al 1992 frequenta la scuola musicale \"Titu Maiurescu\", sempre a Bucarest, e nella capitale rumena nello stesso anno inizia l'Accademia di Teatro e Cinema.\nNel 1996 incontra il regista francese Tony Gatlif che \u00e8 alla formazione del cast per il film \"Gadjo dilo - lo straniero pazzo\" ambientato in Romania: le attribuisce il ruolo di protagonista e curatrice musicale. Questa interpretazione le vale alcuni premi come migliore attrice, in particolare il Premio speciale per l'interpretazione al Festival internazionale del film di Locarno. Come artista si impegna anche in altri campi come la danza, il canto, oltre a suonare chitarra, sassofono e pianoforte.\nParla sei ligue: rumeno, tedesco, inglese, francese, spagnolo e romanes."}
{"id": "1236286", "revid": "124312080", "url": "https://it.wikipedia.org/wiki?curid=1236286", "title": "Demonilla", "text": "I Demonilla sono un gruppo musicale rock italiano.\nGli albori.\nI Demonilla sono un gruppo rock di Napoli che nasce nel 1997 in concomitanza con l'uscita del loro EP di esordio \"Demonilla\" pubblicato dall'etichetta indipendente napoletana Polosud Records di Ninni Pascale. Il loro repertorio spazia dal rock al metal ed in scaletta inseriscono cover di band storiche quali Rolling Stones, Black Sabbath, Led Zeppelin, etc. Nel 2004 il secondo cd \"Voodoo Pizza\" etichetta napoletana Cheyenne Records e, sempre con la stessa etichetta, esce \"Evoluzione\" nel 2008, feat. Giorgio Zito (fratello di Edoardo ed Eugenio Bennato).\nIl power trio ha cambiato diverse formazioni, tutte ruotanti intorno ai nomi del cantante chitarrista Francesco Grosso e della bassista Marilina Natoli (sotto contratto Rai negli anni novanta per il programma Big! su Rai uno) che nel 2004 lascia la band per ritornare nel 2007. Alla batteria, nel corso degli anni si sono alternati Mariano Barba, Gennaro Barba e Massimiliano Campo. Alle tastiere in \"Voodoo Pizza\" ed \"Evoluzione\", ha collaborato Ernesto Vitolo. I Demonilla live propongono i pezzi tratti dai loro lavori, insieme ad un repertorio di cover scelte tra i brani pi\u00f9 rappresentativi del migliore Rock anni sessanta - settanta e moderno, al quale donano un tocco personale ed energico. Ricco l'elenco di serate in attivo in tutta l'Italia, da segnalare le apparizioni come support band di Uli Jon Roth degli Scorpions, Kee Marcello degli Europe, Vinnie Moore degli Ufo, Alvin Lee, Banco del Mutuo Soccorso, Camaleonti, Alan Sorrenti e Dik Dik.\nNel 2015 sempre per la Cheyenne Records viene pubblicato \"In attesa di giudizio\" ancora una volta insieme a Giorgio Zito.\nGli esordi e i primi successi.\nL'esordio discografico avviene nel 1997, con il mini cd omonimo \"Demonilla\" prodotto dalle edizioni musicali Polosud Records e dagli stessi componenti della band. Quattro i brani, nell'ordine: \"Chiama il 666\", \"Carpe diem\", \"Ma perdio!\" (Grosso/Natoli), \"Thrash\" (Vairetti) composta per l'occasione da Lino Vairetti, cantante della storica band degli Osanna. Il disco \u00e8 recensito positivamente dalle maggiori testate italiane (La Repubblica, Il Mattino, Musica di Repubblica, Il Tempo, Il Roma, Il Corriere del Mezzogiorno, Metal Shock, Flash, Il Corriere del Mezzogiorno, Il Corriere della Sera) e da molti giornali partenopei e incontra subito i favori del pubblico, anche durante le performance live.\nNel 1994, con l'etichetta musicale Cheyenne Records, viene realizzato l'EP \"Voodoo Pizza\" composto da due cover, \"I'm free\" (Jagger/Richards) e \"Ma vai, vai\" (Giorgio Zito) e due brani inediti, \"Tu sei la mia rovina\" e \"Stai con me\" (entrambi di Grosso/Natoli).\nIl 13 giugno 2007 esce \"Evoluzione\" lavoro dei \"Demonilla &amp; Giorgio Zito\". Etichetta Discografica Cheyenne Records. Edizioni Musicali Cinquantacinque. \nII CD \u00e8 l'unione di due stili di musica uguali e differenti allo stesso tempo; da una parte il timbro rock dei Demonilla e dall'altra lo stile \"rollingstoniano\" di Zito venuto alla ribalta negli anni ottanta. Francesco Grosso e Marilina Natoli, oltre ad alcuni brani composti da loro stessi, hanno anche attinto (rendendola attuale) dalla produzione di Zito e Diesel facendo propri il modo di suonare e cantare. \nIl CD contiene 13 brani: \n01 - \"Avanti un altro\" / 02 - \"Baby Jane\" / 03 - \"\u00c8 inutile\" / 04 - \"Troppe volte\" / 05 - \"Funny how love can be\" / 06 - \"Quel che ti ho dato\" / 07 - \"Evoluzione\" / 08 - \"Non lo so\" / 09 - \"Vieni qua\" / 10 - \"Uomo solo\" / 11 - \"Mille\" / 12 - \"Non dirmi mai il tuo cognome\" / 13 - \"Luna antica\"\nIn \"Evoluzione\" alla voce si sono alternati Francesco Grosso e Giorgio Zito, mentre l'ultimo brano (\"Luna antica\") \u00e8 stato cantato da Marilina Natoli. \nDurante la realizzazione del progetto si sono aggregati alla band Ernesto Vitolo alle tastiere, Gigi De Rienzo nelle vesti di produttore artistico e bassista di quasi tutti i brani cantati da Giorgio Zito; Eugenio Bennato alla fisarmonica; Franco Giacoia e Guido Magliaro come chitarristi aggiunti in alcuni brani, Agostino Marangolo come batterista in due canzoni; Lino Vairetti, storica voce degli Osanna all'armonica; Annibale Guarino al sax. \nIl CD \u00e8 stato prodotto da Giorgio Bennato per l'etichetta napoletana Cheyenne Records.\n2008-2012 Il ritorno di Barba.\nLa band nell'estate del 2007 si esibisce, presentando il cd \"Evoluzione\" al prestigioso festival rock \"Afrak\u00e0\" organizzato dal leader degli Osanna, Lino Vairetti, con Massimiliano Campo alla batteria.\nNel 2008 si riavvicina alla band Gennaro Barba che diventa il batterista ufficiale della band, senza mai tralasciare i numerosi ed importanti impegni con gli Osanna.\nNel luglio del 2009 la band si esibisce ancora una volta ad \"Afrak\u00e0\" ma per questioni di etica e di rispetto verso Osanna che si esibiranno nella stessa manifestazione, la band decide di richiamare per quella sera, Massimiliano Campo alla batteria e Giulio Riccelli alla chitarra solista.\n2012-2013.\nLa band entra in sala nel 2013 per registrare il nuovo album; le sessioni di registrazione effettuate all'Italy Sound Lab di Alfonso La Verghetta, vedono ancora la partecipazione massiccia di Ernesto Vitolo alle tastiere e all'Hammond , la presenza di Giorgio Bennato come cantante in alcuni brani e di Lino Vairetti, storico cantante degli Osanna come autore del brano \"Che puoi dirmi\" e ai cori. L'album \u00e8 stato pubblicato nel 2015."}
{"id": "1236291", "revid": "62748", "url": "https://it.wikipedia.org/wiki?curid=1236291", "title": "Douglas Engelbart", "text": "\u00c8 stato il fondatore dell'Augmentation Research Center ed \u00e8 ritenuto l'inventore, in collaborazione con William English, del primo mouse. Pioniere dell'interazione uomo-computer, ha sviluppato con i suoi collaboratori l'ipertesto, le reti di computer ed \u00e8 stato un precursore dell'interfaccia grafica.\nBiografia.\nI suoi avi provenivano da Germania, Svezia e Norvegia. Durante la Seconda guerra mondiale, quando prest\u00f2 servizio come tecnico radio per la marina statunitense nelle Filippine, Engelbart fu ispirato dall'articolo scritto da Vannevar Bush \"As We May Think\" (\"Come potremmo pensare\").\nDopo la guerra, Engelbart consegu\u00ec la laurea in ingegneria elettronica all'Universit\u00e0 dell'Oregon (1948), seguita poi da una specializzazione a Berkeley nel 1952, e da un dottorato di ricerca, sempre a Berkeley, nel 1955. All'Universit\u00e0 dell'Oregon fece anche parte del club universitario \"Sigma Phi Epsilon\". A Berkeley fu coinvolto, come studente, nella costruzione del California Digital Computer (CALDIC). Ci mise pi\u00f9 di un anno per creare senza successo una startup, \"Tecniche Digitali\", per commercializzare alcune delle sue ricerche. Lavor\u00f2 anche con Hewitt Crane a un progetto di dispositivi magnetico-logici allo Stanford Research Institute (SRI). Nell'istituto di Menlo Park, Engelbart fond\u00f2, insieme ad alcuni giovani informatici e ingegneri elettronici, l'Augmentation Research Center.\nNegli anni Novanta ha fondato il Bootstrap Institute che, attraverso una serie di seminari alla Stanford University, port\u00f2 avanti l'idea di collaborazione ripresa dal movimento \"open source\". Nel 1997 ha vinto il Premio Lemelson-MIT.\n\u00c8 morto il 2 luglio 2013 all'et\u00e0 di 88 anni per insufficienza renale.\nPrincipali invenzioni.\nEngelbart \u00e8 l'inventore del primo mouse per computer, sviluppato negli anni '60 e brevettato il 21 giugno 1967. A quel tempo il mouse era un blocco di legno che copriva due ruote di metallo e non \u00e8 stato commercialmente disponibile se non fino al 1981, con lo \"Xerox Star\". Per questo, essendo il brevetto scaduto prima della diffusione di massa, Engelbart non pot\u00e9 trarre un profitto economico dalla sua invenzione.\nEngelbart \u00e8 conosciuto anche per aver progettato, sempre negli anni sessanta, oN Line System, un rivoluzionario ambiente software creato con i colleghi dell'Augmentation Research Center. Il sistema era costituito da workstation personali collegate a un mainframe SDS-940, in grado di visualizzare testo e grafica. Nella visione di Engelbart, l'Augmentation Framework era parte integrante di un progetto che comprendeva la rete ARPAnet per la condivisione delle informazioni. \"oN Line System\" fu presentato alla \"Joint Computer Conference\" di San Francisco nel 1968. In una dimostrazione della durata di un'ora e mezza, che pass\u00f2 alla storia come \u00abThe mother of all demos\u00bb, Engelbart present\u00f2 un sistema di computer collegati tra loro in rete, comprendente un programma di scrittura a video con la possibilit\u00e0 di modificare il testo prima di stamparlo, un sistema a finestre, il primo mouse e un sistema di teleconferenza interattiva basato sul collegamento di pi\u00f9 monitor in rete tra loro."}
{"id": "1236292", "revid": "78380", "url": "https://it.wikipedia.org/wiki?curid=1236292", "title": "Nicklaus Schandelmaier", "text": ""}
{"id": "1236298", "revid": "2043462", "url": "https://it.wikipedia.org/wiki?curid=1236298", "title": "Alfredo di Sassonia-Coburgo-Gotha (1874-1899)", "text": "Infanzia.\nIl principe Alfredo di Edimburgo nacque il 15 ottobre 1874 a Buckingham Palace a Londra. Suo padre era il principe Alfredo, il secondo dei figli maschi della regina Vittoria e del principe Alberto. Sua madre, la granduchessa Marija Aleksandrovna di Russia, era una figlia dello zar Alessandro II di Russia e della principessa Maria d'Assia e del Reno.\nArchibald Campbell Tait, arcivescovo di Canterbury, battezz\u00f2 il principe nella Lower Bow Room di Buckingham Palace il 23 novembre 1874. I suoi padrini furono la regina, l'imperatore di Russia (il cui figlio, lo zarevic Alessandro stava per delega), l'imperatore tedesco (il cui zio paterno di Alfredo, il principe Arturo, duca di Connaught e Strathearn stava per delega), la principessa ereditaria tedesca (zia paterna di Alfredo, rappresentata dalla sorella, la principessa Cristiano di Schleswig-Holstein), il duca di Sassonia-Coburgo e Gotha (suo prozio paterno, rappresentato dal principe Cristiano di Schleswig-Holstein), ed il principe di Galles (suo zio paterno).\nPrincipe ereditario di Sassonia-Coburgo e Gotha.\nNel 1893, il suo prozio Ernesto II di Sassonia-Coburgo-Gotha, fratello maggiore del nonno paterno, mor\u00ec senza eredi. Essendo inammissibile in base alla legge della casata di Sassonia-Coburgo-Gotha succedere ad un ducato a causa del suo status di erede apparente di un trono esistente, il principe di Galles aveva in precedenza rinunciato alla sua pretesa al trono ducale. Quindi, la successione spett\u00f2 al padre di Alfredo, che all'epoca era duca di Edimburgo. Alfredo divent\u00f2 quindi il \"principe ereditario di Sassonia-Coburgo e Gotha\".\nIl principe Alfredo visse a Clarence House i primi anni della sua vita, con le sorelle e i genitori; dopo l'ascesa al trono ducale di Sassonia-Coburgo e Gotha di suo padre, si trasfer\u00ec al castello di Rosenau, nei pressi di Coburgo.\nFidanzamento fallito.\nIl 28 gennaio 1895, la Court Circular del Regno Unito pubblic\u00f2 quanto segue: \u201cSiamo informati che un matrimonio \u00e8 stato organizzato tra sua altezza reale il principe Alfredo di Sassonia-Coburgo e Gotha, unico figlio maschio delle loro altezze il duca e la duchessa di Sassonia-Coburgo e Gotha e nipote di sua maest\u00e0, e sua altezza reale la duchessa Elsa Matilde Maria, la maggiore delle due figlie gemelle del defunto duca Guglielmo Eugenio di W\u00fcrttemberg nate dal suo matrimonio con la granduchessa Vera Konstantinovna di Russia.\u201d Il matrimonio non avvenne.\nMorte.\nLe circostanze esatte della morte di Alfredo non sono note, e varie ipotesi sono state fatte. Le memorie di sua sorella Maria dicono semplicemente che la sua salute \"\u00e8 indebolita\", e altri scrittori hanno detto che aveva la \"tubercolosi\". \"The Times\" pubblic\u00f2 un resoconto che affermava che era morto per un tumore, mentre \"The Complete Peerage\" d\u00e0 la ragione generalmente accettata che egli \"si spar\u00f2\". Vari autori hanno speculato sulle ragioni per le quali potrebbe essersi suicidato e un autore, Frank Bush, afferm\u00f2 di essere un discendente di un matrimonio segreto tra Alfredo e Mabel Fitzgerald, nipote del IV duca di Leinster, e afferm\u00f2 che l'attrito tra Alfredo e la sua famiglia sul \"matrimonio segreto\" era la causa del suicidio. Nonostante la mancanza di prove documentali e la mancanza di riferimenti contemporanei, altri autori hanno ripetuto l'affermazione di Bush secondo cui Alfredo e Mabel si sarebbero sposati, incluso John Van der Kiste e Bee Jordaan in \"Dearest Affie\", e l'affermazione \u00e8 ripetuta come fatto nella storia familiare ufficiale (\"Das Haus von Sachsen-Coburg und Gotha\").\nSecondo la teoria, Alfred si spar\u00f2 con un revolver mentre il resto della famiglia era riunito per la celebrazione dell'anniversario. Sopravvisse e fu assistito nel castello di Friedenstein a Gotha (Turingia) per tre giorni prima di essere inviato al sanatorio di Martinnsbrunn a Gratsch nei pressi di Merano nella contea del Tirolo (Austria-Ungheria, attualmente Italia). Alfredo mor\u00ec l\u00ec alle 16:15 del pomeriggio del 6 febbraio 1899, all'et\u00e0 di 24 anni. Fu sepolto nel mausoleo ducale di Friedhof am Glockenberg a Coburgo in Baviera.\nPi\u00f9 tardi nel 1899 lo zio di Alfredo, il duca di Connaught e suo figlio, il principe Arturo di Connaught rinunciarono ai loro diritti di successione al ducato di Sassonia-Coburgo e Gotha. Di conseguenza, suo cugino, il principe Carlo Edoardo, duca di Albany, divent\u00f2 erede presunto.\nTitoli nobiliari, onorificenze e stemma.\nStemma.\nIn quanto nipote in linea maschile di un sovrano britannico, il principe Alfredo di Sassonia Coburgo-Gotha pot\u00e9 utilizzare lo stemma del regno, con uno scudo interno per la Sassonia, il tutto differenziato mediante un nastro d'argento a cinque punte, il paio esterno e quella centrale recanti delle croci rosse, mentre il paio pi\u00f9 interno con delle ancore."}
{"id": "1236299", "revid": "124123", "url": "https://it.wikipedia.org/wiki?curid=1236299", "title": "Gabriel Antonio Pereira", "text": "\u00c8 stato Presidente dell'Uruguay dal 24 ottobre all'11 novembre 1838 e dal 1\u00ba marzo 1856 al 1\u00ba marzo 1860."}
{"id": "1236302", "revid": "16066", "url": "https://it.wikipedia.org/wiki?curid=1236302", "title": "Voto di approvazione", "text": ""}
{"id": "1236303", "revid": "767487", "url": "https://it.wikipedia.org/wiki?curid=1236303", "title": "Casolari con il tetto di paglia a Cordeville", "text": "Casolari con il tetto di paglia a Cordeville \u00e8 un dipinto a olio su tela (72x91 cm) realizzato nel 1890 dal pittore Vincent van Gogh.\n\u00c8 conservato nel Mus\u00e9e d'Orsay di Parigi.\nCamille Pissarro sugger\u00ec all'amico di trasferirsi ad Auvers-sur-Oise, un villaggio poco lontano da Parigi, per riprendersi dopo l'esperienza in manicomio. Questo \u00e8 il primo dipinto eseguito dopo il ricovero.\nSi nota un uso particolare dei colori freddi come i verdi, gli azzurri ed il viola: i colori caldi caratteristici delle opere precedenti sono scomparsi. Gli alberi e l'erba sembrano mossi da un forte vento e le nuvole ricordano quelle della \"Notte stellata\"."}
{"id": "1236305", "revid": "547034", "url": "https://it.wikipedia.org/wiki?curid=1236305", "title": "Bernardo Prudencio Berro", "text": "\u00c8 stato Presidente dell'Uruguay dal 15 febbraio al 1\u00ba marzo 1852 e dal 1\u00ba marzo 1860 al 1\u00ba marzo 1864.\nBiografia.\nFiglio di un commerciante spagnolo originario di Uzt\u00e1rroz e di madre basca, Berro crebbe sotto la tutela dello zio D\u00e1maso Antonio Larra\u00f1aga, fondatore della Biblioteca nazionale dell'Uruguay e futuro vicario apostolico di Montevideo. Tra il 1825 ed il 1828 prese parte alla rivolta guidata da Juan Antonio Lavalleja e dai Trentatr\u00e9 Orientali contro il Brasile che anni prima aveva occupato la Banda Oriental. \nUna volta raggiunta la completa indipendenza dell'Uruguay nel 1830, Berro entr\u00f2 nelle file del Partito Nazionale. Nel 1836 combatt\u00e9 contro le milizie dell'ex presidente \"colorado\" Fructuoso Rivera nella battaglia di Carpinter\u00eda. Nel medesimo anno fu eletto deputato per il dipartimento di Maldonado. A seguito della caduta di Manuel Oribe, Berro lascer\u00e0 l'Uruguay per il Brasile, salvo poi tornare nel pieno della Guerra Grande per dar man forte al governo \"blanco\" del Cerrito istituito durante l'assedio di Montevideo.\nUna volta terminato il conflitto fu eletto senatore per il dipartimento di Minas e successivamente nominato presidente della Camera Alta, incarico che gli permetter\u00e0 nel 1852 di reggere il potere esecutivo per quindici giorni tra la presidenza di Su\u00e1rez e quella di Gir\u00f3. Durante il mandato di quest'ultimo fu nominato Ministro per gli Affari Esteri. Nel 1853 Gir\u00f3 fu rovesciato da una rivolta promossa da alcuni esponenti di spicco dei \"colorados\". Berro cerc\u00f2 quindi di restaurare il presidente decaduto unendosi ad una controrivoluzione che tuttavia fall\u00ec. Nel 1856 fu eletto senatore per il dipartimento di Maldonado e nominato in seguito presidente del Senato. Il 1\u00ba marzo 1860 l'Assemblea Generale lo elesse Presidente della Repubblica.\nLa presidenza.\nDurante la sua presidenza Berro cerc\u00f2 di sviluppare la debole economia nazionale codificando il commercio e la finanza, diminuendo i dazi sulle importazioni, favorendo l'ingresso di capitali stranieri, tenendo sotto stretto controllo il debito pubblico e istituendo nel 1862 un nuovo sistema monetario nazionale. Sotto il suo mandato si verific\u00f2 inoltre il \"boom\" della produzione laniera, favorita dal crollo dell'esportazione cotoniera statunitense dovuta alla guerra di secessione e dalla sempre minor economicit\u00e0 della tradizionale produzione di cuoio. \nBerro promosse inoltre una serie di politiche volte a tutelare l'indipendenza nazionale ad affermare l'ancora debole identit\u00e0 del paese. Stretto infatti tra due potenti vicini il governo \"blanco\" uruguaiano cerc\u00f2 da un lato di limitare l'influenza brasiliana nel nord fondando la citt\u00e0 di Ceballos e accogliendo gli schiavi in fuga dalle piantagioni, dall'altro si astenne dal parteggiare nelle lotte tra \"unitarios\" e \"federales\" argentini. Particolare infine fu il conflitto che si scaten\u00f2 tra Berro e la chiesa cattolica, che aveva proibito la sepoltura di un amico del presidente a causa del suo coinvolgimento nella massoneria locale. Dopo una lunga serie di diatribe il governo decise di risolvere la situazione secolarizzando i cimiteri che passarono cos\u00ec sotto la gestione statale.\nIl 19 marzo 1863 il caudillo \"colorado\" Venancio Flores penetr\u00f2 in Uruguay e diede il via ad una rivoluzione volta a rovesciare l'ordine costituito. Il governo uruguaiano, a causa di liti interne, importanti defezioni ed incomprensioni con lo stato maggiore dell'esercito, non riusc\u00ec a reprimere il moto insurrezionale e nel giro di pochi mesi la situazione interna precipit\u00f2. Nel marzo 1864, vista l'eccezionalit\u00e0 della situazione, una volta terminato il mandato di Berro il potere fu affidato al presidente \"ad interim\" Atanasio Cruz Aguirre. Dopo la conquista di Montevideo da parte di Flores e dei suoi alleati brasiliani, l'ex presidente \"blanco\" divenne uno degli oppositori pi\u00f9 celebri del caudillo \"colorado\" che ne frattempo aveva instaurato una dittatura e dichiarato guerra al Paraguay. Durante la dittatura Berro si ritir\u00f2 nella sua piccola dimora di campagna di Manga dove si dedic\u00f2 a lavorare la terra.\nL'assassinio.\nIl 19 febbraio 1868, quattro giorni dopo la fine del mandato di Flores, Berro promosse una sommossa che sarebbe dovuta culminare con la presa del fortino di Montevideo, sede del governo uruguaiano dove nel frattempo il presidente \"ad interim\" Pedro Varela stava accogliendo una delegazione brasiliana. A causa dell'esiguo numero di uomini coinvolti l'insurrezione fall\u00ec e il leader \"blanco\" fu arrestato e condotto nel cabildo di Montevideo. Le concitate fasi del fatto avevano attirato e richiamato una folla di curiosi tra i quali figurava anche l'ex presidente Venancio Flores. Quest'ultimo, mentre si stava dirigendo in carrozza verso il fortino, fu assassinato a pugnalate da un gruppo di sicari. Tra le mura del cabildo il presidente Varela mostr\u00f2 il cadavere di Flores a Berro il quale tuttavia proclam\u00f2 la propria estraneit\u00e0 al fatto. Poco dopo fu trascinato in una cella ed ucciso in circostanze misteriose con un colpo di pistola. Il corpo fu mostrato alla folla su un carro della spazzatura e infine gettato in una fossa comune del cimitero di Montevideo."}
{"id": "1236311", "revid": "124123", "url": "https://it.wikipedia.org/wiki?curid=1236311", "title": "Atanasio Cruz Aguirre", "text": "\u00c8 stato Presidente dell'Uruguay dal 1\u00ba marzo 1864 al 15 febbraio 1865."}
{"id": "1236315", "revid": "124123", "url": "https://it.wikipedia.org/wiki?curid=1236315", "title": "Tom\u00e1s Villalba", "text": "\u00c8 stato Presidente dell'Uruguay dal 15 febbraio al 20 febbraio 1865."}
{"id": "1236322", "revid": "119351771", "url": "https://it.wikipedia.org/wiki?curid=1236322", "title": "Gandalf Airlines", "text": "La Gandalf Airlines \u00e8 stata una compagnia aerea regionale creata da tre giovani imprenditori lombardi: Luciano Di Fazio, Domiziano Boschi e Luigi Gozzini. La sede principale del vettore era l'aeroporto di Orio al Serio.\nL'idea alla base della compagnia aerea, al momento della sua presentazione sul mercato, era che esistesse una nicchia di clienti disposti a pagare un sovrapprezzo pur di ottenere un servizio eccellente. Per questo motivo i voli Gandalf operavano in regime di full business class.\nStoria.\nLa compagnia conobbe una buona fase di espansione alla fine degli anni novanta, ma la crisi dell'11 settembre 2001 e la seguente congiuntura economica mondiale causarono una repentina riduzione dei viaggiatori. Inoltre il mancato declassamento dell'aeroporto di Milano-Linate, che sarebbe dovuto avvenire a favore dello scalo di Malpensa, non caus\u00f2 quel vuoto di mercato che la dirigenza della Gandalf aveva previsto di riempire.\nLa Gandalf tent\u00f2 infine di riconvertirsi senza successo in una compagnia tradizionale, fallendo.\nIl fallimento fu dichiarato il 29 febbraio 2004 dal tribunale di Parma e il 14 febbraio 2011 \u00e8 stato richiesto il rinvio a giudizio per 16 persone."}
{"id": "1236324", "revid": "716642", "url": "https://it.wikipedia.org/wiki?curid=1236324", "title": "Sapekhburto K'lubi Merani Tbilisi", "text": "Il Sapekhburto K'lubi Merani Tbilisi (), meglio nota come Merani Tbilisi \u00e8 una societ\u00e0 calcistica georgiana con sede nella citt\u00e0 di Tbilisi. Nella sua storia ha disputato per dieci stagioni la Umaglesi Liga, massima serie del campionato georgiano di calcio.\nStoria.\nIl club venne fondato nel 1991 e nello stesso anno venne promosso in Pirveli Liga, la seconda serie georgiana. Nel 1993 il Merani si fuse con il Bacho e cambi\u00f2 denominazione in Merani-Bacho Tbilisi. Nel 1995 la seconda squadra, il Merani-91 Tbilisi, divenne la prima squadra e al termine della stagione 1995-1996 vinse il gruppo est della Pirveli Liga, venendo promosso per la prima volta in Umaglesi Liga, la massima serie nazionale. Nella stagione 1996-1997 concluse il campionato di Umaglesi Liga al quarto posto, venendo cos\u00ec ammesso alla Coppa Intertoto per l'edizione 1997: sorteggiato nel gruppo 12, concluse con due partite vinte e due perse e venendo eliminato dal torneo. Nella stagione 1997-1998 concluse il campionato al settimo posto con sette punti di penalizzazione, di cui cinque comminati a causa dell'aggressione subita dall'arbitro nella partita disputata in casa contro la Dinamo Batumi. Nel dicembre 2002 il Merani-91 vendette il proprio posto in Umaglesi Liga all'Olimpi Tbilisi a causa di problemi finanziari e per coprire parte dei debiti contratti. La squadra complet\u00f2 il campionato come Merani-Olimpi guadagnando la salvezza. Nel 2003 la vecchia societ\u00e0 si ricostitu\u00ec come Merani Tbilisi e si iscrisse al campionato regionale, ma gi\u00e0 nel 2004 and\u00f2 incontro ad un'altra fusione creando il Milani-Merani Tsnori. Nell'estate 2005 torn\u00f2 alla denominazione Merani Tbilisi e la sede torn\u00f2 a Tbilisi. Al termine della stagione 2005-2006 concluse il campionato di Pirveli Liga al secondo posto, venendo cos\u00ec promosso in Umaglesi Liga. Il ritorno in massima serie dur\u00f2 due sole stagioni e al termine della Umaglesi Liga 2007-2008 concluse al dodicesimo posto e venne retrocesso."}
{"id": "1236325", "revid": "767487", "url": "https://it.wikipedia.org/wiki?curid=1236325", "title": "Aldo Zadrima", "text": "Biografia.\nNegli anni 60 intraprese una lunga e duratura carriera in questo sport dove ha ottenuto ottimi risultati.\nNel 1994 vinse il torneo nazionale di scacchi e divenne il campione d'Albania.\nSi \u00e8 distinto anche in ambito internazionale rappresentando il suo paese in ben 5 olimpiadi mondiali di scacchi. \nNoto \u00e8 il suo incontro con Veselin Topalov, ex campione del mondo, dove lo stesso Zadrima ha introdotto una nuova mossa teorica in apertura, mettendo in seria difficolt\u00e0 il campione .\nNel 2000 si \u00e8 ufficialmente ritirato dallo sport. \nOra fa parte della classifica internazionale FIDE ed \u00e8 giudice nel comitato olimpico albanese."}
{"id": "1236329", "revid": "599013", "url": "https://it.wikipedia.org/wiki?curid=1236329", "title": "Pia societ\u00e0 figlie di San Paolo", "text": "La Pia Societ\u00e0 Figlie di San Paolo (in latino \"Pia Societas Filiarum Sancti Pauli\") \u00e8 un istituto religioso femminile di diritto pontificio: le suore della congregazione, dette popolarmente Paoline, pospongono al loro nome la sigla F.S.P.\nStoria.\nLe congregazioni dei paolini e delle paoline sorsero quasi contemporaneamente a opera del sacerdote italiano Giacomo Alberione, presso la chiesa dei Santi Cosma e Damiano di Alba, in provincia di Cuneo. Il 20 agosto 1914 venne aperta ad Alba la scuola tipografica da cui ebbe origine il ramo maschile, e il 15 giugno 1915 ebbe inizio il laboratorio femminile da cui si svilupparono le Figlie di San Paolo: le religiose del laboratorio doveva insegnare i lavori femminili, formare le catechiste e gestire i negozi di libri e oggetti religiosi.\nNelle intenzioni del fondatore i due rami avrebbero dovuto costituire un unico istituto, ma ci\u00f2 era proibito dalle norme canoniche: Alberione affid\u00f2, quindi, la guida del ramo femminile a Teresa Merlo (1894-1964), in religione suor Tecla. Nel 1918, su invito del vescovo locale, le paoline aprirono la loro prima filiale a Susa, dove assunsero la direzione del settimanale diocesano \"la Valsusa\".\nLe prime nove religiose dell'istituto emisero la loro professione perpetua dei voti il 22 luglio 1922. La Pia Societ\u00e0 Figlie di San Paolo venne eretta in congregazione di diritto diocesano da Giuseppe Francesco Re, vescovo di Alba, il 15 marzo 1929; ricevette il pontificio decreto di lode il 13 dicembre 1943 e le sue costituzioni vennero approvate definitivamente dalla Santa Sede il 15 marzo 1953.\nAttivit\u00e0 e diffusione.\nLe Figlie di San Paolo si dedicano all'apostolato della stampa: possiedono casa editrice Edizioni Paoline e gestiscono librerie, agenzie di distribuzione, tipografie, legatorie e centri multimediali presenti in tutto il mondo.\nSono presenti in Europa (Cechia, Francia, Germania, Italia, Polonia, Portogallo, Regno Unito, Romania, Russia, Spagna, Svizzera), nelle Americhe (Argentina, Bolivia, Brasile, Canada, Cile, Colombia, Repubblica Dominicana, Ecuador, Messico, Paraguay, Per\u00f9, Porto Rico, Stati Uniti d'America, Uruguay, Venezuela), in Africa (Angola, Repubblica Democratica del Congo, Costa d'Avorio, Guinea Equatoriale, Kenya, Madagascar, Mozambico, Nigeria, Sudafrica, Sudan, Tanzania, Uganda, Zambia), in Asia (Corea del Sud, Filippine, Giappone, Hong Kong, India, Macao, Malaysia, Pakistan, Singapore, Taiwan, Thailandia) e in Oceania (Australia, Papua Nuova Guinea).La sede generalizia \u00e8 a Roma.\nAl 31 dicembre 2005, la congregazione contava 2.566 religiose in 249 case."}
{"id": "1236331", "revid": "647919", "url": "https://it.wikipedia.org/wiki?curid=1236331", "title": "Figlie di San Paolo", "text": ""}
{"id": "1236336", "revid": "474175", "url": "https://it.wikipedia.org/wiki?curid=1236336", "title": "Venancio Flores", "text": "\u00c8 stato Presidente dell'Uruguay dal 12 marzo 1854 al 10 settembre 1855 e dal 20 febbraio 1865 al 15 febbraio 1868.\nBiografia.\nLa prima presidenza e l'esilio argentino.\nGiovanissimo combatt\u00e9 nella guerra civile uruguaiana tra le fila dei \"colorados\" contro l'ex presidente Manuel Oribe ed il suo alleato argentino Juan Manuel de Rosas. Prese parte alla battaglia di Cagancha e fu proclamato capo politico del dipartimento di San Jos\u00e9. Al termine del conflitto, affermatosi come leader \"colorado\", gli fu assegnato il governo della citt\u00e0 di Montevideo. Nel 1853, dopo le dimissioni del presidente Juan Francisco Gir\u00f3 Flores form\u00f2 un triumvirato con Juan Antonio Lavalleja e Fructuoso Rivera assieme ai quali govern\u00f2 l'Uruguay dal 25 settembre 1853 al 12 marzo 1854. In quest'ultima data fu eletto dall'Assemblea Generale unico presidente, con l'obbiettivo di governare sino al marzo 1856, data di scadenza del mandato di Gir\u00f3. Una sollevazione dei militari tuttavia pose fine anticipatamente alla sua esperienza governativa e, il 10 settembre 1855, Flores rassegn\u00f2 le dimissioni.\nL'anno seguente si trasfer\u00ec nella vicina Argentina, radicandosi nella provincia di Entre R\u00edos. Durante il suo esilio argentino prese le parti della provincia secessionista di Buenos Aires, governata dal partito Unitario, ed entr\u00f2 nelle fila dell'esercito guidato dal generale Bartolom\u00e9 Mitre. La notte del 22 novembre 1861 gli uomini di Flores si resero responsabili della strage di Ca\u00f1ada de G\u00f3mez, durante la quale oltre trecento soldati confederati, sorpresi nel sonno, furono sgozzati.\nLa crociata liberatrice del 1863.\nIl 19 aprile 1863 Flores, appoggiato dal governo brasiliano e dal presidente argentino Mitre, rientr\u00f2 clandestinamente in territorio uruguaiano per raccogliere un piccolo esercito con il quale riconquistare il potere. Dopo aver arruolato poco meno di duemila uomini il generale diede il via ad una guerra civile ribattezzata successivamente la \"crociata liberatrice del 1863\". Nonostante il numero esiguo dei nemici, le truppe governative fedeli al presidente \"blanco\" Bernardo Prudencio Berro furono sconfitte prima a Coquimbo e successivamente a Ca\u00f1as. Il 4 agosto 1864 le truppe di Flores conquistarono Florida, dove i difensori furono poi sommariamente giustiziati, e, il 21 dicembre dello stesso anno, entrarono nella capitale Montevideo. L'ultima roccaforte governativa a cadere fu la citt\u00e0 di Paysand\u00fa, assediata per circa un mese dai brasiliani e dalle milizie del generale. Una volta vinto l'assedio, i vertici delle truppe governative che avevano difeso tanto tenacemente la cittadina furono passati per le armi.\nLa dittatura.\nIl 20 febbraio 1865 Venancio Flores assunse ufficialmente il potere formando un governo provvisorio. In cambio dell'aiuto ricevuto, il 1\u00ba marzo dello stesso anno si schier\u00f2 al fianco di Brasile ed Argentina dichiarando guerra al Paraguay di Francisco Solano L\u00f3pez. Flores guid\u00f2 quindi l'esercito verso i campi di battaglia paraguaiani prendendo parte alle battaglie di Estero Bellaco, di Tuyut\u00ed e Boquer\u00f3n. Dopo la sconfitta alleata a Curupayty rientr\u00f2 in Uruguay. Una volta rientrato in patria Flores si dedic\u00f2 ad alcune riforme volte a stabilizzare la vita economica e sociale del paese. Nel 1866 fu emanato il Codice del Commercio, mentre l'anno seguente fu approvato il Codice Civile. Grande importanza fu data allo sviluppo delle comunicazioni e dei nuovi sistemi di trasporto. Nel 1867 fu infatti attivato il cavo telegrafico subacqueo tra Montevideo e Buenos Aires, mentre l'anno seguente fu inaugurata la prima linea di omnibus. Durante il governo di Flores furono inoltre assegnate le prime concessioni per la costruzione di linee ferroviarie.\nL'assassinio.\nIl 15 febbraio 1868 il governo presieduto da Venancio Flores termin\u00f2 le sue funzioni ed il potere esecutivo pass\u00f2 temporaneamente nelle mani di Pedro Varela. Quattro giorni dopo la fine del suo ultimo governo, l'ex presidente \"blanco\" Bernardo Prudencio Berro cerc\u00f2 di assaltare il palazzo governativo con un manipolo di uomini fedeli. Venuto a sapere dei fatti in corso Flores, con alcuni compagni, si diresse a bordo di una carrozza verso il centro di Montevideo. Su \"calle Rinc\u00f3n\", tra \"Ciudadela\" e \"Juncal\", il veicolo fu per\u00f2 bloccato da un carretto, e, improvvisamente, fu circondato da un gruppo di sicari dal volto travisato. Meno lesto dei suoi compari a fuggire, Flores fu circondato e assassinato a pugnalate.\nIl cadavere di Flores fu portato poco dopo nel Cabildo di Montevideo e mostrato da Varela a Berro, che nel frattempo era stato arrestato. L'ex presidente \"blanco\" neg\u00f2 ogni coinvolgimento nella vicenda, ci\u00f2 nonostante, poche ore dopo, sar\u00e0 ucciso in una cella. Il corpo di Flores fu successivamente imbalsamato e sepolto con solenni funerali nella cattedrale di Montevideo il 30 marzo.\nRiconoscimenti.\nCon la legge n\u00ba 1854 del 30 dicembre 1885 gli fu intitolato un dipartimento uruguaiano appositamente creato."}
{"id": "1236339", "revid": "767487", "url": "https://it.wikipedia.org/wiki?curid=1236339", "title": "Enrico Boccadoro", "text": "Biografia.\nComincia a scrivere canzoni a 14 anni, ispirandosi ai grandi interpreti della musica d'autore nostrana e straniera.\nNel 1991 partecipa, appena sedicenne, al 33\u00ba Festival di Castrocaro, giungendo alla finale televisiva trasmessa su Rai Uno, insieme ad artisti come Nek, Luisa Corna, 883, in un'edizione che vedeva debuttare sulla scena della grande musica italiana anche personaggi come Laura Pausini e Riccardo Sinigallia.\nNel 1993 partecipa al Palmolive tour di Radio Dimensione Suono, toccando in quell'estate le principali citt\u00e0 italiane.\nNel 1994 pubblica il suo primo album \"Stanno amandosi\", che Enrico presenta al Festival Italiano di Canale 5, interpretando la canzone che d\u00e0 il titolo all'album, che ottiene grandi riconoscimenti di pubblico e critica. I singoli estratti dall'album gli danno modo di partecipare a varie trasmissioni televisive, tra cui Non \u00e8 la Rai e Domenica In.\nSeguono molte esperienze Live, dal 1995 al 1997, con esibizioni durante i concerti di artisti quali Laura Pausini, Massimo Di Cataldo ed Ivan Graziani.\nNel 2003, dopo anni di lavoro come autore di sigle televisive e brani per diversi colleghi, Enrico torna in prima persona sulla scena musicale, presentando \"Niente fa paura\" ad Un disco per l'estate, riscontrando un notevole successo radiofonico.\nNel 2005 partecipa nella sezione Giovani del 55\u00ba Festival della canzone italiana di Sanremo con \"Dov'\u00e8 la terra capitano\", brano che gli vale l'assegnazione del premio AFI come migliore canzone d'autore in quella edizione. La regia del relativo videoclip \u00e8 stata affidata a Silvio Muccino. Nei giorni seguenti, viene pubblicato sul territorio nazionale l'album \"Dov'\u00e8 la terra capitano\", contenente 12 canzoni che spaziano in modo originale e sensibile tra temi sociali e storie d'amore.\nNel 2007 Enrico \u00e8 tra gli autori delle musiche originali dello spettacolo teatrale \"Mettici la faccia\", interpretato dall'attore Max Giusti, spettacolo che fa registrare il tutto esaurito per molte settimane al Teatro Olimpico di Roma.\nNel febbraio del 2008 esce \"Lucchettiamoci\", brano inedito in vendita esclusivamente sul portale ITunes.\nNel 2009 \u00e8 tra gli autori delle musiche originali dello spettacolo teatrale \"Comici in gabbia\" rappresentato con successo per oltre un mese al Teatro de' Servi di Roma.\nNel 2010 Enrico \u00e8 autore, insieme a Fabio Parisella, delle musiche originali dello spettacolo teatrale \"Radio Trip\", diretto da Riccardo Graziosi, in scena al teatro Morgana, ex Brancaccino, per tutto il mese di aprile.\nSempre nel 2010 Enrico \u00e8 autore ed interprete della sigla di apertura del programma televisivo \"Capotavola\", in onda, per tutta l'estate, ogni sabato su Rai 2.\nNel 2012 Enrico \u00e8 l'autore del brano \"Cantare\" interpretato da Stefania Bivone, Miss Italia 2011, brano che riesce ad approdare tra le 60 canzoni finaliste di Sanremo Social 2012.\nNel dicembre del 2013 Enrico \u00e8 l'autore del brano \"Da quando ci sei\" , inedito interpretato da Annalisa Minetti e Marco Bonafaccia, estratto dall'album \"Canti di lode e adorazione - vol. 1\".\nIl 26 maggio 2014 viene invitato dalla S.S. Lazio all'inaugurazione dell'academy Bob Lovati dove presenta l'inno \"Lazio ti amo\", inno scritto ed interpretato da Enrico.\nNel dicembre 2015 Enrico \u00e8 autore della musica e del testo del brano \" Ci vuole amore\", brano interpretato dal gruppo\n\"Fuori Controllo\". L'anteprima assoluta del brano avviene sullo storico palcoscenico del Maurizio Costanzo Show durante la puntata di domenica 29 novembre in prima serata sulle reti Mediaset.\nNel dicembre 2016 Enrico \u00e8 autore della musica e del testo del brano \"La musica sta cambiando\" interpretato dal gruppo \"Fuori controllo\". Il video del brano fa registrare sul canale Vevo oltre 200.000 visualizzazioni in poche settimane.\nIl 25 aprile 2017 Enrico \u00e8 ospite dell'Earth Day di Roma, la giornata Mondiale della Terra, dove interpreta in versione acustica \"Dov'e' la terra capitano\" e \" Semplicemente amore\".\nIl 28 giugno 2017 Enrico \u00e8 autore ed interprete di due brani originali composti su antiche canzoni religiose Ebraiche all'interno dello spettacolo teatrale \"50 anni Ebrei di Libia\" andato in scena al Teatro di Roma-Teatro Argentina.\nMuore a Roma il 25 novembre 2017 all'et\u00e0 di soli 42 anni."}
{"id": "1236345", "revid": "767487", "url": "https://it.wikipedia.org/wiki?curid=1236345", "title": "April March", "text": "Biografia.\nDa bambina April March rimase affascinata dalla Francia e durante la sua carriera scolastica partecip\u00f2 ad un programma di scambio culturale proprio in Francia. I suoi album contengono sia canzoni in inglese che in francese, che presentano forti influenze dettate dalla passione per la musica pop francese anni sessanta.\nPartendo dai primi anni ottanta, March lavor\u00f2 come animatrice per Archie Comics e Pee Wee's Playhouse; nel 1986 lavor\u00f2 sul personaggio di Madonna nel film \"Who's That Girl\", animando la star nella sequenza dei titoli e lavorando contemporaneamente al video musicale. La sua prima band, The Pussywillows, fu fondata nel 1987; March si prese un anno di pausa per poter frequentare un corso di animazione promosso dalla Walt Disney Company in California. Nel 1991 i Pussywillows si sciolsero e March fond\u00f2 The Shitbirds, che resistettero fino al 1995. Dopo la rottura con The Shitbirds, March ha registrato solo album solisti ed \u00e8 apparsa in alcune colonne sonore, come ad esempio per la sigla della serie televisiva di Cartoon Network \"I Am Weasel\".\nMa la canzone che la porta al successo \u00e8 la traduzione di \"Laisse tomber les filles\" che March rinomina \"Chick Habit\", inserita nella colonna sonora della commedia del 1999 \"Gonne al bivio\". \"Chick Habit\" appare anche nella colonna sonora del film di Quentin Tarantino, \"Death Proof\", uscito in Italia con il titolo \"Grindhouse - A prova di morte\". Sono recenti le sue collaborazioni negli States con i Dust Brothers, principali compositori della colonna sonora di \"Fight Club\", e in Francia con Bertrand Burgalat. Sta lavorando al suo nuovo album dal 2005. Secondo il suo sito ufficiale: \"April March e Steve Hanft hanno finito di registrare un album prodotto da Tom Chasteen e mixato da John McEntire. Stiamo cercando l'etichetta giusta. Seguiteci per avere notizie.\""}
{"id": "1236348", "revid": "324090", "url": "https://it.wikipedia.org/wiki?curid=1236348", "title": "De Young Memorial Museum", "text": "Il M. H. de Young Memorial Museum si trova nel Golden Gate Park a San Francisco (USA). Il museo ospita opere d'arte americana, africana, orientale ed arte delle civilt\u00e0 precolombiane. Periodicamente ospita esposizioni temporanee di grande interesse.\nIl museo espone opere di numerosi importanti artisti come: James Abbott McNeill Whistler, Georgia O'Keeffe, John Singer Sargent, Georges Seurat, Gerhard Richter, Diego Rivera, Kiki Smith, ecc.\nLa sede.\nLa sede attuale del museo \u00e8 una costruzione lunga e bassa immersa nel verde del Golden Gate Park; occupa un'area di oltre 27000 m\u00b2 ed \u00e8 costituita da un corpo centrale dominato da una torre di otto piani dalla forma leggermente contorta.\nSorge di fronte all'Accademia Californiana delle Scienze, la cui sede \u00e8 in ristrutturazione su progetto dell'architetto italiano Renzo Piano. L'intero edificio del museo, compresa la torre panoramica, \u00e8 rivestito da pannelli di rame ossidato, caratterizzati da forature e bugnature, che conferiscono al museo una spiccata personalit\u00e0. L'utilizzo, con il rame, di materiali naturali come la pietra e il vetro creano una connessione tra costruzione e il rigoglioso ambiente naturale circostante offerto dal parco.\nLe forature nei pannelli in rame, in parte riciclato, intendono ricreare un effetto luminoso simile a quello della luce del sole che filtra attraverso fronde di un bosco.\nLa torre, alta 45 metri, \u00e8 accessibile al pubblico e offre una vista a 360 gradi sul circostante parco e sui vicini quartieri residenziali di San Francisco.\nStoria.\nIl museo nacque nel 1894 da una sezione appositamente studiata di un complesso fieristico utilizzato per la \"California Midwinter International Exposition\" per volont\u00e0 di Michael H. de Young, un editore del \"San Francisco Chronicle\".\nNel 1919 l'architetto Christian Mulgardt realizz\u00f2 una nuova sede, mentre nel 1921 venne realizzata la sezione centrale della costruzione dominata dalla particolare torre.\nIl 17 ottobre 1989 l'edificio venne severamente danneggiato dal terremoto di Loma Prieta che colpisce l'intera Baia di San Francisco con magnitudo 7.1 della scala Richter.\nIl 15 ottobre 2005 il nuovo museo, ricostruito grazie ad una generosa raccolta di fondi, viene finalmente riaperto al pubblico nella nuova sede realizzata su progetto dagli architetti svizzeri Herzog &amp; de Meuron, vincitori del prestigioso Premio Pritzker. Con un riordino delle collezioni cittadine, tutte le opere di arte europea, dall'antichit\u00e0 all'inizio del XX secolo, sono state spostate al California Palace of the Legion of Honor."}
{"id": "1236349", "revid": "775372", "url": "https://it.wikipedia.org/wiki?curid=1236349", "title": "Five Points Gang", "text": "La Five Points Gang era un'organizzazione criminale del XIX secolo con sede nella zona di New York detta The Five Points.\nI Five Points.\nA Manhattan, il punto in cui convergevano cinque strade, rispettivamente \"Anthony\" (oggi \"Worth\"), \"Orange\" (oggi Baxter), \"Mulberry\" (che mantiene il nome), \"Cross\" (oggi \"Mosco/Park\") e \"Little Water\" (oggi scomparsa), divenne famoso col nome di \"The Five Points\". \nQuest'area tra Broadway e Bowery costituisce la parte nord del centro della citt\u00e0. Dagli anni intorno al 1820 per questo quartiere cominci\u00f2 un lento degrado fisico e sociale, tanto da venire considerato come la zona dei bassifondi cittadini. La cattiva reputazione del quartiere veniva incrementata dalla diffusa presenza di ritrovi per giocatori d'azzardo e dalle \"case di tolleranza\". Come tutti i quartieri malfamati la localit\u00e0 era nota per la sua pericolosit\u00e0; soprattutto di notte aggressioni e rapine erano una triste costante.\nAll'epoca quest'area era talmente famigerata che lo stesso Abraham Lincoln, nel 1860, decise di visitarla prima del suo Cooper Union Address.\nNel 1842 Charles Dickens visit\u00f2 l'area rimanendo inorridito dalle tremende condizioni di vita del luogo. Fu in questa decade che sorse un movimento, sorretto da vari gruppi ecclesiastici, che aveva lo scopo di aiutare gli abitanti dei Five Points.\nOrigini.\nDal 1870 un'ondata di immigranti irlandesi, italiani ed ebrei si stabil\u00ec nella zona. Le dure condizioni di vita e di inserimento favorirono il formarsi di bande criminali che iniziarono a lottare per il controllo del denaro derivante da attivit\u00e0 illecite. Bande come i Whyos, che sostituirono i Dead Rabbits, erano composte principalmente da irlandesi e lottavano soprattutto contro le bande ebree come la Eastman Gang. Gli immigranti italiani criminali come Paolo Antonio Vaccarelli, conosciuto anche come Paul Kelly, formarono la cosiddetta Italian Five Points Gang. Questo gruppo sarebbe diventato la pi\u00f9 importante banda di strada della storia americana e avrebbe cambiato il modo di operare della malavita in America.\nL'ascesa ed il conflitto con gli Eastman.\nQuando la Five Points Gang acquis\u00ec esperienza e maggiore organizzazione, Kelly ed i suoi luogotenenti si resero conto di poter trarre profitto dalla corruzione dei politici; minacciando gli elettori e falsificando le liste riuscirono ad aiutare il pubblico ufficiale Tammany Hall a ottenere la carica; questa divenne una costante nelle attivit\u00e0 della varie bande americane. \nAlla fine del secolo l'unico vero rivale dei \"Five Pointers\" era la banda dei \"Monk Eastmans\". Nel 1901 un Five Pointer spar\u00f2 ad un Eastman nello stomaco, ma questo sopravvisse. Ben presto un Five Pointer fu ucciso da un membro degli Eastman. Dal 1903 la faida peggior\u00f2 e divenne una vera guerra tra bande. Durante una vera e propria battaglia durata diverse ore, persino i poliziotti non poterono intervenire e furono costretti a ritirarsi. Tre uomini morirono e molti altri rimasero feriti. Quando la polizia prese il controllo della situazione Monk Eastman fu arrestato ma rimase in cella solo poche ore.\nIl fatto ebbe dei risvolti politici; il deputato Tom Foley convoc\u00f2 Kelly e Eastman e li inform\u00f2 che nessuno dei due avrebbe pi\u00f9 ricevuto protezione politica se non avessero risolto i loro dissidi in maniera meno plateale e pericolosa. I due leader raggiunsero un accordo che per\u00f2 sarebbe durato solo due mesi. Per porre nuovamente fine alla guerra, fu deciso che i due leader si affrontassero in un incontro di boxe. Da questo incontro sarebbe scaturito quale delle due bande avrebbe ottenuto il controllo del territorio disputato. \nEastman e Kelly combatterono per pi\u00f9 di due ore: Kelly da giovane era stato un pugile e poteva contare su una base tecnica, ma Eastman era pi\u00f9 robusto: l'incontro si concluse con un pareggio e la guerra non fin\u00ec. Nel 1904 Eastman fu arrestato e condannato a dieci anni da scontare nella prigione di Sing Sing. Quando il suo successore Max Zweifach fu assassinato nel 1908 da membri della banda dei Five Points, la banda Eastman cominci\u00f2 a sgretolarsi.\nGli ultimi anni.\nDurante gli ultimi anni della banda, il secondo in comando di Kelly, Johnny Torrio, avrebbe partecipato alla creazione di un sindacato criminale negli Stati Uniti. Kelly e Torrio reclutarono i membri pi\u00f9 brutali di altre bande di New York per infoltire l'organizzazione Five Points. Dalla James Street Gang giunse Al Capone, che sarebbe diventato uno dei pi\u00f9 noti criminali dello stato. Fu Johnny Torrio che invit\u00f2 Capone ad aiutarlo nel racket che aveva stabilito a Chicago. Anche l'uomo che sarebbe diventato il pi\u00f9 potente criminale dello stato, Charles \"Lucky\" Luciano, si un\u00ec al gruppo dei Five Points.\nPaul Kelly sopravvisse ad un attentato, una sparatoria in un \"night club\", durante il quale fu colpito da tre colpi sparati dai suoi stessi luogotenenti, James T. \"Biff\" Ellison e Pat \"Razor\" Riley. Pressioni dalla Tammany Hall, tuttavia, lo forzarono a mantenere un profilo basso dopo questo incidente. Mor\u00ec per cause naturali nel 1936. \nDopo il rilascio del 1909, Monk Eastman non riusc\u00ec a riacquistare le leadership dell'organizzazione criminale da lui avviata e continu\u00f2 la sua vita come un piccolo criminale tornando diverse volte in prigione. A 44 anni Eastman si un\u00ec all'esercito combattendo e mettendosi in risalto nella Prima guerra mondiale. Nel 1920 venne colpito a morte da un agente durante il Proibizionismo. Il suo funerale ebbe tutti gli onori militari.\nLe attivit\u00e0 criminali della banda dei \"Five Points\" furono rilevate dalla Mafia che si stava imponendo come maggiore organizzazione. I principali \"Five Pointer\" come Torrio, Capone e Luciano acquisirono sempre maggiore notoriet\u00e0 e potere.\nNella \"Five Point Gang\" comp\u00ec le sue prime esperienze criminali il \"gangster\", originario di Napoli, Carlo Campanella."}
{"id": "1236350", "revid": "200568", "url": "https://it.wikipedia.org/wiki?curid=1236350", "title": "Windsor (Regno Unito)", "text": "Windsor (IPA: di solito , ma anche ) \u00e8 una cittadina e un centro turistico del Royal Borough of Windsor and Maidenhead del Berkshire, Inghilterra. \u00c8 conosciuta principalmente come luogo in cui sorge il Castello di Windsor.\nLa citt\u00e0 si trova a 34 km a ovest di Charing Cross. Si trova a sud del Tamigi, che forma il confine con Eton. Il villaggio di Old Windsor, situato poco pi\u00f9 di tre chilometri a sud, risale a circa 300 anni prima della citt\u00e0 di Windsor; nel passato Windsor era formalmente chiamata \"New Windsor\" per distinguere i due centri abitati.\nStoria.\nPeriodo medievale.\nWindsor \u00e8 stata menzionata la prima volta delle Cronache anglosassoni. Il nome proviene dall'antico inglese \"Windles-ore\", o 'argano presso il fiume', insediamento reale, oggi chiamato Old Windsor, situato a circa 5 km dalla citt\u00e0 moderna. Dopo il 1086, probabilmente durante il regno di Enrico I d'Inghilterra, la residenza reale si spost\u00f2 a circa 5\u00a0km verso la sorgente del fiume presso il castello costruito in legno, presso il castello Anglosassone di Clewer. Nel 1121 Re Enrico spos\u00f2 qui la sua seconda moglie. L'insediamento di Old Windsor si trasfer\u00ec verso questa \"Nuova\" Windsor durante il XII secolo, anche se i progetti per la chiesa, la piazza del mercato, il ponte e l'ospedale dei lebbrosi furono effettuati solo nel 1170, a seguito dell'anarchia del regno di Stefano. Nello stesso periodo, il castello fu ricostruito in pietra.\nLa citt\u00e0 di Windsor, come antica sede della Corona, fu un insediamento privilegiato sin dall'inizio, in quanto possedeva i diritti di \"citt\u00e0 libera\", per i quali le altre nuove citt\u00e0 dovevano pagare tasse al re. Si svolsero commerci sin dal XIII secolo e, con il patrocinio reale, fu resa capitale della contea alla fine del XIII secolo. Il re aveva interesse che le proprie citt\u00e0 fossero economicamente avanzate in un'epoca in cui molte nuove citt\u00e0 fallivano. A Windsor fu assegnato lo status di citt\u00e0 reale da Edoardo I nel 1277.\nNuova Windsor fu una citt\u00e0 significativa a livello nazionale nel Medioevo, certamente una delle cinquanta citt\u00e0 pi\u00f9 ricche della nazione. La sua prosperit\u00e0 giungeva dalla stretta associazione con la casa reale. I ripetuti investimenti sul castello portarono da Londra mercanti e artigiani verso Windsor, e fornirono impiego agli abitanti. Lo sviluppo del castello sotto Edoardo III (1350-1368), ad esempio, fu il pi\u00f9 grande progetto del secolo nell'Inghilterra del Medioevo e molti abitanti di Windsor lavorarono proprio sul progetto del castello. Enrico III, cento anni prima, spese per il Castello di Windsor pi\u00f9 che verso ogni altro progetto, risparmiando sulla ricostruzione di Westminster Abbey. \u00c8 interessante notare che, diversamente da altre citt\u00e0, la Morte Nera (dal 1348), nonostante avesse ridotto la popolazione di Windsor della met\u00e0, non fece declinare la citt\u00e0. Windsor certamente soffr\u00ec durante la Morte Nera e pi\u00f9 di un terzo della popolazione mor\u00ec, ma si verificarono ondate migratorie da ogni parte del Paese e anche dall'Europa continentale, per beneficiare delle spese reali al castello. Il poeta Geoffrey Chaucer lavor\u00f2 al Castello come \"Commesso dei Lavori\" nel 1391.\nLo sviluppo del castello continu\u00f2 nel XV secolo; Windsor divenne un grande centro di pellegrinaggio, particolarmente per gli abitanti della capitale. I pellegrini giungevano per toccare la tomba di Enrico VI, che era stato assassinato, per vedere i frammenti della Vera Croce nella nuova cappella di San Giorgio (1480), e anche per visitare il collegio dedicato a Maria Vergine (1449) a Eton (oggi chiamato Eton College). I pellegrini arrivavano con consistenti somme di denaro da spendere; c'erano oltre 29 locande a Windsor per accoglierli, pertanto la citt\u00e0 divenne molto prosperosa. Per i pellegrini di Londra, Windsor era probabilmente seconda in importanza solo rispetto a Canterbury e alla tomba di San Thomas Becket. Enrico VIII fu seppellito nella cappella di San Giorgio (1547), vicino al corpo di Jane Seymour, la madre del suo unico figlio legittimo, Edoardo (poi Edoardo VI). Enrico, il fondatore della Chiesa d'Inghilterra, potrebbe aver voluto beneficiare dalla corrente di pellegrini cattolici che giungevano alla citt\u00e0; il suo testamento d\u00e0 infatti questa impressione.\nPeriodi georgiano e vittoriano.\nNel 1778 ci fu una ripresa della presenza reale, con Giorgio III. Questo fece riprendere lo sviluppo di Windsor, con la costruzione di due caserme per le guarnigioni. Il gran numero di soldati, comunque, port\u00f2 a un grave problema di prostituzione dagli anni '30 del XIX secolo, in una citt\u00e0 in cui il numero delle strade era cambiato di poco dal 1530. Lo sviluppo del castello nel secolo successivo, l'arrivo delle due ferrovie nel 1849 e la residenza della Regina Vittoria dal 1840 segnalarono i cambiamenti pi\u00f9 drammatici nella storia della citt\u00e0, che fu catapultata direttamente da \"citt\u00e0 medievale\" a centro dell'Impero britannico, in quanto molte teste coronate europee giunsero a Windsor per visitare la Regina nel XIX secolo. sfortunatamente, lo sviluppo eccessivo della Windsor medievale caus\u00f2 la distruzione della citt\u00e0 vecchia, inclusa l'antica chiesa di San Giovanni Battista nel 1820 (la chiesa risaliva al 1180).\nConclusioni.\nLo sviluppo della maggioranza delle attuali strade della citt\u00e0 risale alla met\u00e0 del XIX secolo. La strada principale, Peascod Street, \u00e8 invece molto antica: risale a prima della costruzione del castello e potrebbe essere addirittura di origine romana. Rispetto ad essa, quindi, il castello millenario, anche se il pi\u00f9 grande e quello da pi\u00f9 a lungo utilizzato d'Europa, risulta di pi\u00f9 recente sviluppo. La storia dell'origine della citt\u00e0, prima della costruzione del castello, \u00e8 sconosciuta; la maggior parte degli storici sostiene erroneamente che la citt\u00e0 non abbia avuto storia prima del 1086. \"Nuova Windsor\" mut\u00f2 ufficialmente il nome in \"Windsor\" nel 1974.\nEconomia.\nTurismo.\nWindsor \u00e8 una popolare destinazione turistica ed \u00e8 il luogo in cui sorge il Castello di Windsor, una delle residenze della Famiglia Reale Britannica. Il castello fu inizialmente stabilito da Re Guglielmo I d'Inghilterra, ma \u00e8 stato modificato e ingrandito pesantemente nei secoli successivi.\nEssendo sede della residenza reale, Windsor ha quindi comodit\u00e0 che di solito si trovano in citt\u00e0 pi\u00f9 grandi: due stazioni ferroviarie, un teatro e molti hotel. La citt\u00e0 ospita anche Legoland, costruita nel luogo del Parco Safari di Windsor.\nInfrastrutture e trasporti.\nWindsor \u00e8 raggiungibile dalla J6 dell'autostrada M4 e e anche da Slough attraverso una strada di 5 km.\nWindsor possiede due stazioni ferroviarie. Dalla \"Windsor and Eton Central station\" parte la breve linea per Slough, dove fermano i treni verso Londra Paddington o verso ovest per Maidenhead e Bristol. La \"Windsor and Eton Riverside railway station\" eroga il servizio verso Londra Waterloo. Entrambe le stazioni furono costruite nello stesso periodo nel XIX secolo, dato che entrambe le compagnie ferroviarie che possedevano le linee volevano portare la Regina Vittoria a Windsor: la prima linea che avesse aperto, avrebbe ottenuto il privilegio del trasporto della sovrana.\nWindsor \u00e8 collegata alla citt\u00e0 di Eton (situata sulla riva opposta del Tamigi) dal Ponte di Windsor. In origine era un ponte molto trafficato dal traffico stradale, mentre oggi \u00e8 solo un ponte pedonale e ciclabile. A sud della citt\u00e0 c'\u00e8 il Grande Parco di Windsor e le citt\u00e0 di Old Windsor, Egham e Virginia Water.\nWindsor sorge sulla Strada 4 della Rete Nazionale Ciclistica (Londra-St\u00a0David's). Le principali vie di accesso che servono la citt\u00e0 hanno piste ciclabili affiancate, o percorsi ciclabili alternativi riservati.\nPolitica.\nLa citt\u00e0 fa parte del Royal Borough of Windsor and Maidenhead, amministrato da un'autorit\u00e0 unificata eletta. Il sindaco \u00e8 il Consigliere Leo Walters (Conservatore, anche se nel suo ruolo \u00e8 politicamente neutro).\nL'attuale membro del Parlamento per il collegio di Windsor (che include anche le piccole citt\u00e0 circostanti, come Eton e Datchet) \u00e8 Adam Afriyie (Conservatore), eletto nelle elezioni generali del 2005. Afriyie \u00e8 conosciuto per essere il primo membro del Parlamento nero conservatore."}
{"id": "1236352", "revid": "1123126", "url": "https://it.wikipedia.org/wiki?curid=1236352", "title": "Paoline", "text": ""}
{"id": "1236354", "revid": "1305772", "url": "https://it.wikipedia.org/wiki?curid=1236354", "title": "Luigi Lucherini", "text": "Biografia.\nSi laurea in ingegneria a Pisa nel giugno 1956, ha due figli. \u00c8 un tecnico nel campo dell'ingegneria civile, dell'urbanistica, dell'architettura e del design industriale, titolare di uno studio associato che ha affidato ai figli nel 2000.\n\u00c8 stato Presidente del Sindacato nazionale ingegneri liberi professionisti italiani dal 1986 al 1995, membro di commissioni tecniche insediate all'interno della Confederazione europea degli ingegneri consulenti e della Commissione Euro-Araba per i rapporti interprofessionali, fra il 1983 ed il 1986.\nDi orientamento liberale, entra in politica tra le file di Forza Italia, con cui viene eletto per la prima volta a sindaco di Arezzo il 27 giugno 1999 e la seconda il 26 giugno 2004 (ballottaggio delle elezioni del 12 e 13 giugno).\nIl suo secondo mandato amministrativo si interrompe a causa delle indagini della magistratura che lo accusano di abuso d'ufficio continuato. Secondo quanto emerso dalle indagini, il motivo dell'accusa era la presenza di un accordo segreto che prevedeva di apporre il nome di un altro studio associato a progetti in realt\u00e0 provenienti da quello del sindaco. I progetti venivano poi approvati in consiglio comunale.\nNel giugno 2008, Lucherini viene condannato in primo grado a 2 anni per abuso d'ufficio con altre 10 persone, per lo pi\u00f9 appartenenti a Forza Italia e Alleanza Nazionale.\nIn occasione della tornata amministrativa del 2011, si ricandida di nuovo a sindaco di Arezzo con una lista civica Progetto per Arezzo Lucherini."}
{"id": "1236357", "revid": "1793900", "url": "https://it.wikipedia.org/wiki?curid=1236357", "title": "Aricia", "text": "Aricia era un'antica cittadina del Lazio pre-romano, che sorgeva pressappoco sul luogo dell'attuale Ariccia, tra Albano e Genzano, sulla Via Appia. Rappresentava, al XVI miglio della Via Appia, la prima \"mansio\" o stazione di posta venendo da Roma (e l'ultima in senso opposto) ed era il secondo abitato civile dopo Bovillae.\nStoria.\nSi deve al poeta latino Publio Ovidio Nasone la diffusione della leggenda secondo cui \"Aricia\" sarebbe stata fondata da Ippolito, figlio del mitico re di Atene Teseo, accolto dalla dea Diana nel suo bosco sacro tradizionalmente identificato sui Colli Albani attorno all'attuale lago di Nemi: la citt\u00e0 avrebbe preso il nome dalla moglie di Ippolito. Un erudito del Seicento, Filippo Cluverio, fece risalire la fondazione della citt\u00e0 fino al 2752 a.C. basandosi sulla cronologia del mito; oggi si tende a collocare la prima urbanizzazione del sito di \"Aricia\" intorno al X o IX secolo a.C.\nIl periodo di massima importanza della citt\u00e0 fu quello tra la fine dell'et\u00e0 regia di Roma (509 a.C.) e la battaglia del lago Regillo (499 o 496 a.C.): \u00e8 probabile che venisse insediato in questi anni nel territorio di \"Aricia\" il celebre santuario di Diana Aricina. Nel 504 a.C. la citt\u00e0 si oppose ad un assedio da parte degli Etruschi guidati da Porsenna, che furono sconfitti con l'aiuto di Cuma nella battaglia di Aricia.\nGli Aurunci, in conseguenza all'attacco che i Romani portarono ai Volsci e alla citt\u00e0 di Suessa Pometia, che fu rasa al suolo dai romani nel 495 a.C. inviarono una ambasceria a Roma, chiedendo per se le terre tolte dai Romani ai Volsci di Ecetra, e il ritiro della guarnigione romana lasciata a guardia della citt\u00e0. Al rifiuto di adire queste richiese, romani e Aurunci si scontrarono nei pressi di Aricia; dopo una giornata di scontri durissimi, gli Aurunci furono sconfitti.\nL'impianto urbano.\nAricia si sviluppava sia sul colle dell'Ariccia moderna che immediatamente ai piedi del colle, nella pianura vulcanica di Vallericcia.\nL'Acropoli sorgeva sulla sommit\u00e0 dell'altura di Ariccia, e vi restano brandelli di \"agger\" (scoperti nel 1892), lo spesso muro (11,30 metri) che rafforzava la gi\u00e0 naturalmente forte posizione del colle.\nLe due vie principali della citt\u00e0, il \"cardo\" e il \"decumano\", erano la Via Appia Antica, che allora come oggi passava a valle e che \u00e8 ancora in uso seppur asfaltata, e una via che corrispondeva all'attuale Corso di Ariccia, e che scendeva a Vallericcia incontrandosi con l'Appia (attualmente questa arteria \u00e8 denominata Via della Costa) e proseguendo poi verso Ardea.\nSull'asse della Via Appia Antica, che scendeva da Albano passando davanti alle catacombe di San Senatore e al monumento degli Orazi e dei Curiazi, prima che Pio IX facesse costruire il ponte di Ariccia, sorge una struttura integra, detta l'Osteriaccia. Forse questa struttura occupa l'area dell'antica stazione di posta romana, poich\u00e9 vi si intravedono parti romane e medioevali che testimoniano una continuit\u00e0 d'uso.\nAttorno all'Osteriaccia, gli scavi hanno portato in luce resti di terme, di un tempio e di un edificio in laterizio, e di una porta.\nUna struttura veramente imponente \u00e8 invece la sostruzione della Via Appia Antica, che risale il crinale del colle di Galloro verso Genzano. Nella prima met\u00e0 dell'Ottocento la sostruzione era visibile per 231,25 metri per un'altezza di 13,20 metri; oggi ne restano visibili solo 198 metri per un'altezza di 11,56. Un'epigrafe ci informa che venne costruito sotto un tale Tiberius Latinus Pandusa, \"quatuorvir viarum curandarum\", mentre in et\u00e0 augustea venne aggiunto un arco trionfale all'imbocco della salita."}
{"id": "1236364", "revid": "547034", "url": "https://it.wikipedia.org/wiki?curid=1236364", "title": "Vologase III", "text": "Succeduto al padre Pacoro II (80-105), regn\u00f2 durante la guerra civile che afflisse il regno dei Parti: Vologase dovette contendere il potere al legittimo successore di Pacoro, Osroe I (105-129), che regn\u00f2 sulla Mesopotamia, il quale, occupato dai conflitti con i Romani, in particolare dall'invasione dell'imperatore romano Traiano (98-117), non pot\u00e9 contrastare efficacemente Vologase.\nAlla morte di Osroe I, Vologase III estese il proprio dominio sulla maggior parte del regno dei Parti, ma dovette contenderlo a Mitridate IV (129-140), difenderlo dalle incursioni degli Alani nella Cappadocia, Armenia e Media, e debellare una usurpazione in Iran (140 circa).\nDopo la morte di Vologase, il reame dei Parti fu finalmente riunito da Vologase IV (147-191), figlio del suo rivale Mitridate IV."}
{"id": "1236372", "revid": "767487", "url": "https://it.wikipedia.org/wiki?curid=1236372", "title": "Lingua creola delle Seychelles", "text": "Il creolo delle Seychelles, noto anche come Kreol, \u00e8 una lingua creola derivante dal francese parlata nelle Seychelles.\nDistribuzione geografica.\nLa lingua \u00e8 diffusa, quale idioma maggiormente utilizzato nella vita quotidiana, nell'arcipelago africano delle Seychelles. Secondo \"Ethnologue\", nel 1998 contava 72.700 locutori.\nLingua ufficiale.\n\u00c8 lingua ufficiale delle Seychelles insieme al francese e all'inglese.\nStoria.\nSin dall'indipendenza (1976) il governo delle Seychelles ha cercato di fare del \"Kreol\" una lingua separata, con una sua ortografia e grammatica, attraverso la creazione, nel 1981, del Lenstiti Kreol (l'Istituto Creolo).\nGrammatica.\nUna delle caratteristiche pi\u00f9 tipiche del \"Kreol\" \u00e8 la fusione dell'articolo determinativo con il termine a cui \u00e8 riferito: cos\u00ec, il francese \"l'avenir\" diventa \"lavenir\". Altra particolarit\u00e0 \u00e8 la formazione del possessivo attraverso l'aggiunta del pronome: cos\u00ec, \"il nostro avvenire\" si traduce con \"nou lavenir\" (letteralmente \"noi-l'-avvenire\").\nSistema di scrittura.\nPer la scrittura si utilizza l'alfabeto latino.\nL'ortografia risulta notevolmente semplificata rispetto a quella del francese, come dimostra il seguente esempio:"}
{"id": "1236374", "revid": "6923", "url": "https://it.wikipedia.org/wiki?curid=1236374", "title": "EniChem Synthesis", "text": "L'EniChem Synthesis S.p.A. \u00e8 stata la controllata del gruppo EniChem operante nel settore della chimica secondaria e fine, ovvero nella produzione di prodotti chimici ottenuti principalmente da derivati della chimica di base (o primaria) mediante processi di sintesi e di formulazione.\nStoria.\nOrigini.\nSorta come settore dell'Anic, prima della sua nascita costituiva la societ\u00e0 EniChimica Secondaria S.p.A., che confer\u00ec (1984) alla neonata EniChem Sintesi S.p.A. L'intera attivit\u00e0. Si arriv\u00f2 quindi alla denominazione definitiva EniChem Synthesis S.p.A. nel 1987. La societ\u00e0 gestiva parte degli impianti ancora attivi del gruppo SIR-Rumianca, assorbito nel 1981 dall'ENI in seguito a una grave crisi. Le produzioni principali erano: cloro-soda e derivati (soda caustica, ipoclorito di sodio, acido cloridrico e idrogeno), cloroaromatici (mono e diclorobenzeni, mono e diclorotolueni), acido solforico, tetracloruro di carbonio, DDT, ammoniaca da cracking di metano, cloralio, acido clorosolfonico, oleum, dimetilcarbonato (DMC) e derivati di quest'ultimo. Gli stabilimenti produttivi si trovavano a Pedrengo, Pieve Vergonte e Ravenna.\nIl confluimento in Enimont.\nNel 1988 l'EniChem conferir\u00e0 le attivit\u00e0 della controllata EniChem Synthesis alla neonata societ\u00e0 Enimont (joint-venture tra ENI e Montedison). In seguito allo scandalo e al fallimento di quest'ultima (1991), le attivit\u00e0 ritorneranno interamente sotto il controllo dell'EniChem. Nel 1991 inoltre, in seguito appunto allo scandalo Enimont, ricevette da EniChem la gestione di alcuni stabilimenti Vinavil (fino ad allora di propriet\u00e0 Montedison).\nIl disinteresse di EniChem nel settore chimico secondario.\nNello stesso anno il gruppo present\u00f2 un nuovo piano di risanamento che prevedeva, tra i vari punti, il progressivo disinteresse nel settore della chimica secondaria e fine, per la quale l'EniChem Synthesis era la societ\u00e0 italiana pi\u00f9 all'avanguardia. Tutti gli stabilimenti vennero dismessi nel corso dei primi anni novanta: la Mapei, nel 1994, acquist\u00f2 gli stabilimenti produttivi delle resine acetoviniliche (Vinavil); la Henkel rilev\u00f2 il settore dei prodotti adesivi e dei sigillanti; in ultimo, nel 1997, la Tessenderlo rilev\u00f2 lo stabilimento di Pieve Vergonte, il pi\u00f9 importante della societ\u00e0, che era specializzato negli intermedi clorurati.\nIl 1\u00ba gennaio 1996 l'EniChem Synthesis venne incorporata in EniChem Societ\u00e0 di Partecipazioni S.r.l. (quest'ultima incorporata poi, il 1\u00ba gennaio 1999, nella societ\u00e0 EniChem S.p.A)."}
{"id": "1236379", "revid": "41851", "url": "https://it.wikipedia.org/wiki?curid=1236379", "title": "Diga di Ridracoli", "text": "La diga di Ridr\u00e0coli \u00e8 una diga ad arco-gravit\u00e0 che sbarra il corso del fiume Bidente nei pressi dell'abitato di Ridracoli (FC), formando l'omonimo lago artificiale. \u00c8 una delle dighe pi\u00f9 grandi e importanti dell'Emilia-Romagna e dell'Italia settentrionale.\nQuest'opera idraulica, per ottenere resistenza, sfrutta un sistema ibrido tra quello delle dighe ad arco (che scaricano il peso sulla parete rocciosa grazie alla forma) e quello delle dighe a gravit\u00e0, pi\u00f9 tozze e massicce. \u00c8 alta 103 metri e mezzo, con una larghezza massima di 36 metri alla base; sul camminamento superiore la larghezza \u00e8 di soli 10 metri. La lunghezza dell'arco \u00e8 di 432 metri, per un totale di 600\u00a0000 metri cubi di calcestruzzo. La struttura si sviluppa in larghezza su 27 conci, posati su un pulvino che segue il profilo della diga, a spessore variabile.\nNella spalla destra della diga si trovano gli impianti per la presa dell'acqua, che viene poi inviata all'acquedotto che alimenta le coste romagnole. La presa avviene da due imbocchi distanti tra loro 50 metri in verticale, per ottimizzare le condizioni di temperatura e torbidit\u00e0 dell'acqua. L'acquedotto della Romagna ha una condotta principale di 33 chilometri, capace di 3000 litri al secondo. \u00c8 gestito da Romagna Acque S.p.A. e raggiunge cinquanta comuni tra le province di Ravenna, Forl\u00ec-Cesena, Rimini e la Repubblica di San Marino. In tutto, fornisce acqua a circa un milione di persone.\nStoria dell'opera.\nPrima di essere inviata a un potabilizzatore e all'acquedotto, l'acqua alimenta una centrale idroelettrica a valle di un indotto profondo circa 130 metri. La diga \u00e8 controllata da un presidio di 11 tecnici. Il progetto dell'acquedotto della Romagna, che avrebbe dato luogo alla diga e al lago artificiale, \u00e8 iniziato nei primi anni sessanta; la progettazione della diga risale al 1974.\nLe opere di consolidamento dei versanti e di scavo sono state effettuate tra il 1976 e il 1979. Sono state realizzate scavando con esplosivo (oltre 170 tonnellate) i versanti della montagna, muovendo 1,1 milioni di metri cubi di roccia arenacea e marna. La particolare composizione della roccia, friabile e poco stabile, ha richiesto l'applicazione di 543 tiranti di ancoraggio, lunghi 37 metri e aggrappati a bulbi di ancoraggio in cemento armato. La costruzione della diga, conclusa nel 1983, \u00e8 stata realizzata in materiali inerti, con granulometria variabile a seconda del tipo d'uso. Il calcestruzzo \u00e8 stato rinforzato con barre metalliche in acciaio. Il costo di costruzione \u00e8 stato innalzato dalla distanza delle fonti di approvvigionamento dei materiali: le sabbie venivano dalle cave di San Bartolo di Ravenna, la ghiaia dal fiume Marecchia, dal Metauro e dal Tevere.\nGli inerti una volta ripuliti venivano immessi insieme al cemento nelle giuste proporzioni e controllati elettronicamente, per poi essere mescolati da tre betoniere da tre metri cubi l'una. Il getto avveniva tramite benne da cinque metri cubi ciascuna, condotte al punto di scarico mediante due teleferiche che partivano dal punto della spalla sinistra della diga. La posizione della teleferica poteva essere controllata da un carro mobile sulla spalla destra. Una volta scaricato, il calcestruzzo veniva assestato mediante vibrazioni prodotti da quattro vibratori idraulici. Dalla diga si diparte un canale di scarico lungo 300 metri, che va ad alimentare il residuo del fiume Bidente con 170 metri cubi d'acqua al secondo. Un secondo canale aggiunge 130 metri cubi al secondo, pescati a mezz'altezza. Sul coronamento, otto aperture rettangolari consentono la tracimazione nella zona centrale della diga, che ammonta a 600 metri cubi al secondo. Alla base della diga si trova un bacino di smorzamento da 6000\u00a0m\u00b2. Sono state costruite traverse di contenimento per ridurre la velocit\u00e0 dell'acqua immessa nel letto del Bidente."}
{"id": "1236380", "revid": "113641157", "url": "https://it.wikipedia.org/wiki?curid=1236380", "title": "Lago di Ridracoli", "text": "Il lago di Ridr\u00e0coli \u00e8 un bacino artificiale sorto presso l'omonima frazione del comune di Bagno di Romagna, per alimentare l'acquedotto e la centrale idroelettrica adiacente. Ha una superficie di 1,035 chilometri quadrati, \u00e8 profondo 92 metri e pu\u00f2 contenere fino a 33,06 milioni di metri cubi di acqua.\nDescrizione.\n\u00c8 un lago povero di nutrienti e ricco di ossigeno, per cui \u00e8 poco pescoso. \u00c8 popolato da ciprinidi e salmonidi. La sua temperatura varia tra i 24\u00a0\u00b0C superficiali estivi e i 4\u00a0\u00b0C della profondit\u00e0 o della temperatura invernale.\nIntorno al lago, che si dispiega per oltre tre chilometri nel Parco nazionale delle Foreste Casentinesi, Monte Falterona e Campigna, si trova la macchia boscosa, attraversata da sentieri turistici e attrezzata con aree per pic-nic. Un imbarcadero permette, da giugno ad agosto, di effettuare servizi di navigazione turistica sul lago."}
{"id": "1236389", "revid": "1305772", "url": "https://it.wikipedia.org/wiki?curid=1236389", "title": "Abgangnizoun", "text": "Abgangnizoun \u00e8 una citt\u00e0 situata nel dipartimento di Zou nello Stato del Benin con 61.743 abitanti (stima 2006)."}
{"id": "1236390", "revid": "481666", "url": "https://it.wikipedia.org/wiki?curid=1236390", "title": "Bessie Love", "text": "La sua carriera dur\u00f2 circa 70 anni: inizi\u00f2 a recitare per il cinema ai tempi del muto.\nBiografia.\nNata a Midland, nel Texas, frequent\u00f2 fino all'ottavo grado la scuola locale. Quando il padre decise di trasferirsi con la famiglia a Hollywood, Bessie frequent\u00f2 il Liceo di Los Angeles. Come premio per il conseguimento della laurea ricevette in regalo dai genitori il permesso di compiere un viaggio attraverso gli Stati Uniti che la tenne lontana sei mesi.\nCarriera.\nL'era del muto.\nBessie Love cominci\u00f2 a lavorare per il cinema grazie a D.W. Griffith che le affid\u00f2 piccoli ruoli in film come: \"La nascita di una nazione\" (1915) e \"Intolerance\" (1916). Lavor\u00f2 anche per William S. Hart nel film \"The Aryan\" e con Douglas Fairbanks in \"I banditi del West\", \"Reggie Mixes In\", \"The Mystery of the Leaping Fish\", \"Coyote o' The Rio Grande\" (tutti del 1916).\nNel 1922 il suo nome fu inserito fra quello delle vincitrici del concorso WAMPAS Baby Stars.\nI suoi ruoli diventarono sempre pi\u00f9 importanti, rendendola popolare. Nel 1925 gir\u00f2 \"The King on Main Street\" e \"Il mondo perduto\" (film di fantascienza tratto dal romanzo di Arthur Conan Doyle), in cui ricopr\u00ec il ruolo pi\u00f9 importante della sua carriera. Tre anni pi\u00f9 tardi fu protagonista di \"Il teatro di Minnie\" (1928), commedia romantica diretta dal giovane Frank Capra.\nL'era del sonoro.\nNel 1930 fu candidata all'Oscar alla miglior attrice per la sua interpretazione in \"La canzone di Broadway\". Apparve anche in \"Arcobaleno\" (1930), \"Good News\" (1930) e \"They Learned About Women\" (1930).\nNel 1932 la sua carriera statunitense stava declinando, cos\u00ec nel 1935 si trasfer\u00ec in Gran Bretagna recitando occasionalmente in film di routine. Durante la Seconda Guerra Mondiale ritorn\u00f2 negli Stati Uniti lavorando per la Croce Rossa militare.\nAlla fine della guerra torn\u00f2 in Gran Bretagna. Continu\u00f2 a lavorare in piccoli ruoli, sia l\u00ec che negli Stati Uniti. Apparve nei film \"La contessa scalza\" (1954) con Humphrey Bogart e \"The Greengage Summer\" (1961). Ebbe un piccolo ruolo anche in un film della serie James Bond, \"Agente 007 - Al servizio segreto di Sua Maest\u00e0\" (1969).\nLa sua carriera ricominci\u00f2 a riprendere quota e negli anni ottanta fece un ritorno nei film \"Ragtime\" e \"Reds\", entrambi del 1981. La sua ultima apparizione fu nell'horror \"Miriam si sveglia a mezzanotte\" (1983) di Tony Scott.\nLove recit\u00f2 in circa centotrenta fra film televisivi e film cinematografici.\nScrisse un romanzo da cui successivamente fu tratto il film \"Una principessa yankee\".\nVita personale.\nDal matrimonio con il produttore William Hawks (fratello del regista Howard Hawks), durato dal 1929 al 1935, Bessie Love ebbe una figlia. L'attrice mor\u00ec a Londra il 26 aprile 1986 per cause naturali. \u00c8 sepolta presso il Breakspear Crematorium di Londra."}
{"id": "1236391", "revid": "79109", "url": "https://it.wikipedia.org/wiki?curid=1236391", "title": "DDD - Drogueria di Drugolo", "text": ""}
{"id": "1236393", "revid": "298229", "url": "https://it.wikipedia.org/wiki?curid=1236393", "title": "Meeting international d'athl\u00e9tisme de Dakar 2007", "text": "Il Meeting international d'athl\u00e9tisme de Dakar 2007 \u00e8 un meeting di atletica leggera svoltosi il 28 aprile 2007, facente parte del circuito World Athletics Tour, di cui rappresenta il secondo appuntamento stagionale."}
{"id": "1236408", "revid": "1086846", "url": "https://it.wikipedia.org/wiki?curid=1236408", "title": "Torino Calcio 2002-2003", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 2002-2003.\nStagione.\nEliminato al terzo turno di Coppa Intertoto, il Torino esord\u00ec in campionato perdendo contro l' (1-0), tra le proteste per un'espulsione ed un gol annullato. Perse altri 10 incontri nel girone di andata, incassando anche un 6-0 dal Milan e un 4-0 dalla Juventus. Contestata fu anche la stracittadina di ritorno, in cui l'arbitro De Santis mostr\u00f2 ben 4 cartellini rossi e i granata caddero 2-0. La discesa in B divent\u00f2 matematica ad inizio maggio, per via della sconfitta con l'Udinese (che dal canto suo ottenne la prima vittoria esterna del 2003). Fu poi sconfitta dalla Roma e pareggi\u00f2 con l'Empoli, regalando ai toscani il punto decisivo per la salvezza. L'ultima uscita stagionale riserv\u00f2 il 21\u00aa k.o., per mano del (a sua volta gi\u00e0 retrocesso).\nMaglie e sponsor.\nNel 2002-2003, il Torino ha avuto come sponsor tecnico Asics, mentre lo sponsor principale \u00e8 stato Ixfin.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1236416", "revid": "1305772", "url": "https://it.wikipedia.org/wiki?curid=1236416", "title": "Fernando Garc\u00eda Macua", "text": "Biografia.\nAvvocato di professione, dirige uno studio legale a Bilbao. \u00c8 stato presidente dell'Athletic Club dopo le elezioni dell 12 luglio 2007, vincendo su altri candidati, tra cui Juan Carlos Ercoreca, che aveva ricoperto posizioni dirigenziali nelle precedenti presidenze. \nIl suo mandato \u00e8 stato contrassegnato dalla decisione di etichettare pubblicamente alcuni giocatori come \"strategici\". Una delle sue decisioni pi\u00f9 controverse \u00e8 stata quella di cedere Aritz Aduriz al RCD Maiorca per cinque milioni di euro, negli ultimi giorni di calciomercato, operazione per cui \u00e8 stato criticato da alcuni giocatori della propria squadra. Tuttavia, durante i suoi anni di presidenza, il club ha avuto una grande stabilit\u00e0 sportiva e, addirittura, si \u00e8 qualificato per la finale della Copa del Rey nel 2009 dopo quasi 25 anni di assenza. L'allenatore che ha ingaggiato, Joaqu\u00edn Caparr\u00f3s, ha qualificato l'Athletic per la Coppa UEFA in due delle quattro stagioni. \nIl 7 luglio 2011 ha perso le elezioni contro l'ex giocatore della squadra rojiblanca, Josu Urrutia, con una differenza di 2.261 voti.\nCollegamenti esterni.\n Articolo su di lui su LaVanguardia.es "}
{"id": "1236418", "revid": "767487", "url": "https://it.wikipedia.org/wiki?curid=1236418", "title": "Don't Stop (album Status Quo)", "text": "Don't Stop \u00e8 il 22\u00b0 album di studio inciso dalla rock band inglese Status Quo, pubblicato nel 1996.\nIl disco.\nNel 1995 cade il 30\u00ba anniversario dal primo incontro tra i due chitarristi Rossi e Parfitt e la band decide di festeggiare l'evento realizzando un album di cover.\nScelte da una lista di circa 200 canzoni, le 15 tracce esprimono un variegato campionario di generi e stili musicali (in alcuni brani vengono utilizzati perfino strumenti del tutto atipici per il gruppo come la fisarmonica o, addirittura, la cornamusa), ma abilmente riletti in chiave boogie rock secondo il classico stile della band.\nL'album vede la partecipazione di artisti come i Beach Boys ai cori del loro vecchio successo \"Fun, Fun, Fun\" e Brian May dei Queen che suona la chitarra con Francis Rossi nel brano \"Raining in My Heart\" di Buddy Holly.\nL'album raggiunse il secondo posto nella classifica britannica.\nPer la incisione del brano \"Fun, Fun, Fun\" come per il seguente tour intrapreso nel 1996 insieme agli Status Quo, Brian Wilson, membro fondatore dei Beach Boys, accetta di tornare a cantare coi compagni dopo una assenza di oltre 25 anni.\nTracce.\nA fianco di ogni traccia viene riportato il nome dell'artista che in origine ha inciso il brano."}
{"id": "1236423", "revid": "124106351", "url": "https://it.wikipedia.org/wiki?curid=1236423", "title": "Montenero (Todi)", "text": "Montenero \u00e8 una frazione del comune di Todi (PG).\nIl paese si trova ad un'altitudine di 407 ed \u00e8 popolato da 18 abitanti; la frazione giace lungo la provinciale, che da Todi si dirama fino ad arrivare ad Acquasparta, tra Vasciano (altra frazione di Todi) e Sismano e Dunarobba (frazioni di Avigliano Umbro). Il paese \u00e8 immerso in una fitta pineta, a dominare il versante meridionale del colle.\nNei pressi della frazione si trova il vocabolo \"Castello\".\nStoria.\nLa leggenda vuole che il nome derivi da Monte Enea, mentre secondo il tuderte Pirro Stefanucci il nome deriva dalla famiglia perugina stanziatasi ivi per rifugiarsi.\nEconomia.\nLa gran parte delle persone sono dedite all'agricoltura ed alla viticoltura, essendo un territorio di produzione del DOC \"Colli Martani\"."}
{"id": "1236435", "revid": "1543377", "url": "https://it.wikipedia.org/wiki?curid=1236435", "title": "Sapekhburto K'lubi Zest'aponi", "text": "Il Sapekhburto K'lubi Zest'aponi (), meglio noto come Zest'aponi \u00e8 una societ\u00e0 calcistica georgiana con sede nella citt\u00e0 di Zestaponi. Nella sua storia ha vinto due volte la Umaglesi Liga, la massima serie georgiana, una Coppa di Georgia e due Supercoppe di Georgia.\nStoria.\nIl club fu fondato nel 2004, venendo ammesso direttamente in Umaglesi Liga per la stagione 2004-2005 al posto del , che aveva rinunciato alla promozione a causa di difficolt\u00e0 finanziarie. La squadra si attest\u00f2 subito nelle posizioni di vertice della classifica, arrivando poi a vincere nel 2008 la coppa nazionale, battendo in finale l'Ameri Tbilisi per 1-0. Grazie a questo successo il Zest'aponi venne ammesso alla Coppa UEFA per l'edizione 2008-2009, venendo subito eliminato dai kazaki del Tob\u0131l. Al termine della stagione 2010-2011 vinse il campionato per la prima volta, distanziano di sei punti la Dinamo Tbilisi. Nella stessa stagione raggiunse il terzo turno preliminare della UEFA Europa League. Nella stagione 2011-2012 il Zest'aponi biss\u00f2 il successo dell'anno precedente, vincendo il campionato grazie alla migliore classifica avulsa rispetto al Met'alurgi Rustavi. Nella stessa stagione raggiunse il terzo turno preliminare della UEFA Champions League, venendo sconfitto dagli austriaci dello Sturm Graz e successivamente ammesso alla fase play-off della UEFA Europa League, senza per\u00f2 riuscire a superare i belgi del Bruges. Dopo il secondo posto conquistato nella Umaglesi Liga 2013-2014, nel corso della stagione 2014-2015 si ritir\u00f2 non presentandosi per la partita valida per la ventiquattresima giornata contro il Dila Gori, di conseguenza il 20 aprile 2015 fu escluso dal campionato dalla federazione georgiana e tutte le sue rimanenti partite furono date perse per 0-3."}
{"id": "1236436", "revid": "1234826", "url": "https://it.wikipedia.org/wiki?curid=1236436", "title": "Fungi", "text": "I funghi (Fungi, , dal latino) o miceti (dal greco \u03bc\u03cd\u03ba\u03b7\u03c2, \"mykes\") sono un regno di organismi eucarioti, unicellulari e pluricellulari: comprende pi\u00f9 di specie conosciute, bench\u00e9 la diversit\u00e0 sia stata stimata in pi\u00f9 di 3 milioni di specie.\nClassificati scientificamente da Linneo come Piante, i funghi sono stati poi elevati al rango di regno da Nees nel 1817 e da Whittaker nel 1968. Altri organismi storicamente classificati come funghi sono tuttora di classificazione incerta: Thomas Cavalier-Smith ha proposto un sesto regno, Chromista, comprendente le classi dei Hyphochytridiomycetes e Oomycetes. I moderni studi molecolari hanno contribuito a produrre un ordinamento sistematico pi\u00f9 obiettivo, basato sulla filogenesi, che promette un maggior grado di stabilit\u00e0. La disciplina che studia i funghi si chiama micologia.\nEtimologia.\n\"Fungo\" e il latino \"fungus\" (da cui \"fungi\") si accostano al greco \"sp\u00f3ngos\" (\u03c3\u03c0\u03cc\u03b3\u03b3\u03bf\u03c2) o \"sph\u00f3ngos\" (\u03c3\u03c6\u03cc\u03b3\u03b3\u03bf\u03c2), \"spugna\", e all'armeno \"sunk\", da un tema mediterraneo dalla iniziale interdentale (cfr. anche \"f\u012bcus\", gr. \u03c3\u1fe6\u03ba\u03bf\u03bd, \"s\u0177kon\" e arm. \"thuz\").\nCaratteristiche.\nGli organismi del regno dei funghi sono accomunati dalle seguenti caratteristiche:\nAl regno dei funghi appartengono inoltre organismi eterotrofi riproducentisi da spore, da molto semplici (unicellulari) a pi\u00f9 complessi (pluricellulari) con struttura vegetativa eventualmente organizzata in cellule formanti strutture filamentose dette ife o micelio primario, non differenziate in tessuti.\nA differenza delle cellule vegetali, che hanno una parete costituita prevalentemente da cellulosa, la parete cellulare dei funghi \u00e8 costituita da differenti glucani (\u03b2-glucani prevalentemente non cellulosici) e da un altro polisaccaride, la chitina, polimero dell'aminozucchero N-acetil-glucosamina, presente anche nell'esoscheletro degli artropodi. La chitina, rispetto alla cellulosa \u00e8 molto pi\u00f9 resistente alla degradazione microbica. In passato i polisaccaridi strutturali chitinosi venivano chiamati \"micosina\".\nRiguardo ai polisaccaridi di riserva, i funghi possono accumulare, analogamente agli animali, sostanze di riserva energetica sotto forma di glicogeno, differentemente dai vegetali che utilizzano l'amido. Le cellule che costituiscono le ife possono essere mono o polinucleate e possono essere divise da setti. La presenza o meno dei setti \u00e8 una caratteristica distintiva di alcuni gruppi di funghi rispetto ad altri. Negli Zigomiceti, infatti, le ife non sono settate, cosa che invece \u00e8 presente negli Ascomiceti, nei Basidiomiceti e nei Deuteromiceti.\nIl setto pu\u00f2 essere:\nLe ife si sviluppano all'interno del substrato di crescita fino a formare un reticolo intrecciato detto micelio.Una delle caratteristiche di alcuni funghi \u00e8 quella di emettere luce, come ad esempio la clitocibe dell'ulivo (\"Omphalotus olearius\"), che si illumina per via delle lamelle bioluminescenti.\nRiproduzione.\nI funghi si possono riprodurre in maniera asessuata o sessuata attraverso la produzione di spore dette endospore, come avviene per la maggior parte di essi. Le spore possono essere prodotte in maniera sessuata, attraverso la fusione di due o pi\u00f9 nuclei, o asessuata, senza che ci\u00f2 avvenga. A seconda del phylum cui appartengono i funghi che le producono si parler\u00e0 di ascospore (Ascomycota), basidiospore (Basidiomycota) o zigospore (Zygomycota).\nRiproduzione asessuata.\nLa riproduzione asessuata pu\u00f2 avvenire per:\nRiproduzione sessuata.\nLa riproduzione sessuata \u00e8 subordinata alla produzione di spore che, prodotte a milioni da ciascun individuo, vengono diffuse sostanzialmente attraverso il vento, l'acqua o gli insetti. In numerose specie appartenenti ad esempio ai phyla Oomycota, Zygomycota ed Ascomycota le spore maschili e femminili si uniscono formando un'unica struttura polinucleata che in seguito alla fusione dei nuclei (evento che non avviene subito dopo la fusione tra le spore) subisce meiosi producendo spore aploidi, le quali non appena trovate le condizioni adatte germinano formando nuovi miceli. Nelle specie appartenenti al phylum dei Basidiomycota la spora di una determinata polarit\u00e0 sessuale, una volta raggiunto il terreno o il substrato pi\u00f9 adatto, nelle condizioni pi\u00f9 favorevoli di umidit\u00e0 e temperatura, germina formando un filamento di cellule detto ifa (micelio primario). Per poter completare il ciclo biologico e organizzare le strutture riproduttive, dal micelio primario si deve passare al micelio secondario, vero organismo fungino. Cos\u00ec l'ifa generata da una spora con carica maschile si unisce ad una con carica sessuale opposta, fenomeno noto come somatogamia, per formare il micelio secondario che generer\u00e0 il frutto (carpoforo) portatore di nuove spore.\nQuando in un micelio i nuclei cellulari, nell'ambito dello stesso citoplasma, hanno un patrimonio genetico simile si parla di omocariosi. Pu\u00f2 avvenire, invece, che nello stesso citoplasma siano presenti nuclei geneticamente differenti a seguito di mutazione o di fusione di ife geneticamente diverse, in tal caso si parla di eterocariosi, fenomeno scoperto dal micologo tedesco Buryef nel 1912. L'eterocariosi \u00e8 fondamentale per l'evoluzione dei funghi in quanto garantisce l'opportuno mescolamento del patrimonio genetico con una conseguente maggior variabilit\u00e0 delle specie.\nNutrizione.\nTutti i funghi sono eterotrofi, cio\u00e8 ricavano le sostanze nutritive dall'ambiente esterno, assorbendole attraverso le pareti. I funghi costituiscono un anello importante negli ecosistemi in quanto facilitano la decomposizione del materiale organico, permettendo cos\u00ec la chiusura del ciclo della materia\u00a0\u2013rendendola nuovamente bio-disponibile.\nL'eterotrofia dei funghi li costringe a un tipo di vita dipendente che si pu\u00f2 differenziare in tre modalit\u00e0, distinte in base ai rapporti del fungo stesso con il substrato di crescita: saprofitismo, parassitismo e mutualismo.\nA seconda delle loro esigenze nutritive i funghi si dividono in saprofiti, parassiti e simbionti o mutualistici.\nSistematica.\nClassificazione scientifica.\nSecondo Ainsworth \"et al.\" (1973)\nil regno dei Funghi veniva suddiviso in due divisioni: Myxomycota ed Eumycota. In quest'ultima gli autori individuavano cinque sottodivisioni: Mastigomycotina, Zygomycotina, Ascomycotina, Basidiomycotina e Deuteromycotina.\nNella rivisitazione del Regno dei Funghi (Hawksworth \"et al.\", 1995) vengono accettati come componenti solo cinque divisioni (Ascomycota, Basidiomycota, Chytridiomycota, Zygomycota e Cryptomycota) mentre i Myxomycota vengono trasferiti al regno dei Protisti. Vengono sottordinati i taxa restanti secondo la classificazione del '95:\nClassificazione empirica.\nEmpiricamente i funghi si possono dividere in:\nFunghi patogeni.\nMolte specie di funghi possono causare patologie all'uomo, agli animali e alle piante. Per l'uomo e gli animali sono patogeni alcuni funghi microscopici, che sono causa di micosi, come le tigne e il piede d'atleta. Tra gli agenti alcuni funghi dei generi \"Trichophyton\" e \"Microsporum\".Le piante sono attaccate da parecchi funghi, che causano diverse patologie: marciumi alle radici, come i funghi del genere \"Armillaria\" o \"Rosellinia\"; marciumi al colletto, come quelli causati da \"Phytophthora\" o \"Pythium\"; presenza di muffe sulle foglie, come nel caso dell'oidio della vite; marciumi sui frutti, come i funghi del genere \"Monilinia\"; disseccamenti dei rami, come i funghi del genere \"Fusarium\" o \"Verticillium\". La peronospora \u00e8 sicuramente un patogeno ma non \u00e8 pi\u00f9 ormai classificata nel regno dei \"Fungi\".\nFunghi patogeni umani.\nTra i patogeni umani, di importanza notevole ricordiamo:\n\"Candida\".\nLe \"Candida\" forniscono importanti agenti patogeni umani che sono pi\u00f9 noti per causare infezioni opportunistiche in pazienti immunocompromessi (ad esempio pazienti sottoposti a trapianto, malati di AIDS, malati di cancro). Le infezioni sono difficili da trattare e potenzialmente molto gravi. Il sequenziamento del genoma di \"C. albicans\" e quelle di molte altre clinicamente rilevanti ha fornito un impulso importante per un'analisi genomica comparativa e funzionale. Questi studi stanno aiutando lo sviluppo di strategie diagnostiche sensibili e nuove terapie antimicotiche.\nAlcuni funghi sono responsabili di infezioni (micosi); per esempio il \"mughetto\" dei lattanti, che si presenta come tante macchioline bianche in bocca; le tigne, dovute a funghi che si annidano tra i capelli, tra le dita dei piedi e sotto le unghie.\n\"Aspergillus\".\nSpore di \"Aspergillus\" si trovano quasi ovunque; siamo regolarmente e quasi costantemente esposti ad esse. Tale esposizione \u00e8 una parte normale della condizione umana e in genere non provoca effetti nocivi. Tuttavia, \"Aspergillus\" pu\u00f2 causare malattie in tre modi principali: attraverso la produzione di micotossine, attraverso l'induzione di risposte allergiche e attraverso infezioni localizzate o sistemiche. Con le ultime due categorie, lo stato immunitario dell'ospite \u00e8 fondamentale. Allergie e asma si pensa essere causate da una risposta immunitaria attiva contro la presenza di spore fungine o ife. Al contrario, nell'aspergillosi invasiva, il sistema immunitario \u00e8 in crisi e la difesa non \u00e8 efficace.\nLe specie patogene pi\u00f9 comuni sono \"Aspergillus fumigatus\" e \"Aspergillus flavus\". Aspergillus flavus produce aflatossina che \u00e8 sia una tossina sia un agente cancerogeno potenzialmente in grado di contaminare alimenti come le noci. \"Aspergillus fumigatus\" e \"Aspergillus clavatus\" possono causare allergia. Alcuni Aspergillus causano patologie alle colture di grano e mais, sintetizzano micotossine tra cui aflatossina. L'Aspergillosi \u00e8 il gruppo di malattie causate da Aspergillus. I sintomi comprendono febbre, tosse, dolore toracico o dispnea. Di solito, solo i pazienti con indebolimento del sistema immunitario o con altri deficit polmonari sono sensibili.\n\"Cryptococcus\".\n\" Cryptococcus neoformans\" pu\u00f2 causare una grave forma di meningite e meningo-encefalite in pazienti con HIV e AIDS. La maggior parte delle specie di Cryptococcus vivono nel terreno e non causano malattie negli esseri umani. \"Cryptococcus neoformans\" \u00e8 un importante germe patogeno animale e umano. \"Cryptococcus laurentii\" e\" Cryptococcus albidus\" sono stati conosciuti per causare occasionalmente moderate-gravi malattie nei pazienti umani con sistema immunitario compromesso.\" Cryptococcus gattii\" \u00e8 endemica in zone tropicali del continente Africa e Australia e pu\u00f2 causare malattie in soggetti non immunocompromessi.\n\"Istoplasma\".\n\"Histoplasma capsulatum\" pu\u00f2 causare istoplasmosi in esseri umani, cani e gatti. Il fungo \u00e8 una diffusa malattia in America, India e sud-est asiatico. \u00c8 endemica in alcune zone degli Stati Uniti. L'infezione \u00e8 in genere dovuta a inalazione di aria contaminata.\n\"Pneumocystis\".\n\" Pneumocystis jirovecii\" (o Pneumocystis carinii) pu\u00f2 causare una forma di polmonite nelle persone con debolezza del sistema immunitario, come prematuri, anziani, e pazienti con AIDS.\n\"Stachybotrys\".\n\" Stachybotrys chartarum\" o \"muffa nera\" pu\u00f2 provocare danni respiratori e forti mal di testa. Essa si verifica in case delle regioni che sono cronicamente umide.\nI funghi nell'uso umano e come risorsa alimentare.\nL'uso umano di funghi per la preparazione del cibo e la loro conservazione sono ampi e hanno una lunga storia. La coltivazione di funghi e la loro raccolta porta allo sviluppo di grandi industrie in molti paesi. Lo studio degli usi storici e l'impatto sociologico dei funghi \u00e8 noto come etnomicologia.\nA causa della capacit\u00e0 di questo gruppo di produrre una gamma enorme di molecole naturali come antimicrobici o di altro, molte specie sono da tempo state utilizzati o sono in fase di sviluppo industriale per la produzione, nel campo farmaceutico, di antibiotici, vitamine e antitumorali o per abbassare il colesterolo. Pi\u00f9 di recente, sono stati sviluppati metodi per l'ingegnerizzazione genetica di funghi, con finalit\u00e0 di ingegneria metabolica delle specie fungine. Per esempio, la modificazione genetica di specie di lieviti, facili a crescere a ritmi rapidi in grandi impianti di fermentazione, ha aperto diverse vie nella produzione farmaceutica di princ\u00ecpi potenzialmente pi\u00f9 efficienti a livello di produzione che non quelli originati da parte degli organismi originali.Usi diversi dei funghi come insetticidi ed altri di lotta biologica integrata, negli interventi ambientali allo scopo di degradare inquinanti chimici pericolosi, l'uso come organismi modello in biologia e l'utilizzo a scopo allucinogeno o comunque psicotropo di una vasta variet\u00e0 di specie, sono solo alcuni tra le innumerevoli interazioni delle attivit\u00e0 umane con il regno dei funghi.\nVari usi alimentari.\nIl lievito di Birra o \"Saccharomyces cerevisiae\", un fungo unicellulare, \u00e8 usato per fare il pane e altri prodotti a base di grano, come pizza o altre paste lievitate. Inoltre \u00e8 la specie di lievito pi\u00f9 utilizzata per produrre bevande alcoliche attraverso la fermentazione alcolica, ma sono impiegati anche altre specie di saccharomyces e, raramente, non saccharomyces. L\"'Aspergillus oryzae\", noto come \"k\u014dji-kin\", \u00e8 un ingrediente essenziale nella produzione di salsa \"shoyu\" (di soia), e la preparazione di miso, mentre specie di \"Rhizopus\" sono usate per fare il tempeh. Molti di questi funghi sono specie che sono state selezionate in base alla loro capacit\u00e0 di fermentare gli alimenti senza produrre micotossine dannose, ad esempio prodotte da aspergilli molto strettamente connessi a organismi utili. Il \"Quorn\", un sostituto della carne, \u00e8 ottenuto da \"Fusarium venenatum\".\nSpecie commestibili e velenose.\nI funghi commestibili, in senso comune sono in genere un'ampia gamma di specie di macromiceti. Molte sono commercialmente coltivate, ma altre devono essere raccolte in natura. \"Agaricus bisporus\", venduto come fungo \"champignon\" (dal termine francese indicante genericamente i funghi macroscopici) \u00e8 una specie comunemente mangiata, viene usato in insalate, minestre, e molti altri piatti. Molti funghi asiatici sono coltivati su scala commerciale e hanno via via aumentato la propria popolarit\u00e0 in Occidente. Spesso sono disponibili freschi in negozi e supermercati, tra cui funghi di muschio (\"Volvariella volvacea\"), funghi ostrica (\"Pleurotus ostreatus\"), la \"Lentinula edodes\" e le \"Flammulina spp.\".\nCi sono molte pi\u00f9 specie di funghi che vengono raccolti dal loro ambiente naturale per il consumo personale o per la vendita commerciale (prataioli, spugnole, finferli, tartufi, trombette, galletti e funghi porcini) e per tale motivo la domanda impone un prezzo elevato sul mercato. Essi sono spesso utilizzati nei piatti d'alta cucina e di cucina tipica.\nAlcuni tipi di formaggi richiedono l'inoculazione di cagliata di latte con le specie fungine che conferiscono un sapore unico e la consistenza particolare del formaggio. Alcuni esempi sono il blu di formaggi come Stilton e Roquefort, che sono fatti per inoculazione con \"Penicillium roqueforti\". I ceppi utilizzati nella produzione di formaggio non sono tossici e sono quindi sicuri per il consumo umano, tuttavia, micotossine come aflatossine, roquefortine C, patulina, o altre possono accumularsi a causa della crescita di altri funghi durante la stagionatura e la conservazione. \nMolte specie di funghi sono velenose per l'uomo, con differenti gradi di tossicit\u00e0, da complicazioni gastrointestinali pi\u00f9 o meno lievi fino ad effetti pi\u00f9 gravi come allucinazioni, gravi danni agli organi (ad esempio fegato o reni) e la morte.\nI generi che comprendono le pi\u00f9 note specie tossiche mortali sono \"Conocybe\", \"Galerina\", \"Lepiota\", \"Gyromitra\" e \"Cortinarius\", ma le specie pi\u00f9 pericolose appartengono al genere \"Amanita\", che comprende anche specie commestibili. Le specie \"Amanita verna\" \"Amanita virosa\" e \"Amanita phalloides\" sono responsabili dei pi\u00f9 frequenti avvelenamenti mortali da funghi.\nLa \"Gyromitra esculenta\" \u00e8 da alcuni considerata una prelibatezza quando \u00e8 bollita, ma pu\u00f2 esser molto tossica se mangiata cruda o poco cotta. Il \"Tricholoma equestre\" \u00e8 stato a lungo considerato commestibile, finch\u00e9 non \u00e8 stato individuato come responsabile di rari episodi di avvelenamento: un consumo eccessivo di questo fungo ha causato in alcuni casi rabdomiolisi anche mortale.\nL\"'Amanita muscaria\" \u00e8 anche causa occasionale di avvelenamenti, anche a seguito di ingestione per l'uso come droga, per i suoi effetti allucinogeni dovuti a fenomeni tossici.\nStoricamente, questa specie \u00e8 stata utilizzata da diversi popoli in Europa e Asia e il suo utilizzo religioso o sciamanico. L'uso viene segnalato in alcuni gruppi etnici come il popolo Koryak del nord-est della Siberia.\nPoich\u00e9 \u00e8 difficile individuare con precisione un fungo sicuro, senza un'adeguata formazione e conoscenza, \u00e8 spesso consigliato di assumere che un fungo selvatico sia velenoso e quindi non consumarlo.\nEsistono anche dei funghi allucinogeni che contengono psilocibina.\nI funghi vanno comunque consumati, in genere e se non se ne \u00e8 mai fatto un uso precedente, saltuariamente ed in modiche quantit\u00e0 in quanto spesso contengono carboidrati complessi e poco comuni negli altri alimenti, primo tra tutti, la chitina, che appesantiscono il lavoro dell'apparato digerente. La risposta dell'organismo a simili stimoli \u00e8 spesso strettamente individuale, escludendo i casi di allergia ed intolleranza alimentare, la dotazione enzimatica dell'organismo umano atta a digerire queste molecole \u00e8 estremamente variabile e personale.\nLeggenda e mitologia.\nI funghi, proprio per il fatto che sembrano spuntare dal nulla su terreno o su tronchi di piante nonch\u00e9 per via della velenosit\u00e0 e la pericolosit\u00e0 di talune specie e per via degli effetti allucinogeni di altre, hanno sin dai tempi antichi suscitato la fantasia degli uomini, avvolgendosi in un alone di magia e mistero e divenendo protagonisti di credenze e leggende popolari.\nSecondo alcune credenze, infatti, si afferma che i funghi che crescono in \"cerchio\" siano generati da danze notturne di streghe o di gnomi (\"cerchio delle streghe\").\nNella Cina antica, ad esempio, il fungo \"ku\" o \"chih\" era considerato simbolo di lunga vita, magico, divino e legato in qualche maniera all'immortalit\u00e0.\nGli Aztechi e i Maya consideravano i funghi allucinogeni \"carne divina\", per le loro particolari propriet\u00e0.\nAnche nell'antica Grecia, come in Cina, il fungo era considerato simbolo di vita e pertanto divino.\nNarra infatti una leggenda che l'eroe Perseo, dopo un lungo viaggio, trovandosi stanco ed assetato, si pot\u00e9 rifocillare con dell'acqua raccolta all'interno del cappello di un fungo; per questo motivo decise di fondare in quel posto una nuova citt\u00e0 che chiam\u00f2 Micene (che deriverebbe cos\u00ec da \u03bc\u03cd\u03ba\u03b7\u03c2 \"m\u00fdk\u0113s\" = fungo), dando vita alla civilt\u00e0 micenea.\nInvece nella Roma antica il fungo, pur apprezzatissimo per le sue qualit\u00e0 culinarie (ad esempio l\"'Amanita caesarea\"), divent\u00f2 anche simbolo di morte: sono vari gli episodi tra leggenda e realt\u00e0 legati alla concezione funesta dei funghi. Si narra ad esempio che l'imperatore Claudio era cos\u00ec ghiotto di funghi che mor\u00ec proprio a causa di questi: la moglie Agrippina, conoscendo questa sua debolezza culinaria e desiderando mettere sul trono, al suo posto, il figlio di primo letto Nerone, lo avrebbe fatto avvelenare proprio con dei funghi velenosi.\nLa mitologia nordica, invece, narra che una volta Odino era inseguito dai diavoli e le gocce di bava rossa che cadevano dalla bocca di Sleipnir, il suo mitico cavallo ad otto zampe, si trasformarono magicamente in funghi rossi.\nIn Siberia, come racconta James Arthur, un etnobiologo di fama internazionale, \"gli sciamani usavano e usano il fungo Amanita muscaria come un sacramento religioso. Essi - dice - entrano attraverso un'apertura del tetto e portano questi funghi (allucinogeni) in grandi sacchi\". Sono vestiti di rosso e bianco, i colori dell'Amanita, che in Siberia cresce nei boschi di conifere."}
{"id": "1236438", "revid": "599013", "url": "https://it.wikipedia.org/wiki?curid=1236438", "title": "Fortunato Baliani", "text": "Carriera.\nHa la caratteristica di essere un agile scalatore. Nelle tappe alpine del Giro d'Italia \u00e8 stato spesso all'attacco, nel tentativo di guadagnare punti per la speciale classifica della maglia azzurra che premia il miglior scalatore della corsa rosa, tuttavia non \u00e8 mai riuscito a portare a casa la tanto inseguita maglia.\nDurante il Giro d'Italia 2006 \u00e8 transitato per primo sul Passo Pordoi, passaggio che \u00e8 ricordato in una stele situata sul passo, dove sono impressi in una lista tutti coloro che, nella storia del Giro, sono transitati per primi su questo valico alpino.\nDopo la conclusione della carriera ciclistica ha intrapreso l'attivit\u00e0 di albergatore nella natia Umbria."}
{"id": "1236441", "revid": "599013", "url": "https://it.wikipedia.org/wiki?curid=1236441", "title": "Daimler 250 V8", "text": "La 250 V8 \u00e8 un'autovettura prodotta dalla casa automobilistica britannica Daimler tra il 1967 ed il 1969, sulla base di un analogo modello Jaguar.\nStoria.\nDescrizione.\nCome accadde dopo il 1960, a seguito dell'acquisizione della Daimler da parte della Jaguar, i modelli Daimler furono realizzati sulla base delle vetture della casa del giaguaro. &lt;br&gt;\nLa \"250 V8\" altro non era che una versione marchiata Daimler dell'omologa berlina Jaguar \"240\". \nOltre al monogramma del marchio Daimler, i modelli differivano per pochi particolari: la calandra con una diversa \"maglia\" e il profilo portatarga entrambi con parte superiore ondulata. Erano differenti anche gli interni che per tutti i modelli Daimler si distinguevano per un livello di finiture superiore. Tale differenza si acu\u00ec dal 1967, quando la \"240 e la 340\" sostituirono la \"MK2\", e l'allestimento delle versioni Jaguar venne semplificato.\nBench\u00e9 utilizzasse l'intera meccanica della \"240\", la Daimler \"250\", a differenza delle successive \"Sovereign\" e \"Double Six\", aveva una sua particolarit\u00e0: il motore V8 Daimler da 2.548 cm\u00b3 derivava da quello della \"SP 250 Dart\". La configurazione V8 del propulsore era un'architettura ancora inedita per Jaguar e vantava una buona compattezza, seppur non fosse particolarmente sofisticato (la distribuzione prevedeva un solo albero a camme nel basamento). &lt;br&gt;\nAlimentato con 2 carburatori SU, il motore Daimler erogava la buona potenza di 142 CV, rispetto ai 120 della \"Jaguar MK2 2.4\". \nTuttavia, non aveva un comportamento sportivo e inizialmente venne abbinato solamente ad un cambio automatico a 3 rapporti. Dal 1966 la \"250\" fu disponibile anche con un cambio manuale a 4 rapporti e overdrive.\nComplessivamente sono stati prodotti 17.620 esemplari."}
{"id": "1236443", "revid": "461628", "url": "https://it.wikipedia.org/wiki?curid=1236443", "title": "Oratorio dei Filippini", "text": "L'oratorio dei Filippini \u00e8 un edificio religioso costruito da Francesco Borromini tra il 1637 e il 1667 a Roma.\nCostruzione.\nTra il 1637 e il 1640 Borromini venne scelto dai confratelli della Congregazione di san Filippo Neri come architetto del nuovo Oratorio da costruire accanto alla chiesa dell'ordine, Santa Maria in Vallicella detta anche la Chiesa Nuova.\nMeno vicini, concettualmente, alla tradizione architettonica aulica, i filippini videro in Borromini l'artista impegnato nei confronti della professione esercitata con grande disciplina.\nBorromini concep\u00ec la distribuzione dei vari ambienti, oratorio, sacrestia, biblioteca, in base ai gi\u00e0 sperimentati criteri di funzionalit\u00e0 e di coerenza rappresentativa: si rileva infatti, secondo Paolo Portoghesi, \u00abun tono aulico negli spazi collettivi, dimesso e accogliente quello degli ambienti destinati alla residenza privata\u00bb.\nBorromini incorpor\u00f2 la sacrestia tra un cortile e un giardino, creando una successione di spazi principali affiancati da due lunghi corridoi.\nL'artista stesso defin\u00ec l'oratorio \"un corpo umano con le braccia aperte, come che abbracci ogni uno che entri\".\nEdificio.\nL'oratorio, in stile barocco, ha una disposizione biassiale, determinata dall'altare sull'asse longitudinale e dall'entrata progettata sull'asse trasversale.\nLa facciata riassume le novit\u00e0 dello stile austero e tecnicamente rigoroso del Borromini.\nIl corpo principale \u00e8 suddiviso in cinque settori da paraste (lesene) disposte su pianta concava; vivace \u00e8 il gioco dialettico fra la parte centrale del primo ordine, curva verso l'esterno, e la profondit\u00e0 della nicchia con catino a finti cassetti dell'ordine superiore. La forma del timpano, realizzata per la prima volta con una sagoma mistilinea, genera un movimento curvilineo e angolare.\nCostruita in mattoni su richiesta della congregazione, questa facciata consent\u00ec a Borromini, particolarmente propenso all'uso di materiali semplici, quali anche lo stucco e l'intonaco, di realizzare la sua rivalutazione integrale di questa tecnica che prevedeva una \"fodera\" di laterizio sulla muratura mista, con successiva arrotatura dei mattoni, stuccatura e stilatura dei giunti.\nBorromini ricerca anche effetti di policromia attraverso l'uso di mattoni e tessiture diverse, riducendo i valori di profondit\u00e0 chiaroscurale, ma esaltando l'espressivit\u00e0 dell'intera struttura. La zona centrale della facciata e le sue paraste sono in mattoni sottili, a giunti finissimi (2\u20133\u00a0mm) e di colore giallo paglierino, risaltando rispetto alle parti restanti della facciata, di mattoni normali di colore rosato, con giunti stilati di 1\u00a0cm circa, scandite da paraste realizzate anch'esse di laterizio con riquadri ad imitazione del bugnato.\nLa soluzione d'angolo dispone le paraste giganti fatte invece di mattoni sottili, in modo da annullare l'angolo, sostituito da una porzione muraria concava. Con un virtuosismo derivato dalla grande competenza tecnica di Borromini e dalla pratica del cantiere. Il laterizio, accuratamente levigato in opera mediante la tecnica della sagramatura diventa una materia da plasmare come risulta evidente anche dai particolari costruttivi delle cornici e delle aperture.\nStoria.\nNel 1600 fu eseguito qui quello che \u00e8 considerato uno dei primi esempi della forma musicale dell'oratorio, la \"Rappresentatione di anima et corpo\" di Emilio de' Cavalieri.\nL'edificio fu requisito dallo stato nel 1870, e fu per trent'anni sede di tribunali. Dal 1922 \u00e8 sede dell'Archivio Storico Capitolino, e dagli anni trenta anche dell'Istituto Storico Italiano per il Medio Evo (su Piazza dell'Orologio). Dal 2000 \u00e8 sede della Casa delle Letterature, prima Casa del sistema culturale cittadino romano. Vi ha sede anche, su via dei Filippini, il Teatro dell'Orologio."}
{"id": "1236444", "revid": "81103", "url": "https://it.wikipedia.org/wiki?curid=1236444", "title": "Masaru Emoto", "text": "Nato a Yokohama il 22 luglio 1943, Masaru Emoto si laure\u00f2 all'Universit\u00e0 municipale di Yokohama con una specializzazione in relazioni internazionali. Nel 1986 fond\u00f2 la IHM Corporation a Tokyo. Nell'ottobre 1992 ottenne un attestato relativo alle medicine alternative rilasciato dall'istituto privato \"Open International University For Alternative Medicines\". Successivamente negli Stati Uniti si interess\u00f2 alla risonanza magnetica.\nLa \"memoria dell'acqua\".\nMasaru Emoto \u00e8 conosciuto per i suoi esperimenti sulla presunta \"memoria dell'acqua\", teoria secondo la quale sussisterebbe una relazione tra i pensieri umani e vari stati dell'acqua considerata a una temperatura convenzionale di -4\u00a0\u00b0C\nEgli sostiene di avere documentato con fotografie il fatto che i cristalli assumano una forma armonicamente simmetrica o, al contrario, caotica e disordinata, in conseguenza dell'energia cui vengono esposti; sia essa sotto forma di suono (voce e musica), parola scritta (etichetta applicata a una brocca) o pensiero.\nDal 1999 Emoto ha pubblicato diversi libri della stessa collana, intitolati \"Messages from Water\" (Messaggi dall'Acqua), contenenti fotografie di cristalli d'acqua sottoposti al trattamento con preghiera, musica o scritte avvicinate a contenitori d'acqua.\nCritiche.\nLe sue asserzioni sono state criticate per mancanza di controlli sperimentali e per non aver diffuso sufficienti dettagli del suo approccio con la comunit\u00e0 scientifica. William A. Tiller afferma che negli esperimenti di Emoto vengono meno le prove scientifiche, poich\u00e9 non controllano gli altri fattori presenti nella sopraffusione dell'acqua. Inoltre Emoto \u00e8 stato criticato per aver progettato i propri esperimenti in un modo che permette sia alla manipolazione sia all'errore umano di influenzarne i risultati.\nHarriet A. Hall, scrivendo sullo \"Skeptical Inquirer\", ha concluso che nelle idee di Emoto \u00e8 \"difficile pensare che qualcuno possa scambiarle per scienza\". Commentando le idee di Emoto sulla pulizia delle acque inquinate dalle alghe, il biologo Tyler Volk ha dichiarato che \"ci\u00f2 che sta dicendo non ha nulla a che fare con la scienza cos\u00ec come la conosciamo\". Stephen Kiesling ha scritto su \"Spirituality &amp; Health Magazine\": \"Forse Emoto \u00e8 un evangelista che valuta il messaggio delle sue immagini pi\u00f9 che i dettagli scientifici; ciononostante questo insegnante spirituale potrebbe dedicare le sue pratiche future meno alla gratitudine e pi\u00f9 all'onest\u00e0\".\nEmoto venne personalmente invitato a prendere parte al \"One Million Dollar Paranormal Challenge\" di James Randi nel 2003, dove avrebbe ricevuto un milione di dollari se fosse stato in grado di riprodurre l'esperimento in condizioni controllate e concordate da entrambe le parti, ma non partecip\u00f2, perch\u00e9 \"Randi non era uno scienziato e non era il genere di sfide che gli interessava\"."}
{"id": "1236445", "revid": "298229", "url": "https://it.wikipedia.org/wiki?curid=1236445", "title": "Osaka Grand Prix 2007", "text": "L'Osaka Grand Prix 2007 \u00e8 un meeting di atletica leggera svoltosi il 5 maggio 2007, parte del circuito IAAF World Athletics Tour di cui rappresentava il terzo appuntamento stagionale.\nLa competizione si \u00e8 svolta allo Stadio Nagai, lo stesso impianto che ospiter\u00e0 pochi mesi dopo i campionati mondiali."}
{"id": "1236446", "revid": "580197", "url": "https://it.wikipedia.org/wiki?curid=1236446", "title": "FC Mglebi Zugdidi", "text": ""}
{"id": "1236450", "revid": "716642", "url": "https://it.wikipedia.org/wiki?curid=1236450", "title": "Sapekhburto K'lubi Meskheti", "text": "Il Sapekhburto K'lubi Meskheti (), meglio nota come Meskheti \u00e8 una societ\u00e0 calcistica georgiana con sede nella citt\u00e0 di Akhaltsikhe. Nella sua storia ha disputato per due stagioni la Umaglesi Liga, massima serie del campionato georgiano di calcio. Milita nella Meore Liga, la terza divisione del campionato georgiano di calcio.\nStoria.\nIl club venne fondato nel 2005. Nel 2007 concluse il campionato di Pirveli Liga al secondo posto, venendo promosso per la prima volta in Umaglesi Liga. Nella stagione 2007-2008 concluse il suo primo campionato in Umaglesi Liga al sesto posto. Nella stagione successiva concluse il campionato all'ottavo posto, ma rinunci\u00f2 alla massima serie per iscriversi al campionato di Pirveli Liga. Nella stagione 2009-2010 fin\u00ec all'ultimo posto in Pirveli Liga con anche tre punti di penalizzazione, retrocedendo in Meore Liga, la terza serie georgiana. Negli anni successivi si \u00e8 alternato tra campionati di seconda e di terza serie."}
{"id": "1236451", "revid": "287204", "url": "https://it.wikipedia.org/wiki?curid=1236451", "title": "Fibula di Meldorf", "text": "La fibula di Meldorf \u00e8 una fibula germanica trovata a Meldorf, Schleswig-Holstein nel 1979, datata alla met\u00e0 del I secolo (cio\u00e8 contemporanea di Tacito) recante un'importante iscrizione nel dibattito sull'origine del Fu\u00feark antico. \u00c8 dibattuto se la scrittura impiegata debba essere considerata \u201crunica\u201d, \u201cprotorunica\u201d o se \u00e8 in alfabeto latino.\nD\u00fcwel (1981) suggerisce che le quattro rune sulla fibula si potrebbero leggere \"hiwi\" \"per la sposa\" da destra a sinistra. Questa interpretazione non \u00e8 certa. Leggendo da sinistra a destra l'iscrizione potrebbe essere \"IDIN\" (forse, \"per Ida\") nell'alfabeto latino.\nAltre interpretazioni includono il latino \"nidi\", runico o latino \"irih\", \"hiri\", o runico \"iwih\", \"i\u00feih\", \"hi\u00fei\". Considerando che le rune i e h sono indistinguibili dalle latine I e H, la questione rimane controversa tra il putativo w o la runa \u00fe (rispetto alle latine R o D).\nLa fibula \u00e8 conservata nel Gottorp di Schleswig."}
{"id": "1236454", "revid": "1013865", "url": "https://it.wikipedia.org/wiki?curid=1236454", "title": "Distretto di F\u0103le\u0219ti", "text": " \nIl distretto di F\u0103le\u0219ti \u00e8 uno dei 32 distretti della Moldavia, il capoluogo \u00e8 la citt\u00e0 di F\u0103le\u0219ti.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 32 comuni"}
{"id": "1236462", "revid": "729019", "url": "https://it.wikipedia.org/wiki?curid=1236462", "title": "Tour della Nazionale di rugby a 15 della Nuova Zelanda 1949", "text": "L'evento dell'anno per il \"rugby a 15\" nel 1949 \u00e8 il tour in Sudafrica degli All Blacks. Un tour deludente per i neozelandesi, che non solo perdono 3 match su 4 con gli Springboks, ma addirittura cedono con la modesta Rhodesia. .\nUna curiosit\u00e0: il 3 settembre scesero in campo contemporaneamente due nazionali neozelandesi. Una a Durban contro il Sud Africa ed un'altra a Wellington contro l'Australia, in tour in Nuova Zelanda."}
{"id": "1236469", "revid": "599013", "url": "https://it.wikipedia.org/wiki?curid=1236469", "title": "Massimiliano Mori", "text": "Professionista dal 1995 al 2009, conta un'unica vittoria in carriera, una tappa al Giro di Sardegna.\nCarriera.\nPassato professionista nel settembre 1995, aveva buone doti di passista e ha quasi sempre corso con il compito di aiutare i propri compagni di squadra. In carriera ha colto solamente un successo, la tappa di La Maddalena al Giro di Sardegna nel 1997.\nFiglio del professionista Primo Mori, corse, a fine carriera, anche insieme al fratello Manuele, suo compagno di squadra alla Lampre."}
{"id": "1236470", "revid": "827882", "url": "https://it.wikipedia.org/wiki?curid=1236470", "title": "Jonothon Starsmore", "text": "Jonothon Evan Starsmore, \u00e8 un personaggio dei fumetti creato da Scott Lobdell (testi) e Chris Bachalo (disegni), pubblicato dalla Marvel Comics. Con il nome in codice di Chamber, fece la sua prima apparizione come uno dei protagonisti della serie \"Generation X\" datata settembre 1994. Fece anche parte per un breve periodo degli \"X-Men\". In seguito agli eventi della saga di \"House of M\" come la maggior parte dei mutanti perse i propri poteri. Recentemente \u00e8 riapparso nella serie \"New Warriors\" con il nome in codice di Decibel.\nBiografia del personaggio.\nOrigini.\nJonothan Starsmore (Jono per gli amici) \u00e8 un mutante inglese che possiede una fornace di energia psionica nel proprio torace. I suoi poteri si manifestarono con un'esplosione durante un party a cui era andato con la fidanzata Gayle Edgerton, distruggendo il suo torace ed una porzione del suo viso comprendente la mandibola, nonch\u00e9 storpiando la ragazza. Da allora Jono comunic\u00f2 con gli altri tramite una limitata telepatia e non ha bisogno di mangiare, bere o respirare. Tutto il suo essere \u00e8 sostenuto dall'energia psionica che si annida nel suo torace al posto degli organi che un normale individuo dovrebbe avere. Si suppone che sia composto di pura energia e che il suo corpo altro non sia che un mero involucro. \u00c8 stato classificato come uno dei pi\u00f9 potenti mutanti sulla faccia della Terra, tuttavia i suoi poteri sono influenzati dalle sue emozioni, e quindi spesso incontrollabili.\nGeneration X.\nDopo la manifestazione dei suoi poteri, Jono accett\u00f2 l'invito del professor Xavier ad unirsi al junior team degli X-Men. All'arrivo all'aeroporto, fu attaccato da Emplate, mutante che aveva bisogno di materia organica per sopravvivere, in suo aiuto accorsero i membri di Generation X, Husk, M, Synch, Skin e Jubilee. In seguito, Emplate riusc\u00ec a catturare Jono con l'aiuto di Gayle, presa in seguito in ostaggio. La ragazza lo incolpava per la perdita delle sue gambe, e dopo la loro liberazione i due presero strade diverse. Jono cominci\u00f2 quindi una traballante e stravagante relazione con Husk, tanto che una volta fece esplodere il dormitorio femminile per il panico di un bacio che lei gli aveva dato.\nDopo l'esplosione di una bomba in cui perse la vita Synch, l'omicidio di Adrienne, l'attentatrice, per mano di Emma Frost, e il ritorno all'alcolismo da parte di Banshee, i ragazzi decisero che era ora di lasciare la \"Massachusetts Academy\".\nX-Men, Weapon X e oltre.\nDopo la chiusura della scuola gli fu proposto di entrare negli X-Men. Jono declin\u00f2 l'offerta e si rec\u00f2 a Londra, dove presto cominci\u00f2 una relazione con la cantante pop Sugar Kane, per la quale lui non era altro che nuova pubblicit\u00e0. Dopo la finta notizia della gravidanza di Sugar apparsa nei tabloid, Jono decise di lasciarla e tornare con gli X-Men. Come tale, investig\u00f2 sulle morti avvenute all\"'Empire State University\", la cui unica sopravvissuta Amber, era anche l'unica sospettata. Tornato all'istituto, vide Husk fra le braccia di Arcangelo, questo lo port\u00f2 a distruggere il bar in cui si trovavano. Messo in prigione dagli X-Men, gli fu offerto da Brent Jackson di entrare nel programma \"Arma X\". Dopo aver accettato cominci\u00f2 la sua opera di spionaggio per conto degli X-Men, \"Weapon X\" gli ricostru\u00ec le parti del suo corpo andate distrutte. La serie fu cancellata prima di una vera conclusione.\nDopo gli eventi dell'M-Day, Jono fu uno dei molti mutanti ad aver perduto i poteri. Il suo torace, la sua mandibola, ed i suoi organi interni inesistenti furono rimpiazzati da macchinari quando fu trasferito in ospedale. In seguito, rapito dallo psicologo Frederick Slade, fu curato dal \"Clan Akkaba\" tramite il sangue di Apocalisse, e ne divenne nell'aspetto una versione pi\u00f9 giovane. Uno scan della sua energia residua, ha fatto constatare a Pete Wisdom, membro della nuova \"Excalibur\", che ha raggiunto il \"livello omega\".\nNew Warriors.\nJono dopo la fine di Civil War, andr\u00e0 con il gruppo di eroi non registrati dei \"New Warriors\", riformati da un misterioso Night Thrasher diventando l'eroe ribelle \"Decibel\". Tramite la sua tecnologica uniforme, \u00e8 in grado di creare costrutti sonori solidi, capaci di distruggere ogni cosa intorno a s\u00e9.\nRecupero dei poteri.\nRecuperer\u00e0 i poteri grazie al mutante Apocalisse, e si unir\u00e0 alla Jean Grey School. Verr\u00e0 per\u00f2 ucciso da Luca, Fratello malvagio di Blindfold posseduto da una personalit\u00e0 malvagia del mutante Legione.\nPoteri e abilit\u00e0.\nChamber \u00e8 un mutante ridotto ad una pura forma psionica di energia infiammata. Il corpo di Jono \u00e8 perci\u00f2 solo un involucro dentro al quale si mantiene questa entit\u00e0 psionica. Essa si manifesta attraverso fiammate pi\u00f9 o meno esplosive, che inizialmente risultarono fuori controllo, tanto da distruggergli irrimediabilmente una parte del volto. Grazie a questa sua natura questo personaggio non ha necessit\u00e0 di nutrirsi, di bere o di respirare. Chamber possiede inoltre capacit\u00e0 telepatiche, che sono cambiate di intensit\u00e0 e potere a seconda dei periodi, e tramite i quali pu\u00f2 comunicare con gli altri, vista la perdita della bocca. \u00c8 stato scritto nei fumetti che questa forma psionica potrebbe esistere anche senza l'involucro del suo corpo, inoltre che questa fiamma perenne di cui \u00e8 composto, essendo di natura appunto psionica, non necessita di alcun combustibile per continuare a bruciare od esplodere verso l'esterno.\nDepotenziato durante la Decimazione, grazie ad una speciale uniforme da \"New Warrior\", Jono ha ottenuto delle indefinite capacit\u00e0 di emanare onde soniche che ha utilizzato per creare costrutti da usare in diverse situazioni.\nDopo il trattamento subito con il sangue di Apocalisse, i suoi poteri mutanti sono tornati di nuovo pienamente attivi.\nAltre versioni.\nEra di Apocalisse.\nNella \"continuity\" dell'era di Apocalisse, Jono \u00e8 divenuto membro di \"Generation Next\", sotto il comando di Kitty Pryde e Colosso, dopo che questi lo avevano salvato dalle grinfie di Mikhail Rasputin, uno dei Cavalieri di Apocalisse. I suoi poteri furono scoperti e messi sotto controllo tramite un erogatore di energia, prima che potessero distruggergli il corpo. Ha inoltre un'appassionata relazione con la compagna di squadra Husk. Tutti i membri di \"Generation Next\" furono uccisi dopo aver violato il covo di Sugar Man ed essere stati abbandonati da Colosso.\nUniverso Amalgam.\nNell'Amalgam, Jono si fonde con il cacciatore di taglie della DC Comics Jonah Hex. Le origini dei suoi poteri qui sono diverse: possiede, come Jono, una fornace di energia psionica che gli fa esplodere il torace e la mandibola, ma quest'energia viene presentata come tutta la rabbia che Jono aveva dal momento che l'intera cittadina dove abitava aveva tentato di ucciderlo durante un incendio. Inoltre, Jono qui riesce a parlare normalmente.\nAltri media.\nNel film per la televisione \"Generation X\", il personaggio di Jono fu rimpiazzato da quello di Refrax, un ragazzo dotato del potere di lanciare raggi radioattivi dagli occhi, a causa del costo esorbitante chiesto per la rappresentazione dei suoi poteri."}
{"id": "1236472", "revid": "287204", "url": "https://it.wikipedia.org/wiki?curid=1236472", "title": "Priest...Live!", "text": "Priest.. Live! \u00e8 un live album della heavy metal band britannica Judas Priest, uscito nel 1987.\nIl disco.\nLa versione rimasterizzata dell'album \u00e8 composta da 2\u00a0cd, ciascuno dei quali contiene alcune canzoni suonate dalla band durante il \"Fuel For Life Tour\" del 1986, in supporto all'uscita dell'album \"Turbo\". Il live contiene alcune chicche per i fan, visto che canzoni come \"Out In The Cold\", \"Private Property\", \"Rock You All Around The World\" e \"Parental Guidance\" sono state suonate solo durante questo tour, e sono altrimenti difficilmente reperibili. Come \"Unleashed in the East\" d\u00e0 un'idea della prestazione live della band sul finire degli anni settanta, questo \"Priest... Live!\" esprime tutta la potenza della band sul palcoscenico verso la met\u00e0 degli anni ottanta. \u00c8 stata pubblicata anche una versione in VHS di questo concerto, anch'essa intitolata \"Priest... Live!\" Nella versione rimasterizzata dell'album si trovano altre 3 tracce registrate dal vivo dalla band.\nTracce.\nDisco 1\nDisco 2\nRemasters Bonus Tracks:"}
{"id": "1236473", "revid": "767487", "url": "https://it.wikipedia.org/wiki?curid=1236473", "title": "Anthony Veiller", "text": "Figlio dell'attrice caratterista Margaret Wycherly e dello scrittore Bayard Veiller, scrisse la sua prima sceneggiatura nel 1934 per il film \"The Witching Hour\" di Henry Hathaway, di cui fu anche produttore. \nNella sua carriera di sceneggiatore ha ricevuto due nomination all'Oscar, per \"Palcoscenico\" di Gregory La Cava (1938) e \"I gangsters\" di Robert Siodmak (1946). Tra gli altri suoi titoli come sceneggiatore, ricordiamo \"Lo straniero\" di Orson Welles (1946), \"Moulin Rouge\" (1952) e \"La notte dell'iguana\" (1964), entrambi di John Huston.\nCome produttore ha finanziato \"Sabbie rosse\" (1951) di Anthony Mann e \"Lo stato dell'Unione\" (1948) di Frank Capra.\nNel 1943 ha anche partecipato alla regia dei documentari \"Why We Fight\" (t.l. Perch\u00e9 combattiamo) sull'entrata in guerra degli USA.\n\u00c8 morto di cancro il 27 giugno 1965 a Los Angeles."}
{"id": "1236474", "revid": "2190622", "url": "https://it.wikipedia.org/wiki?curid=1236474", "title": "Daniele Prad\u00e8", "text": "Carriera.\nPrimi anni.\nNato nel quartiere Aventino, ha collezionato esperienze dirigenziali in Spes Olmi, Fano, Ferentino, e Frosinone. L'esperienza alla , dove sarebbe rimasto per cinque anni, ricoprendo anche la carica di amministratore delegato, sembra non essere veritiera, sebbene ripresa da molti siti. \nRoma.\nApproda alla Roma nei primi anni 2000 con l'avvento dell'era Capello, inizialmente come collaboratore dell'allora direttore generale Fabrizio Lucchesi. Con la nomina a direttore sportivo di Franco Baldini diventa Assistente alla Direzione Sportiva. Nella stagione 2004/2005, dopo le dimissioni di Franco Baldini, la famiglia Sensi lo nomina direttore sportivo dell'area tecnica. La prima decisione ufficiale fu la scelta di Luciano Spalletti come nuovo allenatore, con il quale si apr\u00ec un ciclo di vittorie che dur\u00f2 fino al 2009 e che frutt\u00f2 tre secondi posti in campionato, due Coppe Italia e una Supercoppa Italiana.\nIl 18 maggio 2011 il nuovo proprietario della Roma, Thomas DiBenedetto lo solleva dall'incarico di direttore sportivo preferendogli Walter Sabatini. Rimane all'interno del management societario fino al 15 luglio, quando rassegna le dimissioni nelle mani del presidente \"ad interim\" della societ\u00e0, Roberto Cappelli.\nSotto la sua gestione sportiva, in maglia giallorossa sono passati numerosi calciatori di livello internazionale come Walter Samuel, Jonathan Zebina, Emerson, Gabriel Batistuta, Christian Panucci, Tra\u00efanos Dellas, Olivier Dacourt, Cristian Chivu, Mancini, Simone Perrotta, Philippe Mex\u00e8s, Rodrigo Taddei, Doni, David Pizarro, Mirko Vu\u010dini\u0107, Cicinho, Juan, Ludovic Giuly, John Arne Riise, J\u00e9r\u00e9my M\u00e9nez, J\u00falio Baptista, Nicol\u00e1s Burdisso, Alessio Cerci, Luca Toni, Andrea Bertolacci, F\u00e1bio Simpl\u00edcio, Adriano e Marco Borriello, oltre al ritorno di Vincenzo Montella, a cui permise di concludere la carriera nella Capitale.\nFiorentina.\nIl 25 maggio 2012 approda alla Fiorentina per ricoprire il ruolo di direttore sportivo, firmando un contratto fino al 30 giugno 2014. Il 26 giugno 2014 rinnova il contratto per un altro anno., e nel giugno 2015 per altri due anni.\nIl 24 maggio 2016 la Fiorentina comunica che non rinnover\u00e0 il contratto in scadenza a giugno. Durante la sua permanenza a Firenze, riesce a portare in viola giocatori del calibro di Davide Astori, Stefan Savi\u0107, Alberto Aquilani, Juan Cuadrado, David Pizarro, Borja Valero, Haris Seferovi\u0107, Mohamed Sissoko, Giuseppe Rossi, Joaqu\u00edn, Josip Ili\u010di\u0107, Massimo Ambrosini, Mario G\u00f3mez, Ante Rebi\u0107, Anderson, Alessandro Diamanti, Mohamed Salah, Nikola Kalini\u0107, Jakub B\u0142aszczykowski, Mat\u00edas Vecino, Mauro Z\u00e1rate e Cristian Tello, senza dimenticare le fruttuose operazioni in uscita che hanno fatto registrare notevoli plusvalenze come quelle di Matija Nastasi\u0107, Adem Ljaji\u0107 e Stevan Joveti\u0107.\nSampdoria e Udinese.\nDal 19 ottobre 2016 riveste la carica di responsabile dell\u2019area tecnica della Sampdoria, rimanendo in carica fino agli inizi del giugno 2018. A Genova ha contribuito a portare calciatori come Bartosz Bereszy\u0144ski, Joachim Andersen, Gast\u00f3n Ram\u00edrez e Duv\u00e1n Zapata, operando inoltre una grande plusvalenza con la cessione di Patrik Schick alla sua ex squadra, la Roma. \nIl 13 giugno 2018 diventa responsabile dell'area tecnica dell'Udinese; conclude molte operazioni di mercato, tra cui gli acquisti di Rolando Mandragora, Juan Musso, Ignacio Pussetto, Sebastien De Maio, Sandro e Stefano Okaka, oltre all'ingaggio come allenatore di Igor Tudor che, con il suo lavoro, ha permesso ai bianconeri di salvarsi e mantenere la categoria. Rimane in carica fino all'11 giugno 2019 quando, di comune accordo con la societ\u00e0 friulana, non rinnova il contratto per la stagione successiva.\nRitorno alla Fiorentina.\nIl 12 giugno 2019, dopo tre anni, ritorna alla , sotto la nuova gestione dell'imprenditore italo-americano Rocco Commisso, andando a ricoprire il ruolo di direttore sportivo con un contratto annuale con opzione di rinnovo. Nella sessione estiva di calciomercato 2019-2020 porta a Firenze in ordine cronologico Boateng, Lirola, Badelj, Pulgar e Ribery."}
{"id": "1236484", "revid": "965226", "url": "https://it.wikipedia.org/wiki?curid=1236484", "title": "Luis Puenzo", "text": "Biografia.\nHa conosciuto la celebrit\u00e0 nel 1985 grazie a \"La storia ufficiale (La historia oficial)\", lungometraggio sul dramma dei cittadini argentini dopo la caduta del regime militare; film che gli ha valso numerosi premi in tutto il mondo, compreso l'Oscar al miglior film straniero.\nSpostatosi a lavorare negli Stati Uniti non ha avuto lusinghieri riscontri n\u00e9 con il western crepuscolare \"Old gringo\" (1989) con Gregory Peck e Jane Fonda, n\u00e9 con l'adattamento de \"La peste\" (1992) di Camus, con William Hurt. \nIl suo ultimo film \u00e8 \"La puta y la ballena\" del 2004."}
{"id": "1236489", "revid": "1451528", "url": "https://it.wikipedia.org/wiki?curid=1236489", "title": "Banca d'Inghilterra", "text": "La Banca d'Inghilterra (in inglese: \"Bank of England\") \u00e8 la banca centrale del Regno Unito, fondata nel 1694 per raccogliere fondi per la guerra dei nove anni contro la Francia.\nL'attuale governatore \u00e8 Andrew Bailey, succeduto il 16 marzo 2020 a Mark Carney.\nStoria.\nXVII secolo.\nL'istituto (chiamato anche \"The Old Lady of Threadneedle Street\", la vecchia signora di Threadneedle Street, dal nome della strada in cui si trova la sede) fu fondato il 27 luglio 1694.\nLa bruciante sconfitta patita per opera dei francesi alla battaglia di Beachy Head del 1690, nel corso della Guerra della lega di Augusta, era stata la premessa per la rifondazione dell'Inghilterra come potenza mondiale. L'Inghilterra era costretta a dotarsi di una flotta potente, ma le casse dello Stato erano vuote e il credito del governo di re Guglielmo III era cos\u00ec basso a Londra che gli era impossibile prendere in prestito la somma necessaria di \u00a3 1.200.000.\nWilliam Paterson present\u00f2 il progetto di banca centrale al governo nel 1693, progetto che prevedeva tra l'altro la stampa di cartamoneta per coprire una parte del prestito di 1.2 milioni di sterline. Per convincerli a partecipare al prestito, i sottoscrittori dovettero essere associati sotto il nome di \"Governor and Company of the Bank of England\". La Banca ricevette la gestione del bilancio dello stato e del debito pubblico, nonch\u00e9 il privilegio di stampare cartamoneta. I creditori avrebbero versato allo Stato moneta metallica in cambio di titoli di stato.\nIl \"Bank of England Charter\" fu concesso nel 1694. Date le cattive condizioni delle finanze statali, il prestito era restituito con un interesse annuo dell'8%. Il brevetto durava dodici anni e fu rinnovato nel 1742, nel 1764 e infine nel 1781.\nXVIII secolo.\nLa banca si trasfer\u00ec in Threadneedle Street nel 1734 e lentamente acquis\u00ec i terreni circostanti, sui quali fu costruito l'attuale edificio.\nIn base alla concessione del 1781 la Banca d'Inghilterra doveva mantenere riserve auree sufficienti a pagare le banconote a vista. La convertibilit\u00e0 fu sospesa fra il 1797 e il 1821 a causa delle guerre napoleoniche.\nXIX secolo.\nIl \"Bank Charter Act\" del 1844, emanato sotto il governo di Robert Peel, colleg\u00f2 la quantit\u00e0 di cartamoneta stampata alle riserve auree conservate e diede alla Banca d'Inghilterra diritti esclusivi riguardo alla emissione delle banconote. Le banche private che avevano ricevuto il diritto di stampare cartamoneta, lo conservarono a patto che avessero sede fuori Londra e che depositassero il controvalore delle banconote stampate. Cosicch\u00e9 solo poche banche continuarono a stampare moneta fino a che l'ultima fu rilevata nel 1927: tali banconote ebbero corso legale fino al 1964. Le banche private d'emissione scozzesi e nordirlandesi conservano tuttora il diritto di emissione.\nLa Banca d'Inghilterra funse da prestatore di ultima istanza per la prima volta durante il panico del 1866\nXX secolo.\nLa Gran Bretagna mantenne il sistema aureo fino al 1931, quando le riserve auree e in valuta estera furono trasferite al Tesoro, sebbene abbiano continuato ad essere gestite dalla Banca d'Inghilterra.\nIl 1\u00ba marzo 1946 il \"Bank of England Act\" emanato dal governo laburista di Clement Attlee nazionalizz\u00f2 la Banca, assegnandone la propriet\u00e0 al Tesoro.\nNel Dopoguerra la Banca persegu\u00ec gli obiettivi dell'economia keynesiana, in particolare la facilitazione monetaria e i bassi tassi d'interesse al fine di sostenere la domanda aggregata. Cerc\u00f2 per\u00f2 anche di mantenere stabili i tassi di cambio e di fronteggiare l'inflazione e la debolezza della sterlina attraverso il controllo dei cambi.\nNel 1981 fu abolita la riserva obbligatoria che le altre banche dovevano depositare presso la banca centrale in misura proporzionale ai loro depositi.\nNel 1998 il \"Bank of England Act\" garant\u00ec alla Banca d'Inghilterra indipendenza rispetto alla politica monetaria da adottare, in particolare in merito ai tassi d'interesse per conseguire il risultato dell'inflazione annua al 2,5%. L'obiettivo fu successivamente modificato in un'inflazione programmata al 2%. Se l'inflazione si discosta di pi\u00f9 dell'1% da quanto programmato, il Governatore deve scrivere una lettera al Cancelliere dello Scacchiere spiegandone le ragioni e dichiarando che provvedimenti intende prendere.\nDurante gli anni '90 la stessa Banca d'Inghilterra fu candidata alla privatizzazione.\nAttivit\u00e0.\nLa banca ha il ruolo di promuovere e mantenere la stabilit\u00e0 monetaria e finanziaria del Regno Unito, di condurre la politica di cambio, di assicurare la distribuzione delle sterline in Inghilterra e nel Galles (in Scozia le tre principali banche possono emettere moneta in maniera indipendente tramite la royal mint, anche se in accordo con la BoE) e di prestare alle banche commerciali, ha inoltre rapporti fiduciari con la Santa Sede."}
{"id": "1236490", "revid": "9908021", "url": "https://it.wikipedia.org/wiki?curid=1236490", "title": "Bank of England", "text": ""}
{"id": "1236496", "revid": "78273", "url": "https://it.wikipedia.org/wiki?curid=1236496", "title": "Leone Eritreo", "text": ""}
{"id": "1236498", "revid": "1013865", "url": "https://it.wikipedia.org/wiki?curid=1236498", "title": "Distretto di Flore\u0219ti", "text": " \nIl distretto di Flore\u0219ti \u00e8 uno dei 32 distretti della Moldavia, il capoluogo \u00e8 la citt\u00e0 di Flore\u0219ti.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nSuddivisione amministrativa.\nIl distretto \u00e8 formato da 3 citt\u00e0 e 37 comuni\nAltri progetti.\n "}
{"id": "1236502", "revid": "1013865", "url": "https://it.wikipedia.org/wiki?curid=1236502", "title": "Distretto di Glodeni", "text": " \nIl distretto di Glodeni \u00e8 uno dei 32 distretti della Moldavia, il capoluogo \u00e8 la citt\u00e0 di Glodeni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 18 comuni"}
{"id": "1236503", "revid": "81103", "url": "https://it.wikipedia.org/wiki?curid=1236503", "title": "Stramazzo", "text": "Nell'ambito delle correnti a pelo libero, uno stramazzo \u00e8 un dispositivo che sbarrando inferiormente la sezione di un fiume o di un canale, costringe la corrente a creare un rigurgito a monte e a dare origine a una vena fluida che si stacca dal contorno superiore dello sbarramento e stramazza, cio\u00e8 cade, a valle.\nSuddivisione.\nTra gli stramazzi si distinguono quelli a spigolo vivo e quelli a larga soglia.\nStramazzi a spigolo vivo.\nGli stramazzi a spigolo vivo, anche detti \"stramazzi in parete sottile\", sono solitamente realizzati con soglia verticale in metallo, in cui la vena liquida si distacca dalla soglia e il deflusso avviene a pressione atmosferica.\nSono installati dove si vuole una misura abbastanza precisa della portata e devono essere realizzati in modo che vi sia comunicazione tra l'aria al di sotto della vena fluida e l'atmosfera, in caso contrario, infatti, l'acqua discioglie l'aria attraverso la superficie inferiore provocando una depressione che disturba il moto.\nStramazzi a larga soglia.\nGli stramazzi a larga soglia, anche detti \"stramazzi in parete grossa\", sono solitamente realizzati in muratura o calcestruzzo; in questo caso la vena liquida sormonta la soglia e aderisce al paramento di valle.\nEquazione dello stramazzo.\nL'equazione dello stramazzo \u00e8 la relazione univoca tra portata formula_1 e il carico piezometrico formula_2 sullo stramazzo.\nDimensionamento.\nIl dimensionamento di uno stramazzo \u00e8 determinato dalla portata che si vuole allontanare dal flusso. Essa, per definizione, \u00e8 data dalla seguente relazione:\ndove \"Q\" rappresenta la portata, \"v\" la velocit\u00e0 del flusso in uscita dalla sezione considerata e \"A\" la sezione stessa.\nNel caso particolare la sezione da considerare \u00e8 la sezione contratta, cio\u00e8 quella sezione subito oltre l'ostacolo in cui si possa considerare un andamento delle pressioni lineare. L'equazione precedente prender\u00e0, quindi, questa forma:\ndove formula_5 \u00e8 il coefficiente di contrazione relativo alla velocit\u00e0 (pari a 0,98), formula_6 \u00e8 la velocit\u00e0 torricelliana (velocit\u00e0 teorica) e formula_7 \u00e8 il coefficiente di contrazione relativo alla sezione (pari a 0,61).\nDa cui, sapendo che formula_8 e che formula_9 (dove \"dh\" \u00e8 l'infinitesimo relativo all'altezza del pelo libero al di sopra dell'ostacolo e \"L\" \u00e8 la lunghezza dell'apertura), si ricava che:\nDa ci\u00f2, integrando:"}
{"id": "1236504", "revid": "1013865", "url": "https://it.wikipedia.org/wiki?curid=1236504", "title": "Distretto di H\u00eence\u0219ti", "text": " \nIl distretto di H\u00eence\u0219ti \u00e8 uno dei 32 distretti della Moldavia, il capoluogo \u00e8 la citt\u00e0 di H\u00eence\u0219ti.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 38 comuni"}
{"id": "1236506", "revid": "1776051", "url": "https://it.wikipedia.org/wiki?curid=1236506", "title": "Pessione", "text": "Pessione (\"Pession\" in piemontese) \u00e8 una frazione del comune di Chieri, in citt\u00e0 metropolitana di Torino. L'abitato della frazione \u00e8 posto a sud del capoluogo, da cui dista circa 5 chilometri, a 248 m s.l.m. in esclusiva e totale pianura accanto al Rio Merdero o Tefice\nMonumenti e luoghi d'interesse.\nCastelguelfo \u00e8 una testimonianza medievale, fortificato prima dell'anno 1000, ora villa privata.\nFamosa anche per lo storico stabilimento della Martini&amp;Rossi inaugurato nel 1864, entrata nel gruppo Bacardi nel 1993, sede dal 1961 del locale museo di storia dell'enologia.\n\u00c8 attraversata da Via Martini e Rossi, sulla quale affacciano la Chiesa della SS Famiglia di Nazaret, la scuola materna e la scuola elementare.\nPessione ha una propria stazione ferroviaria, sulla linea Torino-Asti, alla quale fermano attualmente 16 treni per ciascuna delle due direzioni.\nConta all'incirca 1600 abitanti."}
{"id": "1236511", "revid": "9908222", "url": "https://it.wikipedia.org/wiki?curid=1236511", "title": "Sacmi", "text": ""}
{"id": "1236512", "revid": "1650990", "url": "https://it.wikipedia.org/wiki?curid=1236512", "title": "Distretto di Ialoveni", "text": " \nIl distretto di Ialoveni \u00e8 uno dei 32 distretti della Moldavia, il capoluogo \u00e8 la citt\u00e0 di Ialoveni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 24 comuni"}
{"id": "1236514", "revid": "1650990", "url": "https://it.wikipedia.org/wiki?curid=1236514", "title": "Distretto di Leova", "text": " \nIl distretto di Leova \u00e8 uno dei 32 distretti della Moldavia, il capoluogo \u00e8 la citt\u00e0 di Leova.\nI distretti con cui confina Leova sono il distretto di H\u00eence\u0219ti a nord, il distretto di Cimi\u0219lia e l'area autonoma della Gagauzia ad est, ed il distretto di Cantemir a sud.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 2 citt\u00e0 e 23 comuni"}
{"id": "1236515", "revid": "287204", "url": "https://it.wikipedia.org/wiki?curid=1236515", "title": "Vicereame del Rio de la Plata", "text": ""}
{"id": "1236517", "revid": "404449", "url": "https://it.wikipedia.org/wiki?curid=1236517", "title": "Montefegatesi", "text": "Montefegatesi \u00e8 una frazione del comune italiano di Bagni di Lucca, nella provincia di Lucca, in Toscana.\nIl borgo si trova a e dista dal capoluogo comunale circa . Fu un antico centro medioevale gi\u00e0 appartenuto al Ducato di Modena."}
{"id": "1236519", "revid": "287204", "url": "https://it.wikipedia.org/wiki?curid=1236519", "title": "Vicereame di Rio de la Plata", "text": ""}
{"id": "1236520", "revid": "465169", "url": "https://it.wikipedia.org/wiki?curid=1236520", "title": "Edward O. Thorp", "text": "Biografia.\nDopo aver ottenuto il master in fisica e completato il dottorato in matematica all'Universit\u00e0 della California a Los Angeles, Thorp cominci\u00f2 a tenere delle conferenze sulla finanza quantitativa (preludio al suo grande successo personale in borsa) e divent\u00f2 professore di matematica presso il Massachusetts Institute of Technology. Quando era un impiegato della IBM, ha utilizzato la IBM 704 per prima scoprire e poi dimostrare la ragione per cui il Blackjack non \u00e8 un semplice gioco d'azzardo.\n\"Beat the Dealer\".\nNel suo libro \"Beat the Dealer\", pubblicato negli Stati Uniti d'America nel 1962, Thorp spiega in dettaglio come un giocatore di Blackjack pu\u00f2 vincere matematicamente contro il croupier. La tecnica presentata nel libro \u00e8 una vera e propria guida sul sistema \"della carta che vale 10\"; sistema che permette di ottenere un vantaggio in molti sistemi di conteggi delle carte."}
{"id": "1236521", "revid": "1650990", "url": "https://it.wikipedia.org/wiki?curid=1236521", "title": "Distretto di Nisporeni", "text": " \nIl distretto di Nisporeni \u00e8 uno dei 32 distretti della Moldavia, il capoluogo \u00e8 la citt\u00e0 di Nisporeni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nTra gli abitanti segnalati come altre etnie, 1.147 sono Rom\nSuddivisioni amministrative.\nIl distretto \u00e8 formato da 1 citt\u00e0 e 22 comuni"}
{"id": "1236522", "revid": "9316", "url": "https://it.wikipedia.org/wiki?curid=1236522", "title": "Viceregno del R\u00edo de la Plata", "text": ""}
{"id": "1236523", "revid": "9316", "url": "https://it.wikipedia.org/wiki?curid=1236523", "title": "Viceregno di R\u00edo de la Plata", "text": ""}
{"id": "1236526", "revid": "287204", "url": "https://it.wikipedia.org/wiki?curid=1236526", "title": "Viceregno del Rio de la Plata", "text": ""}
{"id": "1236528", "revid": "110157", "url": "https://it.wikipedia.org/wiki?curid=1236528", "title": "Distretto di Ocni\u021ba", "text": " \nIl distretto di Ocni\u021ba \u00e8 uno dei 32 distretti della Moldavia, il capoluogo \u00e8 la citt\u00e0 di Ocni\u021ba.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nTra gli abitanti segnalati come altre etnie, 3.417 sono Rom "}
{"id": "1236529", "revid": "404449", "url": "https://it.wikipedia.org/wiki?curid=1236529", "title": "San Cassiano di Controni", "text": ""}
{"id": "1236530", "revid": "767487", "url": "https://it.wikipedia.org/wiki?curid=1236530", "title": "Distretto di Orhei", "text": " \nIl distretto di Orhei \u00e8 uno dei 32 distretti della Moldavia, il capoluogo \u00e8 la citt\u00e0 di Orhei.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1236531", "revid": "9316", "url": "https://it.wikipedia.org/wiki?curid=1236531", "title": "Vicereame del Rio della Plata", "text": ""}
{"id": "1236532", "revid": "1650990", "url": "https://it.wikipedia.org/wiki?curid=1236532", "title": "Distretto di Rezina", "text": " \nIl distretto di Rezina \u00e8 uno dei 32 distretti della Moldavia, il capoluogo \u00e8 la citt\u00e0 di Rezina.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1236539", "revid": "1363894", "url": "https://it.wikipedia.org/wiki?curid=1236539", "title": "Dealey Plaza", "text": "Dealey Plaza (pronuncia Ipa: \"Dili Plaza\") \u00e8 una piazza nello storico distretto West End, nella parte nord-occidentale della citt\u00e0 di Dallas, divenuta famosa per essere stato il luogo in cui fu assassinato il presidente John F. Kennedy il 22 novembre 1963.\nStoria.\nIl parco fu terminato nel 1940 alla periferia ovest di Dallas al centro di tre vie: Main Street, Elm Street e Commerce Street, che convergono ad un sottopasso della ferrovia. Fu chiamato cos\u00ec in onore di George Bannerman Dealey (1859-1946), un editore del \"The Dallas Morning News\" e sindaco della citt\u00e0 che aveva operato per lo sviluppo dell'area.\nDealey Plaza \u00e8 storicamente conosciuta come il luogo del primo Tempio massonico (ora distrutto) ed evidenziato da un'epigrafe, mentre i monumenti in Dealey Plaza sono dedicati a uomini illustri della citt\u00e0 e antecedenti al 1963. Il monumento in onore del Presidente Kennedy \u00e8 un cenotafio locato in un altro isolato.\nIl Dealey Plaza \u00e8 circondato da edifici, tra questi quello che fu il Texas School Book Depository, da cui, secondo la Commissione Warren e la HSCA, Lee Harvey Oswald spar\u00f2 e uccise John F. Kennedy. C'\u00e8 anche una collinetta erbosa a nord ovest, da cui, secondo la HSCA, con alta probabilit\u00e0 un secondo uomo spar\u00f2 e manc\u00f2 il Presidente il 22 novembre del 1963.\nA ovest c'\u00e8 il famoso sottopasso che imbocc\u00f2 la Lincoln a tutta velocit\u00e0 per trasportare JFK in ospedale. I turisti che visitano Dallas, visitano anche il luogo dell'assassinio e il Sixth Floor Museum che occupa i primi due piani del famoso deposito. Dal 1989 oltre 5 milioni di persone hanno visitato il museo.\nLo \"United States National Park Service\" ha riconosciuto il Dealey Plaza come \"Posto Storico nazionale\" nel 1993. Di conseguenza nulla fu pi\u00f9 cambiato o ricostruito nella zona adiacente. Tutto \u00e8 pressoch\u00e9 fermo a quegli anni (una piccola lapide commemorativa ricorda l'evento), in grande contrasto con gli edifici ultra-moderni di Dallas che spiccano all'orizzonte. Negli ultimi quarant'anni Elm Street \u00e8 stata ripavimentata diverse volte; i cespugli, gli alberi e le siepi sono cresciuti; sono stati aggiunti lampioni; i cartelli stradali sono stati rimossi e ricollocati o sostituiti.\nVerso la fine del 2003 \u00e8 stato approvato un nuovo piano regolatore, per riportare il Dealey Plaza esattamente com'era il 22 novembre del 1963. Nel 2004 gli elettori hanno approvato dei necessari."}
{"id": "1236540", "revid": "1650990", "url": "https://it.wikipedia.org/wiki?curid=1236540", "title": "Distretto di R\u00ee\u0219cani", "text": " \nIl distretto di R\u00ee\u0219cani \u00e8 uno dei 32 distretti della Moldavia, il capoluogo \u00e8 la citt\u00e0 di R\u00ee\u0219cani.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nTra gli abitanti segnalati come altre etnie, 602 sono Rom\nGeografia antropica.\nSuddivisioni amministrative.\nIl distretto \u00e8 formato da 2 citt\u00e0 e 26 comuni:"}
{"id": "1236542", "revid": "152416", "url": "https://it.wikipedia.org/wiki?curid=1236542", "title": "Web OS", "text": ""}
{"id": "1236543", "revid": "110157", "url": "https://it.wikipedia.org/wiki?curid=1236543", "title": "Distretto di S\u00eengerei", "text": " \nIl distretto di S\u00eengerei \u00e8 uno dei 32 distretti della Moldavia, il capoluogo \u00e8 la citt\u00e0 di S\u00eengerei. \nTra il 1944 e il 1991, il distretto Singerei era chiamato Lazovsk.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 composto da 2 citt\u00e0 e 24 comuni."}
{"id": "1236545", "revid": "729019", "url": "https://it.wikipedia.org/wiki?curid=1236545", "title": "Royal Borough of Windsor and Maidenhead", "text": "The Royal Borough of Windsor and Maidenhead (dalla lingua inglese: \"Citt\u00e0 Reale di Windsor e Maidenhead\") \u00e8 un'autorit\u00e0 unitaria del Berkshire, nel sud-est dell'Inghilterra con sede a Maidenhead. \u00c8 divenuta autorit\u00e0 unitaria il 1\u00ba aprile 1998.\nOspita il Castello di Windsor e Legoland.\nLa citt\u00e0 \u00e8 stata formata il 1\u00ba aprile 1974 come distretto non metropolitano del Berkshire, con la Legge del Governo Locale del 1972 a partire da parti delle ex contee amministrative del Berkshire e del Buckinghamshire. Dal Berkshire sono state unite le aree di Maidenhead e Windsor e i distretti rurali di Cookham e Windsor; dal Buckinghamshire sono giunti i distretti urbani di Eton, Datchet, Horton e Wraysbury. Lo status di Citt\u00e0 Reale \u00e8 stato ereditato da Windsor, sede del Castello reale.\nLo status unificato \u00e8 stato ottenuto nel 1998 con l'abolizione del Consiglio della Contea del Berkshire.\nCitt\u00e0 e parrocchie.\nIl Royal Borough of Windsor and Maidenhead comprende le seguenti citt\u00e0 e villaggi\nLe citt\u00e0 di Windsor e Maidenhead non hanno parrocchie. Il resto del distretto \u00e8 organizzato nelle seguenti parrocchie:\nAmministrazione.\nGemellaggi.\nThe Royal Borough of Windsor and Maidenhead \u00e8 gemellato con le seguenti citt\u00e0:"}
{"id": "1236547", "revid": "74173", "url": "https://it.wikipedia.org/wiki?curid=1236547", "title": "Windsor and Maidenhead", "text": ""}
{"id": "1236548", "revid": "124809730", "url": "https://it.wikipedia.org/wiki?curid=1236548", "title": "Comma (legge)", "text": "Il termine comma, nel diritto italiano, indica una parte dell'articolo di una legge, regolamento o altro atto normativo (e, talora, di provvedimento o contratto). \nIl sostantivo deve la propria origine all'antico omonimo segno di interpunzione che pu\u00f2 essere considerato un antenato della moderna virgola.\nStoria.\nNella tradizione legislativa italiana i commi non erano, in passato, numerati, sicch\u00e9 ad essi si faceva riferimento con il numero ordinale all'interno dell'articolo (ad esempio, \"articolo 4, secondo comma\"). \nEsisteva anche un altro metodo, pi\u00f9 risalente nel tempo, in base al quale il primo comma dell'articolo era denominato \"alinea\" e i successivi \"capoversi\"; questi ultimi venivano poi designati con il numero ordinale (sicch\u00e9 \"articolo 4, primo capoverso\" equivale ad \"articolo 4, secondo comma\" ed \"articolo 4, alinea\" ad \"articolo 4, primo comma\"). \nTali metodi sono stati sostituiti, nella tecnica legislativa pi\u00f9 recente, dalla numerazione progressiva dei commi con numeri cardinali, invariabili in caso di successiva inserzione di commi all'interno dell'articolo (infatti, un ipotetico nuovo comma inserito tra il 2 e il 3 sarebbe designato come 2-bis, in modo da lasciare inalterata la numerazione dei commi che seguono)."}
{"id": "1236551", "revid": "1650990", "url": "https://it.wikipedia.org/wiki?curid=1236551", "title": "Distretto di Soroca", "text": " \nIl distretto di Soroca \u00e8 uno dei 32 distretti della Moldavia, il capoluogo \u00e8 la citt\u00e0 di Soroca.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nTra gli abitanti segnalati come altre etnie, 1.564 sono Rom\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 34 comuni"}
{"id": "1236553", "revid": "767487", "url": "https://it.wikipedia.org/wiki?curid=1236553", "title": "Zum Zum Zum n\u00ba 2", "text": "Zum Zum Zum n\u00ba 2 (titolo alternativo: Zum Zum Zum n. 2 - Sar\u00e0 capitato anche a voi) \u00e8 un film del 1969, diretto da Bruno Corbucci. Il film \u00e8 il sequel di \"Zum Zum Zum - La canzone che mi passa per la testa\", dell'anno precedente.\nTrama.\nTony \u00e8 fidanzato con Rosalia, ma un giorno conosce Valeria, una bella pilota di aerei. Rosalia \u00e8 una ragazza tradizionale, Valeria frequenta i ricchi e fa la spesa a Carnaby Street. Un innamorato deluso di Valeria accusa il rivale di furto. Tony evade e fa arrestare il vero colpevole. Poi decide di abbandonare la compagnia di Valeria e di tornare con Rosalia."}
{"id": "1236562", "revid": "38120", "url": "https://it.wikipedia.org/wiki?curid=1236562", "title": "Whatever You Want - The Very Best of Status Quo", "text": "Whatever You Want- The Very Best of Status Quo \u00e8 una raccolta di successi pubblicata dalla rock band inglese Status Quo nel 1997.\nIl disco.\nIncisa su doppio CD, questa nuova antologia propone una retrospettiva sui precedenti 30 anni di carriera della longeva band inglese, con tutti i singoli di maggior successo incisi a partire dagli anni sessanta.\nL'album non comprende inediti e si piazza al n. 12 nelle classifiche del Regno Unito."}
{"id": "1236563", "revid": "767487", "url": "https://it.wikipedia.org/wiki?curid=1236563", "title": "Distretto di Str\u0103\u0219eni", "text": " \nIl distretto di Str\u0103\u0219eni \u00e8 uno dei 32 distretti della Moldavia, il capoluogo \u00e8 la citt\u00e0 di Str\u0103\u0219eni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 2 citt\u00e0 e 25 comuni"}
{"id": "1236566", "revid": "152416", "url": "https://it.wikipedia.org/wiki?curid=1236566", "title": "Web Operating System", "text": ""}
{"id": "1236567", "revid": "181699", "url": "https://it.wikipedia.org/wiki?curid=1236567", "title": "TV Commerciale (rete televisiva)", "text": "TVC o TV Commerciale \u00e8 una delle prime tv libere torinesi. Nasce nei primi mesi del 1977. L'anno prima la Corte costituzionale, riformando la sua stessa giurisprudenza, liberalizza le trasmissioni via etere, purch\u00e9 di carattere locale.\nStoria.\nTVC fu fondata nel 1977 da Franco Marmello, un personaggio che aveva anni di presenza nel mondo della musica e, pi\u00f9 in generale, dello spettacolo \"leggero\" che \u00e8 riuscito a coinvolgere nel suo progetto, all'epoca di assoluta avanguardia un gruppo di giovani imprenditori. La televisione trasmette sul canale UHF 46, che poi sar\u00e0 utilizzato da RTK, in un'epoca in cui i canali televisivi non venivano assegnati da un ente, ma \"occupati\" da chi si avventurava nell'impresa e difendeva la sua conquista con tutti i mezzi. Lo stesso gruppo continua le sue sperimentazioni da cui nasce successivamente Tele Manila, che in mezzo a trasmissioni bassamente commerciali trova un linguaggio nuovo. L'evoluzione storica di TVC confluisce in quella di RM1.\nLa denominazione si basava su un gioco di parole: da un lato era l'acronimo di TeleVisione Commerciale, dall'altro usava la sigla del TVColor. Il trasmettitore era a Pecetto, al Colle della Maddalena, sulle colline che circondano Torino. Inizialmente anche gli studi erano ivi dislocati, ma poi per ragioni di comodit\u00e0, si trasferirono a Torino. Di caratteristico fu il tentativo di non affidarsi ad una agenzia di pubblicit\u00e0, ma di gestire le sponsorizzazioni commerciali direttamente.\nUna delle prime trasmissioni \u00e8 stata \"Cosa c'\u00e8 dietro la tenda\" e aveva come presentatori Maria Mancini e Renato Germonio. All'epoca non esisteva ancora il divieto del product placement e lo sponsor era, appunto una ditta di tende. Vi era anche una trasmissione di dibattiti politici: In una puntata parteciparono Marco Pannella e Giuliano Ferrara che, all'epoca rivestiva il ruolo di consigliere comunale per il Partito Comunista Italiano."}
{"id": "1236569", "revid": "1650990", "url": "https://it.wikipedia.org/wiki?curid=1236569", "title": "Distretto di \u0218old\u0103ne\u0219ti", "text": " \nIl distretto di \u0218old\u0103ne\u0219ti \u00e8 uno dei 32 distretti della Moldavia, il capoluogo \u00e8 la citt\u00e0 di \u0218old\u0103ne\u0219ti.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nTra gli abitanti segnalati come altre etnie, 74 sono Rom\nGeografia antropica.\nSuddivisioni amministrative.\nIl Distretto \u00e8 composto da 1 citt\u00e0, 22 comuni e 10 frazioni:"}
{"id": "1236573", "revid": "110157", "url": "https://it.wikipedia.org/wiki?curid=1236573", "title": "Distretto di Taraclia", "text": " \nIl distretto di Taraclia (in bulgaro: \u0422\u0430\u0440\u0430\u043a\u043b\u0438\u044f) \u00e8 uno dei 32 distretti della Moldavia, il capoluogo \u00e8 la citt\u00e0 di Taraclia.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 14 comuni:"}
{"id": "1236574", "revid": "767487", "url": "https://it.wikipedia.org/wiki?curid=1236574", "title": "Live! (Status Quo)", "text": "Live! \u00e8 il primo album dal vivo registrato dalla rock band inglese Status Quo, pubblicato nel marzo del 1977.\nIl disco.\nContenuti.\nDopo i consensi ottenuti nel 1975 con la versione \"live single\" del brano \"Roll Over Lay Down\", gli Status Quo decidono di incidere un vero e proprio album dal vivo. Per la registrazione vengono fissate tre date - 27, 28 e 29 ottobre 1976 - presso l\"'Apollo Theatre\" di Glasgow, notoriamente uno dei posti pi\u00f9 \u201ccaldi\u201d e fragorosi della piazza britannica.\nL'album contiene solo brani incisi a partire dalla svolta rock del 1970 ed \u00e8 permeato da uno stile energico e dinamico, suoni ruvidi e compatti, ritmi incalzanti, a tratti frenetici. L'intensit\u00e0 e l'esuberanza dello show vengono spesso rimarcate dallo slancio e dal fragore partecipativo del pubblico.\nTra i pezzi meglio rappresentativi, \"Forty-Five Hundred Times\", brano del 1973 allungato a dismisura fino a quasi 17 minuti, con l'aggiunta di ampie sezioni improvvisate col tipico lavoro ad intreccio tra le chitarre di Rossi e Parfitt.\nPubblicazione.\nIl prodotto viene pubblicato il 4 marzo del 1977 dalla Vertigo Records come doppio album. In America viene distribuito dalla Capitol Records con una diversa copertina. \nI brani, nell'album di vinile pubblicato nel 1977, sono dislocati in ordine parzialmente diverso rispetto alla reale scaletta del concerto, per ragioni di spazio. Con le successive ristampe CD, la cronologia viene invece rispettata.\nAccoglienza.\nLa perizia delle esecuzioni, la nitidezza delle incisioni e la qualit\u00e0 della produzione vengono molto elogiate dalla critica musicale britannica in uno con l'integrit\u00e0 e la genuinit\u00e0 del prodotto, realizzato senza modifiche o aggiunte ulteriori inserite abusivamente in studio. Il disco viene premiato dal pubblico con un grande successo commerciale (al n. 3 in UK e ai vertici delle classifiche in molti paesi) ed \u00e8 ritenuto tra i migliori \"live album\" della storia del rock.\nTracce.\nDisco 1 lato A\nDisco 1 lato B\nDisco 2 lato A\nDisco 2 lato B\nTracce del doppio CD 2005\nCD 1\nCD 2\nDeluxe Edition 2014.\nL'8 settembre 2014, viene pubblicata la \"deluxe edition\" dell'album contenente quattro CD.\nNei primi due dischi viene riprodotto l'album del 1977, con il sound completamente restaurato e rimasterizzato.\nNel terzo CD \u00e8 contenuta la ristampa di \"Tokyo Quo\" un album dal vivo registrato al \"Sun Plaza Hall\" di Tokyo nel 1976 e in origine riservato solo al mercato nipponico.\nIl quarto CD comprende un concerto registrato in Australia nel 1974.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nI dischi 1 e 2 contengono l'album originale del 1977, in versione restaurata e rimasterizzata. I brani sono nella giusta cronologia del concerto.\nCD 2\nCD 3\nInclude la ristampa di \"Tokyo Quo\" un album dal vivo registrato al \"Sun Plaza Hall\" di Tokyo il 17 novembre del 1976. In origine pubblicato nel 1977 e riservato solo al mercato giapponese.\nCD 4\nInclude un concerto dal vivo registrato presso il \"Sydney Hodern Pavilion\", Australia, il 20 novembre 1974."}
{"id": "1236577", "revid": "1650990", "url": "https://it.wikipedia.org/wiki?curid=1236577", "title": "Distretto di Telene\u0219ti", "text": " \nIl distretto di Telene\u0219ti \u00e8 uno dei 32 distretti della Moldavia, il capoluogo \u00e8 la citt\u00e0 di Telene\u0219ti.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 composto da 1 citt\u00e0 e 30 comuni."}
{"id": "1236581", "revid": "729019", "url": "https://it.wikipedia.org/wiki?curid=1236581", "title": "Castello di Neratzia", "text": "Il castello di Neratzia \u00e8 la principale fortificazione della citt\u00e0 di Coo, nel Dodecaneso. Costruito sul lembo di terra che separa il porto di Coo dal mare aperto, \u00e8 la pi\u00f9 importante fortificazione costruita lontano da Rodi dai cavalieri ospitalieri al tempo del loro stanziamento nel mar Egeo meridionale (1315-1523). Sulla stessa isola si trova anche un'altra imponente fortificazione, il castello di Antimachia, sempre eretta dagli ospitalieri.\nUn castello fu probabilmente eretto nella stessa posizione dai Genovesi prima della condivisione dell'isola con i Cavalieri. Questi ultimi, pur relegando Coo ad un ruolo secondario rispetto a Rodi, non vollero trascurare del tutto le difese dell'isola dai colpi di mano dei turchi. Era comunque chiaro dall'inizio che in caso di attacco generale contro le fortificazioni di Rodi tutte le piazze periferiche dovevano essere abbandonate, a causa del ridotto numero di difensori.\nCome d'abitudine, per l'erezione del castello vennero utilizzati elementi di spoglio provenienti dai campi di rovine di epoca greca e romana presenti in abbondanza sul posto. Particolarmente impressionante l'utilizzo di colonne affiancate (provenienti forse da una chiesa paleocristiana) come soffitto nei piccoli vani in cui si aprono le porte delle due cinte fortificate. Un bel fregio ellenistico a festoni e bucrani \u00e8 stato rimesso in opera al di sopra del portone d'accesso.\nLa parte interna della fortificazione \u00e8 il nucleo pi\u00f9 antico rimasto in evidenza. Si tratta di un recinto a forma trapezoidale, con robuste e basse torri angolari a pianta circolare, di cui una fu inclusa anche nel tracciato pi\u00f9 tardo. Reca stemmi di Gran maestri dell'Ordine, tutti databili all'inizio del XV secolo. Dopo il primo grande assedio di Rodi (1480), nel grandioso programma di ricostruzione delle fortificazioni secondo i nuovi principi della fortificazione alla moderna, fu coinvolto anche il castello di Neratzia, che ricevette una formidabile cinta di mura esterne (le precedenti fortificazioni furono mantenute intatte e funzionali come estremo ridotto) che quadruplicava l'area fortificata. Sulle nuove mura campeggiano le armi dei due ultimi Gran maestri fortificatori dell'Ordine, Pierre d'Aubusson (1476-1503) e Fabrizio del Carretto (1513-1521).\nCon la conquista di Rodi nel 1523 e lo spostamento dell'Ordine da Rodi a Malta, l'isola di Coo, anch'essa occupata dai turchi, perse ogni importanza strategica. I turchi non apportarono alcuna miglioria al castello che cadde lentamente in rovina fino alla conquista del Dodecaneso da parte degli italiani a seguito della guerra italo-turca. La nuova amministrazione restaur\u00f2 pesantemente il castello, e vi raccolse una grande messe di materiale archeologico, ancora oggi visibile in numerose parti del castello, che \u00e8 oggi visitabile dietro pagamento di un biglietto."}
{"id": "1236582", "revid": "1650990", "url": "https://it.wikipedia.org/wiki?curid=1236582", "title": "Distretto di Ungheni", "text": " \nIl distretto di Ungheni \u00e8 uno dei 32 distretti della Moldavia, il capoluogo \u00e8 la citt\u00e0 di Ungheni.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 composto da due citt\u00e0 e 31 comuni."}
{"id": "1236584", "revid": "1381093", "url": "https://it.wikipedia.org/wiki?curid=1236584", "title": "Hellbilly Deluxe", "text": "Hellbilly Deluxe (accompagnato dal sottotitolo 13 Tales of Cadaverous Cavorting Inside the Spookshow International) \u00e8 il primo album in studio del cantante statunitense Rob Zombie, pubblicato il 25 agosto 1998 dalla Geffen Records.\nIl titolo \u00e8 una parodia dell'album \"Hillbilly Deluxe\" di Dwight Yoakam. Il remix della canzone \"Dragula\" \u00e8 presente nella colonna sonora del film \"Matrix\".\nIl sound delle canzoni dell'album \u00e8 simile a quello degli album dei White Zombie, ma se ne differenzia notevolmente in quanto alcune caratteristiche sono tipiche del solo Rob Zombie, tra le quali, si fa notare una maggior presenza dell'elettronica.\n\"Hellbilly Deluxe\" continua ad essere considerato, anche a distanza di anni, come il miglior lavoro di Rob Zombie.\nL'album di remix \"American Made Music to Strip By\" \u00e8 uscito nel 1999, mentre una seconda riedizione, uscita su DVD, risale al 2005."}
{"id": "1236588", "revid": "486946", "url": "https://it.wikipedia.org/wiki?curid=1236588", "title": "Tecnologia dell'Informazione e della comunicazione", "text": ""}
{"id": "1236591", "revid": "1650990", "url": "https://it.wikipedia.org/wiki?curid=1236591", "title": "Distretto di \u0218tefan Vod\u0103", "text": " \nIl distretto di \u0218tefan Vod\u0103 \u00e8 uno dei 32 distretti della Moldavia, il capoluogo \u00e8 la citt\u00e0 di \u0218tefan Voda. In epoca sovietica si chiamava Suvorovskij rajon.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nGeografia antropica.\nSuddivisioni amministrative.\nIl distretto \u00e8 formato da 1 citt\u00e0 e 22 comuni"}
{"id": "1236592", "revid": "363629", "url": "https://it.wikipedia.org/wiki?curid=1236592", "title": "Aasimar", "text": ""}
{"id": "1236608", "revid": "709565", "url": "https://it.wikipedia.org/wiki?curid=1236608", "title": "Centrifuge Accommodations Module", "text": "Il Centrifuge Accommodations Module (CAM) \u00e8 un modulo della Stazione spaziale internazionale progettato dall'Agenzia Spaziale Giapponese, ma mai realizzato, che avrebbe dovuto fornire un livello di gravit\u00e0 controllato per una serie di esperimenti \nStoria.\nLa centrifuga avrebbe dovuto fornire accelerazioni centrifughe controllabili per condurre una serie di esperimenti a gravit\u00e0 controllate. \nErano gi\u00e0 stati previsti tutta una serie di utilizzi ed esperimenti in vari campi:\nLA JAXA avrebbe dovuto costruire questo modulo per poi cederlo alla NASA in cambio del trasporto e dell'aggancio del laboratorio \"Kibo\" alla stazione. Alcuni elementi come il rotore della centrifuga che avrebbe dovuto generare la gravit\u00e0 artificiale erano gi\u00e0 stati costruiti, ma questo modulo \u00e8 stato cancellato come l\"'Habitation Module\" e il \"Crew Return Vehicle\" a causa dei costi sempre pi\u00f9 elevati nella costruzione della ISS e dei problemi di volo dello Shuttle. Sarebbe stato posizionato sopra il \"Node 2\".\nQuanto realizzato prima di interrompere la fabbricazione del modulo \u00e8 attualmente esposto all'esterno del Centro spaziale di Tsukuba."}
{"id": "1236609", "revid": "287204", "url": "https://it.wikipedia.org/wiki?curid=1236609", "title": "Ekali (Attica)", "text": "Ekali () \u00e8 una ex comunit\u00e0 della Grecia nella periferia dell'Attica (unit\u00e0 periferica di Atene Settentrionale) con 5.190 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Kifisi\u00e0."}
{"id": "1236615", "revid": "767487", "url": "https://it.wikipedia.org/wiki?curid=1236615", "title": "Elliniko", "text": "Elliniko () \u00e8 un ex comune della Grecia nella periferia dell'Attica (unit\u00e0 periferica di Atene Meridionale) con 16.740 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Elliniko-Argyroupoli."}
{"id": "1236619", "revid": "75142", "url": "https://it.wikipedia.org/wiki?curid=1236619", "title": "Ellinikon", "text": ""}
{"id": "1236620", "revid": "1543377", "url": "https://it.wikipedia.org/wiki?curid=1236620", "title": "LML (azienda)", "text": "LML Limited, inizialmente Lohia Machines Private Ltd, \u00e8 un costruttore di scooter e motocicli indiano con sede a Kanpur, nello Stato di Uttar Pradesh.\nL'impianto di produzione si sviluppa su circa 80 acri di terra e ha superficie di circa 133.000 metri quadrati.\nIl marchio \u00e8 conosciuto soprattutto per il modello Star Deluxe, uno scooter molto simile alla Piaggio Vespa PX.\nStoria del marchio.\nLa Societ\u00e0 inizia l'attivit\u00e0 nel 1972 nel comparto costruzione di macchinari tessili industriali e successivamente nel commercio di filati sintetici e cuoio.\nNel 1983 inizia una joint venture, partecipata a quota paritaria dalla famiglia indiana Singhania e dalla italiana Piaggio &amp; C\nViene prodotto inizialmente un modello di veicolo a tre ruote 100\u00a0cm\u00b3 e successivamente scooter e componenti per il mercato asiatico e africano, tramite la societ\u00e0 Vespa Automobile Company Limited, tra cui un'alta percentuale di Vespa PX con marchio Piaggio per il mercato interno e nuovi modelli chiamati LML Vespa, NV3, Alfa, T5, 4W.\nNascono alcuni \"cloni\" come la LML Supremo, derivata dalla Vespa Cosa, e LML Select, derivata dalla Vespa T5.\nNel 1987 la societ\u00e0 cambia nome in LML Ltd e la produzione tessile viene spostata alla LML Fibres Ltd.\nLa collaborazione con Piaggio produce i suoi frutti e alle porte del nuovo millennio LML a diventare il secondo produttore indiano di scooter (dopo la Bajaj Auto, precedente collaboratore di Piaggio) con una quota di mercato del 28% e una produzione di 325.000 unit\u00e0 all'anno. Questo entusiasmo porta LML ad intraprendere una nuova collaborazione con la coreana Daelim Motor Company per la produzione di motociclette quattro tempi.\nNel 1999 si interrompe ufficialmente la collaborazione con Piaggio con l'acquisizione da parte di LML di tutti i diritti e le tecnologie condivise fino a quel momento, inizia cos\u00ec la produzione del modello Star, uno scooter pressoch\u00e9 identico alla Vespa PX con la quale condivide la maggior parte dei componenti, con una motorizzazione a due tempi 150\u00a0cm\u00b3 ed esportato anche negli Stati Uniti d'America col nome di \"Stella\" e in Nuova Zelanda come \"Belladonna\".\nDal 1998 al 2006, la LML produce anche lo scooter Trendy 50, completamente identico al Benelli Scooty, la cui produzione era terminata un paio di anni prima. Tale scooter derivava a sua volta dal Benelli S50 del 1981, ed era interamente di progettazione Benelli (motore incluso), completamente diverso dai modelli Piaggio.\nAnni 2000.\nNel 2000 vengono strette diverse partnership con produttori di motocicli dell'area asiatica e vengono lanciati i nuovi modelli Adreno ed Energy grazie ai quali LML ottiene riconoscimenti dal Ministero della Scienza e della Tecnologia indiano per aver introdotto motori dai consumi ridotti, rispettosi dell'ambiente e innovazioni come la nuova tecnologia a \"3 valvole\".\nUgolini Design, azienda italiana di Coriano (RN) disegna per LML i nuovi modelli Freedom 100, CRD 100 e Graptor 150, ma la crescita economica del Paese cambia il mercato interno. Sono sempre pi\u00f9 i lavoratori indiani che possono permettersi un'automobile al posto di un mezzo a due ruote economico e partire da luglio 2006 la produzione si ferma.\nGrazie a nuove finanze concesse da Credit Suisse e di altre istituzioni la fabbrica riapre l'8 marzo 2008 e concentra la produzione sui modelli di scooter in stile vintage per l'esportazione riportano sul mercato europeo la Star in versione \"DeLuxe\" con nuovi accorgimenti tecnici che permettono a questo clone della Vespa PX di rispettare le normative antinquinamento Euro 3 proprio nel momento in cui Piaggio decide di ritirare dal mercato il suo storico veicolo.\nQuesta mossa risulta vincente, la LML Star piace al pubblico ed ottiene un buon successo commerciale tanto che dal 2011 Piaggio decide di rilanciare il suo modello in versione Euro 3 e di citare in giudizio LML per contraffazione e concorrenza sleale. Il Tribunale di Napoli stabilir\u00e0 che LML pu\u00f2 continuare a produrre il suo scooter, essendo scaduti tutti i termini contrattuali e i brevetti, ma senza utilizzare il marchio \"Vespa\", che viene riconosciuto esclusivamente a Piaggio.\nA differenza di Piaggio che ha prodotto la PX solo con motorizzazioni a due tempi con lo storico cambio manuale, LML rende disponibile gi\u00e0 dal 2009 per il suo scooter un inedito motore a 4 tempi, meno prestante ma pi\u00f9 contenuto nei consumi (la casa dichiara fino a 60\u00a0km/l) e nel 2013 vede la luce la versione con cambio automatico a variazione continua che monta un motore 4 tempi interamente riprogettato.\nDalla fine del 2015 \u00e8 disponibile il nuovo modello chiamato Star Lite, pi\u00f9 piccolo della Star DeLuxe e disponibile solo in versione 125\u00a0cm\u00b3 a 4 tempi con cambio automatico, basato sul telaio della Vespa PK.\nIl 2 giugno 2017 LML ha dichiarato sul suo sito lo stato d'insolvenza dal 30 maggio."}
{"id": "1236623", "revid": "1318658", "url": "https://it.wikipedia.org/wiki?curid=1236623", "title": "Dipnoi", "text": "I dipnoi, conosciuti anche come Coanoitti (o pesci polmonati), sono una sottoclasse di pesci ossei della classe Sarcopterigi, comparsa nel Devoniano almeno 400 milioni di anni fa.\nDescrizione.\nI dipnoi moderni hanno tutti un corpo allungato; una singola pinna caudale ingloba le corrispondenti pinne dorsali, caudali e anali di altre specie di pesci.\nImportante caratteristica dei dipnoi \u00e8 la presenza di coane (fosse nasali) e di un primitivo polmone che consente loro di incamerare ossigeno direttamente dall'aria in alternativa alla normale respirazione con le branchie. Nei dipnoi, inoltre, la disposizione delle ossa rende pi\u00f9 robusta l'articolazione degli arti anteriori e posteriori, e si distingue una prima separazione tra la circolazione sanguigna generale e quella polmonare. \nLe specie fossili di dipnoi mostrano anche la possibile ossificazione del cranio, una caratteristica che \u00e8 andata perduta nelle specie moderne. Viceversa, la dentizione dei dipnoi moderni (file successive di denti disposti a ventaglio) non trova corrispondenti in nessun'altra specie di vertebrati.\nLe specie africane e sudamericane di dipnoi moderni hanno caratteristiche simili tra loro, mentre quelle australiane sembrano avere un antenato comune pi\u00f9 lontano nel tempo rispetto agli altri dipnoi tuttora viventi. \nAd esempio, mentre le specie australiane possono respirare aria solo per un periodo limitato di tempo, le specie africane e sudamericane sono in grado di sopravvivere a lunghi periodi di siccit\u00e0 (anche quattro anni) seppellendosi nel fango del fondale e sigillandosi in una specie di tana circondata da muco protettivo. Una volta nella tana questi dipnoi respirano direttamente l'aria esterna e riducono fortemente il proprio metabolismo: in questo stato i pesci si limitano a consumare le proprie riserve di grasso entrando in una specie di letargo (estivazione) durante il quale i prodotti di scarto del metabolismo sono convertiti in urea, invece che in ammoniaca.\n\u00c8 noto che almeno una specie di dipnoo fossile (Gnathorhiza, vissuto nel Permiano) costruisse tane nel fango in modo simile a quello delle specie attuali, anche se tuttora non \u00e8 chiaro se la costruzione di tane sia stata trasmessa da questa specie fossile a quelle attuali, oppure se possa trattarsi di un fenomeno di convergenza evolutiva.\nEvoluzione.\nSi ritiene che ebbero la loro massima diffusione nel Triassico: i resti fossili suggeriscono che i dipnoi fossero diffusi nelle acque dolci di tutta la Pangea.\nSi ritiene che i pesci crossopterigi, da cui derivano direttamente gli anfibi, si siano distaccati molto presto da un primitivo ramo dei dipnoi. I crossopterigi si differenziano dai dipnoi per le abitudini esclusivamente marine e la differente organizzazione delle ossa del cranio.\nAltra caratteristica rilevante dei dipnoi africani e sudamericani \u00e8 la pinna archipterigia, considerata l'antenata degli arti degli anfibi e degli altri tetrapodi terrestri. \nGrazie a questo tipo di pinne, carnose e sostenute da alcune ossa, alcune specie di dipnoi sono in grado di sostenere il proprio peso e di camminare appoggiandosi ai fondali sommersi.\nRiproduzione.\nI dipnoi si riproducono solo in acqua. Depongono uova di 2 o 3 millimetri di diametro, ricoperte di gelatina, che si schiudono dopo 3 o 4 settimane. Le larve hanno alcune caratteristiche simili a quelle degli anfibi.\nClassificazione.\nAttualmente ne sopravvivono solo sei specie, appartenenti a due ordini raggruppati in tre famiglie. Le famiglie sono:\nche vivono nelle acque dolci delle paludi dell'Amazzonia (\"Lepidosiren paradoxa\"), dell'Australia (\"Neoceratodus forsteri\") e dell'Africa (genere \"Protopterus\")."}
{"id": "1236632", "revid": "9316", "url": "https://it.wikipedia.org/wiki?curid=1236632", "title": "Affido temporaneo", "text": ""}
{"id": "1236637", "revid": "36426", "url": "https://it.wikipedia.org/wiki?curid=1236637", "title": "Arte dei Maestri di Pietra e Legname", "text": "L'Arte dei Maestri di Pietra e del Legname \u00e8 stata una delle Arti Minori delle corporazioni di arti e mestieri di Firenze.\nStoria.\nI membri di questa corporazione lavoravano tutti nel settore edilizio: architetti, muratori, capimastri e tutti gli artigiani impiegati nelle numerose attivit\u00e0 connesse alle costruzioni. Nel Medioevo la maggior parte delle abitazioni era costruito in legno e mattoni intonacati; solo le chiese e i palazzi erano interamente realizzati in pietra, anche se spesso i tetti erano sostenuti da poderose capriate lignee, come ancora oggi si pu\u00f2 vedere nella chiesa di Santa Croce. \nAnche le strutture sporgenti delle torri erano in legno, cos\u00ec come le tipiche costruzioni a sporti, dove grandi travi infilate in alcune buche sorreggevano i ballatoi e le bertesche aggettanti.\nDel resto \u00e8 noto come il Duecento sia l'epoca delle case torri e delle consorterie, un periodo di belligeranza continua tra i membri delle fazioni avverse, che si combattevano tra loro a colpi di pietre o altre munizioni, a volte con l'ausilio di vere e proprie macchine da lancio posizionate sulla vetta della torre. \nNel 1285 fu per un certo periodo tra le Arti mediane, consentendo anche ai loro rappresentanti di partecipare alla vita politica cittadina. \nNonostante nel Quattrocento, con l'avvento della signoria medicea, il ruolo politico delle Arti fosse stato sensibilmente ridimensionato, l'iscrizione per l'esercizio di una professione restava ancora obbligatorio; paradossalmente Filippo Brunelleschi rifiut\u00f2 di rinnovarla nel 1434 e per questo venne arrestato e messo in prigione, da cui usc\u00ec soltanto grazie all'intercessione dell'Opera del Duomo.\nIl duca Alessandro I dei Medici nel 1534 decise di riformarne gli statuti delle Arti, riducendole a semplici associazioni di mestiere, senza pi\u00f9 alcuna rilevanza sul piano politico. Le quattordici Arti Minori vennero raggruppate in quattro \"Universit\u00e0\". In particolare l\"'Universit\u00e0 dei Fabbricanti\" riun\u00ec gli appartenenti alle Arti dei Fabbri, Chivaioli, Maestri di Pietra e Legname, Corazzai e Spadai e Legnaioli.\nEra governata da sei consoli, uno per arte ed il sesto a turno, cominciando dai Fabbri ed ebbe per protettrice la SS. Annunziata; l'insegna adottata fu un giglio bianco su fondo oro e la sede inizialmente prescelta fu quella dei Maestri di Pietra e Legname nel Chiasso dei Baroncelli. A seguito dell'accorpamento con l'universit\u00e0 di Por San Piero nel 1583, la sede venne trasferita sotto gli Uffizi.\nNel 1770 Pietro Leopoldo soppresse tutte le Arti istituendo la Camera di Commercio.\nOrganizzazione interna.\nIl capomastro direttore dei lavori era detto \"magister operis\" e giungeva a questa carica dopo anni di esperienza grazie alla quale era in grado di progettare edifici e macchine, organizzare il cantiere dal punto di vista pratico e supervisionare l'esecuzione dei lavori.\nIl maestro era dunque un architetto-ingegnere, ma non era l'unica figura professionale di riferimento nel cantiere; con lui collaboravano il maestro lapicida, il maestro carpentiere e il direttore per la posa dei tetti, che pur mantenendo un ruolo subalterno alla sua direzione generale, svolgevano un compito sostanzialmente diverso e pi\u00f9 specializzato. L'attribuzione dell'appellativo di maestro in opera, a parte dei casi eccezionali, non si traduceva in particolari privilegi a titolo retributivo o di qualsiasi altro genere; la giornata lavorativa aveva cos\u00ec la stessa durata per tutti, 12 ore in estate e 8-9 in inverno, durante le quali, maestri ed operai condividevano gli stessi spazi.\nMentre i monumenti in stile gotico e rinascimentale prendevano forma per\u00f2, molti altri venivano distrutti da quella che era la calamit\u00e0 pi\u00f9 ricorrente del tempo, gli incendi, che scoppiavano di frequente e si propagavano con facilit\u00e0 proprio per la presenza di numerose strutture in legno, nelle case illuminate esclusivamente con le candele ed i lumi ad olio. Gli iscritti a questa corporazione agivano cos\u00ec anche da pompieri, accorrendo sul luogo dell'incendio insieme ai consoli dell'Arte, ma difficilmente riuscivano ad arginare la potenza devastante del fuoco.\nDino Compagni racconta infatti della portata distruttiva del rogo appiccato in citt\u00e0 nel 1304 dai capi di Parte Nera, che si servirono del micidiale intruglio conosciuto come fuoco greco, per distruggere le case dei Cavalcanti; l'incendio divamp\u00f2 attaccando anche le altre abitazioni e distrusse molti altri palazzi e botteghe nell'area compresa tra il Mercato Vecchio e il Ponte Vecchio, sotto lo sguardo impotente dei fiorentini:\nMembri celebri.\nEra iscritto alla corporazione Andrea Orcagna, immatricolatosi nel 1352.\nPatronati.\nL'arte dei maestri di pietra e legname scelse i Quattro santi coronati come loro protettori; secondo la leggenda, Claudio, Nicostrato, Sinfronio e Castorio erano degli scultori romani convertitisi al Cristianesimo e quando si rifiutarono di scolpire una statua di Esculapio per l'imperatore Diocleziano, vennero martirizzati scorticati vivi. Un'altra leggenda medievale li voleva artefici del Tempio di Gerusalemme. \nLe statue all'interno della nicchia di Orsanmichele vennero eseguite da Nanni di Banco nel 1408 circa; un curioso aneddoto riporta l'imbarazzo di Nanni quando si accorse che le sue figure non riuscivano ad entrare nello stretto spazio del tabernacolo e dovette perci\u00f2 chiedere consiglio al pi\u00f9 esperto Donatello, che gli offr\u00ec il suo aiuto in cambio di una cena offerta ai garzoni della sua bottega; in realt\u00e0 i quattro personaggi sono stati scolpiti in tre blocchi di marmo, per cui i due personaggi di destra sono stati ricavati da un unico blocco."}
{"id": "1236640", "revid": "729019", "url": "https://it.wikipedia.org/wiki?curid=1236640", "title": "Battaglia del Vesuvio (340 a.C.)", "text": "La battaglia del Vesuvio fu combattuta durante la guerra latina tra la Repubblica romana e il popolo dei Latini.\nEssa ebbe luogo nei pressi del Vesuvio, non molto distante dalla citt\u00e0 di Neapolis, e vide la vittoria dell'esercito romano, comandato dai consoli Publio Decio Mure (che mor\u00ec in battaglia) e Tito Manlio Imperioso Torquato.\nI Latini.\nI Latini furono un antico popolo indoeuropeo storicamente stanziato, a partire dal II millennio a.C., lungo la costa occidentale della Penisola italica, nella regione che da loro prese il nome di \"Latium\". Politicamente frazionati, i Latini condividevano lingua (il latino) e cultura. Diedero un contributo determinante alla formazione del popolo di Roma (Quiriti).\nDopo la sconfitta nella battaglia del Lago Regillo (nel 499 a.C. o nel 496 a.C.), i Latini erano stati sempre fedeli alleati dei Romani, condividendo spesso le imprese militari, e per questo, anche le strategie e tattiche di guerra.\nIn seguito alla vittoria romana nella prima guerra sannitica, e al successivo trattato di pace con i Sanniti, i Romani ordinarono ai Latini di cessare gli attacchi nel Sannio, ma i Latini, si rifiutarono, chiedendo maggiori diritti ai Romani. I Romani risposero armando un esercito per condurre quella che sarebbe stata ricordata come la Guerra latina.\nProdromi.\nI Romani disposero in prima linea 15 manipoli di hastati, seguita da una seconda linea formata da 15 manipoli di Principes, mentre la terza fila era composta da 15 manipoli formati ciascuno da tre plotoni, uno di triarii, uno di rorarii e uno di accensi.\nI Latini, condividendo la stessa organizzazione di guerra, si erano schierati allo stesso modo.\nPer questo motivo, al centurione primipilo romano, fu affiancato un centurione pi\u00f9 giovane, a lui subordinato, che lo proteggesse dall'avversario latino che gli fosse stato destinato.\nFatti i sacrifici rituali, gli Aruspici stabilirono che Manlio avesse avuto auspici favorevoli, al che Decio, per quanto concordato precedentemente con Manlio, si dispose al sacrificio, se gli eventi lo avessero richiesto.\nBattaglia.\nI Romani avanzarono sul campo di battaglia con Manlio che guidava l'ala destra, e Decio la sinistra. L'iniziale parit\u00e0 delle forze in campo fu rotta quando gli hastati romani, non riuscendo a reggere la pressione dei Latini, dovettero riparare tra i principes. Vista la difficile situazione, Decio si risolse all'estremo sacrificio, pronunciando le frasi di rito.\nQuindi salt\u00f2 a cavallo con le armi in pugno e si gett\u00f2 in mezzo ai nemici, creando grave scompiglio tra le file dei Latini, finch\u00e9 non cadde colpito da un nugolo di frecce.\nA questa scena i Romani ripresero coraggio, e i rorarii si unirono alle prime due file nella battaglia, mentre i triari rimanevano fermi, inginocchiati, aspettando l'ordine di battaglia.\nLa battaglia continuava, e in diversi punti i Latini stavano avendo la meglio, per cui Tito Manlio diede l'ordine di battaglia agli accensi, mantenendo sempre fermi e inginocchiati i triari.\nI Latini, convinti da questa mossa che i romani avessero impegnato anche i triari, fecero la stessa mossa, dando il segnale di attacco ai propri triari, che, seppur con grande fatica, riuscirono a respingere gli accensi romani.\nQuando i Latini erano ormai convinti di aver raggiunto nel combattimento l'ultima linea dei Romani, avendone avuta la meglio, Manlio diede l'ordine di battaglia ai triari.\nI triari, lasciati freschi, si buttarono nella mischia, facendo strage delle prime file dei Latini, facendone un massacro, tanto che solo un quarto dei soldati sopravvisse allo scontro, regalando la vittoria ai Romani.\nConseguenze.\nI Latini in fuga ripararono a Minturno, mentre il loro accampamento venne preso dopo la battaglia, e l\u00e0 molti uomini, in buona parte Campani, alleati dei Latini contro i Sanniti, furono catturati e passati per le armi."}
{"id": "1236642", "revid": "196390", "url": "https://it.wikipedia.org/wiki?curid=1236642", "title": "Cassano allo Jonio", "text": ""}
{"id": "1236645", "revid": "183694", "url": "https://it.wikipedia.org/wiki?curid=1236645", "title": "Remo Franceschelli", "text": "Biografia.\nStudi.\nNasce a Pizzale (Pavia), dove il padre Vincenzo, bolognese di origine, \u00e8 capostazione. Svolge gli studi classici al liceo-ginnasio di Voghera e viene quindi ammesso al Collegio Ghislieri per studenti universitari di Pavia. Come alunno del Collegio, frequenta la Facolt\u00e0 di Giurisprudenza dell'Universit\u00e0 di Pavia, dove si laurea con pieni voti e lode il 9 luglio 1932. La tesi di laurea, primo studio italiano dedicato all'istituto anglosassone del trust, viene poi rielaborata e pubblicata come volume dalla Cedam di Padova nel 1935.\nAttivit\u00e0 accademica.\nNel 1936, viene abilitato alla libera docenza in diritto civile e, dal 1\u00ba novembre 1935 al 1\u00ba dicembre 1939, \u00e8 docente incaricato presso l'Universit\u00e0 commerciale Luigi Bocconi di Milano, dove collabora con Angelo Sraffa, titolare della cattedra di diritto commerciale. Nel 1939, sempre presso la Cedam, pubblica un volume sui consorzi industriali, che influenza direttamente la stesura delle norme del codice civile dedicate ai consorzi.\nNel 1939, all'et\u00e0 di 29 anni, vince il concorso per la cattedra di diritto commerciale. Insegna a Perugia e Parma, dove viene nominato professore ordinario il 1\u00ba dicembre 1942. Durante la seconda guerra mondiale, presta il servizio militare con il grado di capitano. Non trascura tuttavia l'approfondimento scientifico e, nel 1943, in pieno conflitto bellico, pubblica \"L'imprenditore nel nuovo codice\", tra le prime opere ad affrontare lo studio della nuova figura dell'imprenditore delineata dal codice civile del 1942. Dell'opera esce una seconda edizione nel 1944, con l'aggiunta di un capitolo preliminare nel quale viene delineata la \"summa divisio personarum\" alla base del diritto commerciale, individuata nella diversa posizione rispetto ai beni - statica e dinamica - di proprietario e imprenditore.\nDa questo momento si dedica allo studio della concorrenza in tutti i suoi aspetti, individuando nel monopolio l'elemento comune alla base di ogni privativa industrialistica (brevetto per invenzione, marchio d'impresa, modello, ecc.) e del diritto d'autore. Su queste basi, elabora lo studio del diritto industriale, che egli \u00e8 chiamato ad insegnare come ordinario presso l'Universit\u00e0 degli Studi di Milano dal 1952 al 1959. Frutto di questi studi \u00e8 il \"Trattato di diritto industriale - Parte Generale\" (1960), in due volumi e, ancor prima, la \"Rivista di diritto industriale\", fondata nel 1952 e diretta fino al 1992, anno della morte, in cui si segnala l'introduzione al primo numero, nel quale egli delinea programmaticamente il perimetro della materia, includendovi anche lo studio della pubblicit\u00e0 commerciale.\nDal 1960, \u00e8 titolare della cattedra di diritto commerciale, sempre presso l'Universit\u00e0 degli Studi di Milano, di cui \u00e8 anche preside dal 1972 al 1974 (nel 1961 si laurea con lui un giovane Silvio Berlusconi, con una tesi dal titolo \"Il contratto di pubblicit\u00e0 per inserzione\"). Nel 1974, viene chiamato all'Universit\u00e0 degli Studi di Roma \"La Sapienza\", dove, nel 1980, chiude la carriera di insegnamento.\nIl 20 ottobre 1992, il quotidiano \"Corriere della Sera\", nell'annunciarne la morte come \"\"una grave perdita per la citt\u00e0 di Milano\", ne pubblica una breve biografia, ricordando in particolare \"i suoi interventi nell'infuocata aula 201\" dell'Universit\u00e0 degli Studi di Milano durante gli anni della contestazione studentesca, nel tentativo di \"frenare gli eccessi dell'ultrasinistra e dei neofascisti\"\".\nAttivit\u00e0 professionale.\nAvvocato del Foro di Milano, esercita la libera professione per oltre 55 anni (dal 1936 al 1992), specializzandosi nei campi del diritto civile, del diritto commerciale e del diritto industriale. Nel 1977, patrocina dinanzi alla Corte Costituzionale la questione di legittimit\u00e0 riguardante l'art. 14 Legge Invenzioni, che fino a quel momento escludeva dalla brevettazione i medicamenti di qualsiasi genere e i processi per la loro produzione. La questione di legittimit\u00e0, ritenuta fondata dalla Corte nella storica sentenza n. 20 del 1978, aprir\u00e0 la strada alla piena parificazione, ai fini del riconoscimento della tutela brevettuale, tra le invenzioni farmaceutiche e quelle conseguite in altri settori dell'industria.\nLa Scuola.\nSotto il magistero di Remo Franceschelli, si sono formati innumerevoli giuristi, molti dei quali divenuti insigni studiosi nelle materie del diritto commerciale e industriale. Tra questi, senza alcuna pretesa di esaustivit\u00e0, rammentiamo: Giannantonio Guglielmetti, Pier Giusto Jaeger, Giuseppe Sena, Luigi Sordelli e numerosi altri.\nNel 1983, l'Istituto di diritto commerciale e industriale della Facolt\u00e0 di Giurisprudenza dell'Universit\u00e0 degli Studi di Milano gli dedica il volume \"Studi in onore di Remo Franceschelli - Sui brevetti di invenzione e sui marchi\", con contributi di molti degli allievi formatisi sotto il suo insegnamento e di amici giuristi, italiani e stranieri.\nOnorificenze.\nRemo Franceschelli \u00e8 stato insignito, il 2 giugno 1974, della Medaglia d'oro ai benemeriti della scuola della cultura e dell'arte.\nOpere.\nOltre ai volumi sopra ricordati, \u00e8 autore di numerose monografie in tema di diritto industriale e commerciale. Tra queste si ricordano: \"Consorzi per il coordinamento della produzione e degli scambi\" (Bologna - Roma, 1970), riedizione completamente rifatta del volume sui consorzi del 1939, pubblicata nel \"Commentario del codice civile\" a cura di Antonio Scialoja e Giuseppe Branca (una nuova edizione \u00e8 stata pubblicata nel 1992); \"Studi riuniti di diritto industriale\" (Milano, 1959), riedito nel 1992 con l'aggiunta di nuovi studi; \"Sui marchi d'impresa\" (Milano, 1964), pi\u00f9 volte ristampato e giunto, nel 1988, alla quarta edizione; \"Dal vecchio al nuovo diritto commerciale - Studi\" (Milano, 1970); \"Trattato di diritto industriale - Parte generale\" (Milano, 1973); \"Studi e capitoli sul diritto della concorrenza\" (Milano, 1974); \"Scritti civilistici e di teoria generale del diritto\" (Milano, 1975)."}
{"id": "1236646", "revid": "123843696", "url": "https://it.wikipedia.org/wiki?curid=1236646", "title": "Numero di G\u00f6del", "text": "In logica matematica, una numerazione di G\u00f6del \u00e8 una funzione che assegna a ciascuna produzione di un linguaggio formale un unico numero naturale chiamato numero di G\u00f6del. Il concetto fu ideato da Kurt G\u00f6del nel suo teorema di incompletezza.\nUtilizzo in crittografia.\nLa cifratura secondo il metodo di Godel si basa sulla fattorizzazione secondo il seguente principio:\nformula_1\nDove formula_2 \u00e8 il numero primo successivo a formula_3 e formula_4 \u00e8 la posizione dell'formula_5-esima lettera nell'alfabeto preso in considerazione.\n\"Ad esempio:\"\nformula_6\nPer decrittare basta eseguire la scomposizione in fattori primi del numero ottenuto; gli esponenti indicano la posizione della lettera nell'alfabeto.\nformula_7\nGli esponenti sono 1, 2 e 1; il messaggio \u00e8 quindi A, B, A.\nIl punto debole di questo algoritmo \u00e8 la facilit\u00e0 di decrittatura: basta scomporre in fattori primi.\nPer aggirare il problema si pu\u00f2 combinare una sostituzione polialfabetica per renderlo molto sicuro.\nLo svantaggio \u00e8 che si deve lavorare su numeri molto grandi.\n\"Esempio:\"\nformula_8\nUn modo per risolvere quest'ultimo problema \u00e8 dividere la stringa in tanti pezzi cos\u00ec da avere numeri pi\u00f9 maneggevoli.\n\"Per esempio:\"\nCIAO = CI-AO\nformula_9\nformula_10\nformula_11\nUsando questo metodo si pu\u00f2 combinare una doppia cifratura polialfabetica o monoalfabetica:\nuna prima della \"g\u00f6delizzazione\", un'altra dopo (usando come chiave i numeri ottenuti o sostituendo il numero con la posizione della lettera nell'alfabeto).\n\"Esempio:\"\nCIAO = 157464.28697814\nMESSAGGIO CIFRATO = MQSPRP.NTRUSTMP"}
{"id": "1236648", "revid": "1347902", "url": "https://it.wikipedia.org/wiki?curid=1236648", "title": "Habitation Module", "text": "L'Habitation Module doveva essere il principale modulo abitativo della Stazione Spaziale Internazionale.\nCostruito negli Stati Uniti, delle dimensioni di un autobus, avrebbe potuto ospitare quattro persone: gli astronauti e i ricercatori in visita avrebbero potuto lavarsi, cucinare e mangiare nella cambusa e dormire o rilassarsi nel dormitorio.\nIl progetto \"Transhab\" era inizialmente parte dei piani di sviluppo: in sostanza esso prevedeva di espandere fortemente lo spazio abitativo grazie all'utilizzo di un modulo gonfiabile invece di uno rigido. Tale progetto \u00e8 stato poi abbandonato dalla NASA che ha iniziato a costruire una struttura rigida: i costi sempre pi\u00f9 onerosi per\u00f2 hanno imposto la cancellazione di questo modulo e il suo riutilizzo come simulatore a terra. Insieme ad esso \u00e8 stato cancellato anche il \"Crew Return Vehicle\" e il \"Centrifuge Accommodations Module\"."}
{"id": "1236651", "revid": "339392", "url": "https://it.wikipedia.org/wiki?curid=1236651", "title": "LML Limited", "text": ""}
{"id": "1236653", "revid": "1305772", "url": "https://it.wikipedia.org/wiki?curid=1236653", "title": "Meldorf", "text": "Meldorf \u00e8 una citt\u00e0 di abitanti dello Schleswig-Holstein, in Germania.\nAppartiene al circondario (\"Kreis\") del Dithmarschen ed \u00e8 capoluogo della comunit\u00e0 amministrativa (\"Amt\") del Mitteldithmarschen.\nGeografia fisica.\nMeldorf si estende lungo il corso del fiume Miele. Il territorio comunale si estende prevalentemente in lunghezza, per circa , fino a raggiungere le coste del Mare del Nord.\nStoria.\nLe prime notizie storiche si hanno in scritti anteriori al 1250 ed era la capitale del Dithmarschen, una repubblica contadina alleata della lega anseatica dal 1468.\nLa citt\u00e0 fu saccheggiata nel 1500 quando re Johann dell'Unione di Kalmar cerc\u00f2 di conquistare la repubblica. Le sue forze erano molto fiduciose e si impegnarono poco e furono battute da forze inferiori come numero ed armamento nella battaglia di Hemmingstedt.\nComunque nel 1559 la repubblica fu conquistata e la citt\u00e0 perse i suoi diritti municipali e non li recuper\u00f2 fino al 1869. Successivamente perse la funzione di capoluogo in favore di Heide, pi\u00f9 sviluppata dal punto di vista economico.\nAmministrazione.\nGemellaggi.\nMeldorf \u00e8 gemellata con:\nMeldorf intrattiene rapporti d'amicizia (\"St\u00e4dtefreundschaft\") con:"}
{"id": "1236654", "revid": "838137", "url": "https://it.wikipedia.org/wiki?curid=1236654", "title": "Partito Nazionale Sloveno", "text": "Il Partito Nazionale Sloveno (, abbreviato in SNS) \u00e8 un partito politico sloveno guidato da Zmago Jelin\u010di\u010d. Fu fondato dallo stesso Jelin\u010di\u010d il 17 marzo 1991 a Lubiana.\nIdeologia.\nIl partito, noto per il suo euroscetticismo, non ha particolari preferenze politiche, ma raccoglie consensi in vari strati della societ\u00e0. In un'intervista del 2000 il leader Jelin\u010di\u010d si \u00e8 definito di sinistra; ci\u00f2 nonostante, il partito \u00e8 comunemente considerato di estrema destra. L'ideologia comprende elementi socialisti e nazionalisti, fra i quali possiamo inserire:\nIl partito \u00e8 un sostenitore della \"Grande Slovenia\", cio\u00e8 di un allargamento dei confini nazionali a danno di Croazia (Istria settentrionale), Ungheria (Szentgotth\u00e1rd/Mono\u0161ter), Austria (Stiria e Carinzia meridionali) e Italia (province di Trieste e Gorizia, Slavia Friulana e Resia in Provincia di Udine).\nMolti membri del partito sono stati accusati di razzismo e omofobia a causa delle loro affermazioni contro immigrati (in particolare croati) e omosessuali.\nStoria.\nIl partito \u00e8 entrato per la prima volta all'Assemblea nazionale dopo le elezioni del 1992, nelle quali ottenne il 10% e 12 seggi, suo massimo storico. Alle elezioni successive ottenne appena il 3,2% e 4 seggi, per poi stabilizzarsi negli anni 2000 fra il 4 e il 6%.\nIl miglior risultato del partito \u00e8 stato quello delle elezioni presidenziali del 2007, nelle quali il leader Zmago Jelin\u010di\u010d si piazz\u00f2 al quarto posto con il 19,2%.\nAlle elezioni politiche del dicembre 2011, il partito \u00e8 crollato all'1,8%, diventando cos\u00ec un partito extraparlamentare dopo 19 anni di presenza nell'Assemblea nazionale."}
{"id": "1236656", "revid": "729019", "url": "https://it.wikipedia.org/wiki?curid=1236656", "title": "Polipnea", "text": "La polipnea \u00e8 un aumento dei volumi dinamici polmonari, con aumento della frequenza degli atti respiratori (\"tachipnea\") o dell'intensit\u00e0 di tali atti (\"iperpnea\"), come, ad esempio, dopo sforzi fisici intensi e prolungati; mediamente, la frequenza normale di tali atti \u00e8 intorno ai 15-20 al minuto.\nIn alcuni animali la polipnea viene utilizzata come mezzo di smaltimento del calore corporeo in eccesso (per esempio nei cani)."}
{"id": "1236659", "revid": "490399", "url": "https://it.wikipedia.org/wiki?curid=1236659", "title": "Selonia (Lettonia)", "text": "La Selonia (lettone: \"S\u0113lija\", lituano: \"S\u0117la\"), conosciuta anche come \"Aug\u0161zeme\" (la \"Terra Alta\"), \u00e8 una regione culturale della Lettonia, incastonata nella parte orientale della storica regione lettone della Semigallia.\nNon \u00e8 una divisione amministrativa nella moderna Lettonia, in quanto divisa in diversi distretti (\"rajoni\"): Daugavpils, J\u0113kabpils ed Aizkraukle, che si trovano sulla riva sinistra del fiume Daugava. Alcuni abitanti parlano ancora un sotto-dialetto di una lingua parlata in Letgallia, derivato per\u00f2 dalla lingua selonica antica.\nConvertita da Albrecht von Buxthoeven nel 1208, si alle\u00f2 con la Lituania per salvare la propria indipendenza. Fu poi unita alla Semigallia e da allora la sua storia si riallaccia alla Storia della Lettonia.\nOggi la regione \u00e8 abitata da lettoni, russi e lituani."}
{"id": "1236667", "revid": "1355461", "url": "https://it.wikipedia.org/wiki?curid=1236667", "title": "ProSiebenSat.1 Media", "text": "ProSiebenSat.1 Media SE \u00e8 il secondo gruppo radio televisivo europeo per numero di famiglie raggiunte, con sede in Baviera e presente in vari stati con leadership in Germania, Austria, Svizzera. Nato nell'ottobre 2000 dalla fusione tra due canali televisivi tedeschi, ProSieben e Sat.1, comprende stazioni radio, canali televisivi a segnale aperto, televisione a pagamento, siti web ed editori.\n\u00c8 quotato alla Borsa di Francoforte e fa parte dell'indice MDAX.\nStoria.\nLa nascita di ProSiebenSat.1 avviene quando il canale televisivo ProSieben - che gi\u00e0 controllava altre reti come Kabel Eins e N24 - annuncia nel giugno 2000 una fusione con il suo concorrente Sat.1 per creare una societ\u00e0 televisiva commerciale. L'operazione \u00e8 progettata da Leo Kirch, proprietario di Sat.1 e presidente di KirchMedia, come il modo migliore per competere contro Bertelsmann, proprietaria di RTL Television. La costituzione della nuova societ\u00e0 diventa ufficiale il 2 ottobre dello stesso anno.\nQuando KirchMedia va in bancarotta nell'aprile del 2002, ProSiebenSat.1 Media \u00e8 messo in vendita ed \u00e8 acquisito per circa 500 milioni di euro da un gruppo di investimento guidato dal magnate Haim Saban: ottiene il 50,5% dei titoli e una quota nel consiglio di amministrazione dell'88%. La restante quota del 12% \u00e8 acquistata dal conglomerato Axel Springer AG, proprietario dei giornali Bild and Die Welt. Saban concentra gli sforzi nel rendere i canali televisivi un riferimento per il pubblico da 15 a 49 anni e nel novembre 2004 fonda anche \"ProSiebenSat.1 Welt\", un canale in lingua tedesca per gli USA. Tuttavia, il nuovo proprietario non riesce a pagare i debiti dell'azienda.\nNel 2005 Saban mette cos\u00ec in vendita tutta la sua partecipazione nella societ\u00e0 annunciando un accordo con l'editore Axel Springer AG per 2,5 miliardi di euro. Tuttavia la Corte Federale Tedesca si pronuncia contro l'operazione, considerando la posizione dominante dell'editore nei media privati. Alla fine, nel gennaio 2006, Axel Springer annuncia di aver ritirato la sua offerta.\nDopo l'operazione fallita con Axel Springer, Saban rimette in vendita la sua azienda che nel giugno 2006 lancia la Pay TV con \"Sat.1 Comedy\", in luglio apre il portale video-on-demand maxdome insieme a United Internet, in settembre acquista MyVideo, la prima video community in Germania, in ottobre si espande ulteriormente in internet, investendo in social network. Nonostante l'interesse iniziale del gruppo televisivo italiano Mediaset, nel dicembre 2006 ProSiebenSat.1 \u00e8 venduto a Permira e KKR, due societ\u00e0 internazionali di venture capital. Nell'estate del 2007, ProSiebenSat.1 annuncia l'acquisizione di SBS Broadcasting Group, una societ\u00e0 con partecipazione a televisioni da oltre 15 paesi in Europa, per circa 3,3 miliardi di euro. In questo modo la societ\u00e0 estende la propria attivit\u00e0 ad altri mercati internazionali. Alla fine dell'anno, Axel Springer cede la propria partecipazione agli azionisti di maggioranza.\nNegli ultimi anni l'azienda riduce notevolmente la sua dimensione internazionale. Nel 2011 John de Mol collabora con la multinazionale Sanoma per acquistare i canali olandesi (SBS6, NET5 e Veronica). Nel settembre 2012 il gruppo ha trasferisce i suoi canali in Belgio (VT4 e VIJF) alla societ\u00e0 di produzione Woestijnvis, e nel dicembre dello stesso anno vende tutte le sue attivit\u00e0 in Scandinavia a Discovery Communications.\nNel maggio 2019 l'italiana Gruppo Mediaset investe 330 milioni di euro per rilevare il 9,6% di ProSiebenSat.1 senza per\u00f2 avere un ruolo nella gestione. Nel novembre 2019 Mediaset sale al 15,1% dell\u2019emittente tedesca. L\u2019operazione \u00e8 avvenuta attraverso la controllata Mediaset Espa\u00f1a, che ha acquisito una quota del 5,5% del capitale, che si aggiunge alle azioni gi\u00e0 nel portafoglio del gruppo. Il 23 marzo 2020 Mediaset Espa\u00f1a ha acquistato un ulteriore 4,28% del capitale pari al 4,35% dei diritti di voto, portando la partecipazione di Mediaset al 20,1% e mostrando l'ambizione di voler partecipare alla governance dell'emittente grazie anche al 10% detenuto dal magnate ceco Daniel Kretinsky, considerato dagli analisti vicino a Pier Silvio Berlusconi in questa partita, in modo da formare un polo europeo delle tv generaliste. Pochi giorni pi\u00f9 tardi, il 28 marzo, l'amministratore delegato della societ\u00e0, Max Conze, sempre freddo ad una eventuale alleanza con Mediaset, si \u00e8 dimesso a sorpresa. Al suo posto era subentrato Rainer Beaujean con il compito di pilotare il gruppo ad un ritorno alle origini, quindi puntando alle tv generaliste e di fatto sconfessando la diversificazione nell'e-commerce varata negli ultimi anni da Conze."}
{"id": "1236671", "revid": "547034", "url": "https://it.wikipedia.org/wiki?curid=1236671", "title": "Suolo soppressivo", "text": "Si parla di suoli soppressivi quando in un terreno i fitopatogeni quali funghi o batteri, pur essendo presenti vedono molto ridotta la loro potenza infettiva e la loro virulenza a causa della competizione o dell'antagonismo con altri funghi e batteri non patogeni per gli organismi vegetali. \nIl contrario di un suolo soppressivo \u00e8 suolo conduttivo in cui invece le patogenesi si manifestano al massimo livello.\nCome tecnica colturale si pu\u00f2 mischiare suolo soppressivo, anche in piccole percentuali, a suoli conduttivi, in modo da abbassare la patogenicit\u00e0 degli agenti infettivi."}
{"id": "1236677", "revid": "400694", "url": "https://it.wikipedia.org/wiki?curid=1236677", "title": "La camera da letto", "text": ""}
{"id": "1236682", "revid": "767487", "url": "https://it.wikipedia.org/wiki?curid=1236682", "title": "Zografo", "text": "Zografo () \u00e8 un comune della Grecia situato nella periferia dell'Attica (unit\u00e0 periferica di Atene Centrale) con 81.435 abitanti secondo i dati del censimento 2001.\nIl comune \u00e8 sito ad est del centro di Atene (Sintagma), da cui dista circa 3\u00a0km. L'area non \u00e8 coperta da fermate della metropolitana, ma il centro \u00e8 facilmente raggiungibile con le linee 220 e 221 del Bus.\nIn questo comune ha sede l'Universit\u00e0 di Atene."}
{"id": "1236683", "revid": "75142", "url": "https://it.wikipedia.org/wiki?curid=1236683", "title": "Zografou", "text": ""}
{"id": "1236688", "revid": "767487", "url": "https://it.wikipedia.org/wiki?curid=1236688", "title": "\u012alioupol\u012b", "text": "\u012alioupol\u012b () \u00e8 un comune greco di abitanti dell'unit\u00e0 periferica di Atene Centrale in Attica."}
{"id": "1236690", "revid": "124432938", "url": "https://it.wikipedia.org/wiki?curid=1236690", "title": "Klaus Maria Brandauer", "text": "Biografia.\nBrandauer studi\u00f2 recitazione alla Hochschule f\u00fcr Musik und Darstellende Kunst di Stoccarda, debuttando nel 1962 come attore teatrale. Dopo alcune apparizioni in sceneggiati televisivi, approd\u00f2 al cinema nel 1972, in un ruolo secondario in \"Scacchiera di spie\". Nel 1975 prese parte all'episodio \"Pfandhaus\" (\"Quattro colpi dietro la porta\") de \"L'ispettore Derrick\". Il successo gli arrise nel 1981, con l'interpretazione di Heindrick H\u00f6fgen, personaggio ispirato a Gustaf Gr\u00fcndgens, genero di Thomas Mann, nel film \"Mephisto\", diretto da Istv\u00e1n Szab\u00f3. \nTorna a lavorare con Szabo nel 1985, recitando da protagonista ne \"Il colonnello Redl\". La pellicola ottiene il Premio della Giuria al 38\u00ba Festival di Cannes e viene nominata all'Oscar quale miglior film straniero. Sempre nel 1985 interpret\u00f2 il ruolo del barone \"Blixen-Finecke\" ne \"La mia Africa\", conquistando grazie alla sua interpretazione un Golden Globe e una candidatura al Premio Oscar. Fu anche nominato al Golden Globe per il miglior attore non protagonista in una serie nel 2000 per il film televisivo \"Vi presento Dorothy Dandridge\" (1999).\nVita privata.\nOltre al tedesco, parla italiano, inglese, francese e ungherese. Nel 1964 ha sposato la regista e sceneggiatrice austriaca Karen Katharina M\u00fcller da cui ha avuto un figlio, Christian. Sua moglie mor\u00ec di cancro nel 1992 e nel 2007 si \u00e8 risposato con Natalie Krenn, studiosa di scienze e tecniche del teatro.\nDoppiatori italiani.\nNelle versioni in italiano delle opere in cui ha recitato, Klaus Maria Brandauer \u00e8 stato doppiato da:"}
{"id": "1236692", "revid": "118272060", "url": "https://it.wikipedia.org/wiki?curid=1236692", "title": "Transverberazione", "text": "La transverberazione o trasverberazione (dal latino \"transverberare\", cio\u00e8 trafiggere) o assalto del Serafino o, quando si manifesta esteriormente, ferita d\u2019amore, indica, nella mistica cattolica, la trafittura del cuore con un oggetto affilato (freccia o lancia), da parte di una creatura angelica o di Cristo stesso. Non va confusa con le stigmate o piaghe d'amore, sia per la diversa localizzazione nel corpo, sia perch\u00e9 sarebbe accompagnata dalla visione dell'autore della ferita e da dolore morale oltre che fisico. Secondo san Giovanni della Croce, si tratta di cauterizzazione mistica fra la Trinit\u00e0 e la persona, paragonandola a una purificazione amorosa.\nCasi famosi.\nTra i casi pi\u00f9 celebri quello di santa Teresa d'\u00c1vila, il cui cuore sarebbe stato trafitto durante un'estasi da un angelo con una freccia infuocata (come rappresentato nella celebre scultura del Bernini). \nAlcuni psicanalisti, tra i quali Jacques Lacan, Julia Kristeva e Luce Irigaray, hanno dato un'interpretazione psicologica dell'esperienza mistica di santa Teresa. Sono state avanzate anche altre interpretazioni, laiche o confessionali.\nAltri famosi casi di transverberazione sarebbero stati quelli di san Francesco d'Assisi, san Giovanni della Croce, santa Veronica Giuliani, santa Mariam Baouardy, san Filippo Neri, san Nicola Saggio da Longobardi e Pio da Pietrelcina."}
{"id": "1236693", "revid": "110157", "url": "https://it.wikipedia.org/wiki?curid=1236693", "title": "Diocesi di Sandakan", "text": "La diocesi di Sandakan (in latino: \"Dioecesis Sandakanensis\") \u00e8 una sede della Chiesa cattolica in Malaysia suffraganea dell'arcidiocesi di Kota Kinabalu. Nel 2017 contava 54.533 battezzati su 1.245.132 abitanti. \u00c8 retta dal vescovo Julius Dusin Gitom.\nTerritorio.\nLa diocesi comprende due divisioni amministrative nella parte orientale dello stato malese di Sabah, \"Sandakan Division\" e \"Tawau Division\".\nSede vescovile \u00e8 la citt\u00e0 di Sandakan, dove si trova la cattedrale di Santa Maria (\"St. Mary\").\nIl territorio della diocesi si estende su 43.110\u00a0km\u00b2 ed \u00e8 suddiviso in 5 parrocchie.\nStoria.\nLa diocesi \u00e8 stata eretta il 16 luglio 2007 con la bolla \"Missionalem per navitatem\" di papa Benedetto XVI, ricavandone il territorio dalla diocesi di Kota Kinabalu.\nOriginariamente suffraganea dell'arcidiocesi di Kuching, il 23 maggio 2008 \u00e8 entrata a far parte della provincia ecclesiastica dell'arcidiocesi di Kota Kinabalu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.245.132 persone contava 54.533 battezzati, corrispondenti al 4,4% del totale."}
{"id": "1236694", "revid": "827882", "url": "https://it.wikipedia.org/wiki?curid=1236694", "title": "\u012arakleio (Attica)", "text": "\u012arakleio (), o Iraklio, \u00e8 un comune della Grecia situato nella periferia dell'Attica (unit\u00e0 periferica di Atene Settentrionale) con 48.132 abitanti secondo i dati del censimento 2001.\nIl treno ISAP che congiunge Kifissia col Pireo ferma anche alla stazione di \u012arakleio; la stazione \u00e8 ben attrezzata e il centro di \u012arakleio si sviluppa intorno alla fermata dell'ISAP."}
{"id": "1236695", "revid": "486946", "url": "https://it.wikipedia.org/wiki?curid=1236695", "title": "Tortilla de patatas", "text": ""}
{"id": "1236697", "revid": "1543377", "url": "https://it.wikipedia.org/wiki?curid=1236697", "title": "Aldan (citt\u00e0)", "text": "Aldan \u00e8 una citt\u00e0 della Russia, situata nella Sacha-Jacuzia, sull'omonimo fiume.\nStoria.\nLa citt\u00e0 fu fondata nel 1923 con il nome di \"Nezametnyj\" ( in russo: He\u0437a\u043c\u0435\u0442\u043d\u044b\u0439) e ricevette lo \"status\" di citt\u00e0 nel 1936; sempre in questo anno fu rinominata con il nome che ha oggi.\nInfrastrutture e trasporti.\nAereo.\nLa citt\u00e0 \u00e8 servita dall'aeroporto di Aldan, con voli di linea verso il capoluogo Jakutsk e verso le citt\u00e0 U\u010dur e Kutana effettuati dalla compagnia aerea russa Polar Airlines."}
{"id": "1236698", "revid": "1573940", "url": "https://it.wikipedia.org/wiki?curid=1236698", "title": "Chlamydosaurus kingii", "text": "Il clamidosauro (Chlamydosaurus kingii ) \u00e8 un rettile carnivoro della famiglia Agamidae, diffuso nell'Australia settentrionale e in Nuova Guinea. \u00c8 l'unica specie nota del genere Chlamydosaurus.\nDescrizione.\nLa sua particolare denominazione deriva dal collare di circa 25 cm di diametro, chiamato \"clamide\", del quale si serve per apparire pi\u00f9 minaccioso di fronte a nemici, risolvere dispute territoriali, o durante il corteggiamento. Questo collare si caratterizza per un colorito molto vivo, vicino al rosso a causa dei numerosi vasi sanguigni che lo attraversano. Il colorito tuttavia pu\u00f2 essere diverso, specialmente negli esemplari maschi, virando al giallo arancio, rosso o marrone. Il clamide di solito giace ripiegato contro la sua testa e il collo. L'arricciamento collo \u00e8 supportato da lunghe spine di cartilagine che sono collegati alle ossa mascellari.\nDifese dai predatori.\nPer difendersi dai predatori usa diverse tecniche, tra le quali il dispiegamento del clamide e il conseguente spalancamento della bocca, al fine di spaventare l'avversario; in caso di estremo pericolo non esita ad attaccare, rimanendo spesso in posizione eretta (\u00e8 capace di camminare bipede), emettendo suoni simili a sibili in segno di minaccia e spesso tenendo sollevata la coda. In caso venga attaccato, o attacchi, solitamente entra in contatto con l'avversario utilizzando come armi le zampe.\nHabitat.\nIl clamidosauro si trova principalmente nelle regioni settentrionali dell'Australia e del sud della Nuova Guinea. in rare occasioni, si trovano anche nelle regioni desertiche pi\u00f9 a sud d'Australia, predilige un habitat umido caratterizzato dalla presenza di molta vegetazione; vivere in questo ambiente gli ha permesso di diventare molto agile e veloce: grazie alla sua struttura anatomica molto sinuosa e alle sue zampe posteriori molto lunghe riesce infatti a districarsi tra la vegetazione e a saltare agilmente tra i rami dove passa praticamente tutto il tempo, infatti scende a terra esclusivamente alla ricerca di cibo o per risolvere conflitti territoriali.\nAlimentazione.\nCome molte lucertole, i clamidosauri sono carnivori, nutrendosi di cicale, scarafaggi, termiti, e topi. Essi amano anche farfalle e falene, le loro larve ancora di pi\u00f9. Anche se gli insetti sono la loro fonte primaria di cibo, consumano anche ragni e di tanto in tanto altre lucertole. Come la maggior parte dei membri delle agamidae, le lucertole dal collare impiegano un metodo di caccia piuttosto furtivo. Quando queste lucertole mangiano, mangiano in abbondanza; questi periodi di solito si verificano durante la stagione delle piogge, quando si ingeriscono anche centinaia di migliaia di insetti.\nTermoregolazione.\nLa lucertola dal collare \u00e8 ectotermica e mantiene la sua temperatura corporea crogiolandosi per un massimo di 30 minuti per ottenere temperatura una media di 2-3 \u00b0C al di sopra della temperatura circostante. Le condizioni meteorologiche, tra cui la luce del sole, sono i principali fattori che regolano la temperatura delle lucertole. Di solito si crogiolano dal mattino al primo pomeriggio, sopra gli alberi, lontane dalla copertura forestale, questo garantisce la massima esposizione alla luce solare. Tuttavia, la temperatura interna finale della lucertola dipende principalmente dalla temperatura dell'ambiente circostante. Il clamide essendo ricco di vasi saunguigni aiuta la lucertola nella termoregolazione.\nRiproduzione e dimorfismo sessuale.\nLa lucertola dal collare ha un evidente dimorfismo sessuale, il che significa che ci sono differenze fisiche tra maschi e femmine. Questo dimorfismo \u00e8 evidente nella lunghezza della lucertola in quanto il maschio \u00e8 generalmente pi\u00f9 grande della femmina e nella dimensione del clamide. Un numero di 6-25 uova vengono deposte in un nido 5-20 cm sotto terra in zone soleggiate. L'incubazione dura due o tre mesi. Il sesso del nascituro \u00e8 in parte determinato dalla temperatura, le temperature estreme producono esclusivamente femmine e quelle intermedie (29-35 \u00b0C) producono un numero uguale di maschi e femmine. Le loro uova sono a guscio molle."}
{"id": "1236700", "revid": "1305772", "url": "https://it.wikipedia.org/wiki?curid=1236700", "title": "NBC (disambigua)", "text": ""}
{"id": "1236701", "revid": "339392", "url": "https://it.wikipedia.org/wiki?curid=1236701", "title": "Nbc", "text": ""}
{"id": "1236702", "revid": "767487", "url": "https://it.wikipedia.org/wiki?curid=1236702", "title": "Ilion", "text": "Ilion () \u00e8 un comune della Grecia situato nella periferia dell'Attica (unit\u00e0 periferica di Atene Occidentale) con 85.572 abitanti secondo i dati del censimento 2001. Situata circa 6\u00a0km a nordovest di Atene, \u00e8 uno dei sobborghi pi\u00f9 popolosi della capitale."}
{"id": "1236703", "revid": "33751", "url": "https://it.wikipedia.org/wiki?curid=1236703", "title": "Stadio Monumental di Matur\u00edn", "text": "Lo stadio Monumental di Matur\u00edn (), noto anche come \"La Joya\", \u00e8 un impianto calcistico di Matur\u00edn (Venezuela).\nCon circa 52.000 posti a sedere \u00e8 il pi\u00f9 grande stadio venezuelano, oltre che uno dei pi\u00f9 recenti, essendo stato inaugurato il 17 giugno 2007.\nEdificato, in vista della Copa Am\u00e9rica 2007, nella zona industriale di Matur\u00edn, ha ospitato tre gare della rassegna continentale sudamericana.\nIl 1\u00ba luglio sono andate in scena, una dopo l'altra, Brasile-Cile (vinta 3-0 dalla \"Sele\u00e7\u00e3o\") e Messico-Ecuador (finita 2-1 per i centroamericani), ambedue valide per il gruppo B.\nL'8 luglio vi ha nuovamente giocato la nazionale messicana, nel quarto che i centroamericani hanno vinto nettamente contro il Paraguay con un perentorio 6-0.\nDopo la Copa Am\u00e9rica \u00e8 destinato a diventare teatro delle gare casalinghe del locale club calcistico, il Monagas Sport Club."}
{"id": "1236711", "revid": "1822832", "url": "https://it.wikipedia.org/wiki?curid=1236711", "title": "Kaisarian\u012b", "text": "Kaisarian\u012b (, reso anche come \"Kesariani\" o \"Kessariani\") \u00e8 un comune della Grecia situato nella periferia dell'Attica (unit\u00e0 periferica di Atene Centrale) con 27.193 abitanti secondo i dati del censimento 2001.\nStoria.\nKaisarian\u012b viene fondata con l'arrivo dei profughi venuti dall'Asia Minore il 1922, in particolare si insedia la popolazione greca proveniente da Smirne e dintorni.\nIl nome della citt\u00e0 e tristemente legato con l'occupazione della Grecia dalle Potenze dell'Asse. Il poligono di tiro presente in zona diventa luogo d'esecuzione. Il 1\u00ba maggio 1944 le forze naziste uccisero 200 combattenti Greci, come atto di rappresaglia per la morte di un generale nazista e di altri tre militari, in seguito a un attacco partigiano contro le truppe tedesche.\nArchitettura.\nQui si trova il monastero di Kaisarian\u012b, fondato in epoca bizantina."}
{"id": "1236712", "revid": "47767", "url": "https://it.wikipedia.org/wiki?curid=1236712", "title": "Kaisariani", "text": ""}
{"id": "1236714", "revid": "767487", "url": "https://it.wikipedia.org/wiki?curid=1236714", "title": "Kallithea", "text": "Kallithea () \u00e8 un comune della Grecia situato nella periferia dell'Attica (unit\u00e0 periferica di Atene Meridionale) con 115.150 abitanti secondo i dati del censimento 2001."}
{"id": "1236715", "revid": "287204", "url": "https://it.wikipedia.org/wiki?curid=1236715", "title": "NGC 1964", "text": "NGC 1964 \u00e8 una galassia visibile nella costellazione della Lepre.\n\u00c8 una galassia a spirale di tipo Sc, ossia con i bracci che prevalgono sul nucleo centrale; appare disposta quasi di taglio, ma \u00e8 possibile comunque apprezzarne la struttura, che si evidenzia pure con un telescopio newtoniano. \u00c8 formata da due bracci principali, su cui si addensano numerosi \"nodi\" stellari, ben avvolti intorno ad un nucleo molto luminoso."}
{"id": "1236721", "revid": "110157", "url": "https://it.wikipedia.org/wiki?curid=1236721", "title": "Kamater\u00f2", "text": "Kamater\u00f2 () \u00e8 un ex comune della Grecia nella periferia dell'Attica (unit\u00e0 periferica di Atene Occidentale) con 22.234 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Agioi Anargyroi-Kamatero."}
{"id": "1236723", "revid": "287204", "url": "https://it.wikipedia.org/wiki?curid=1236723", "title": "Kamatero", "text": ""}
{"id": "1236724", "revid": "287204", "url": "https://it.wikipedia.org/wiki?curid=1236724", "title": "Davide Perez", "text": "Fu attivo in particolare in Italia e in Portogallo, dove succedette nella corte reale portoghese a Jo\u00e3o Cordeiro da Silva.\nPrimi anni.\nDavide era figlio di Giovanni Perez e di Rosalina Serrari, entrambi napoletani (il cognome Perez, di origine spagnola, \u00e8 ancor oggi frequente in parti dell'antico Regno delle Due Sicilie). All'et\u00e0 di undici anni inizi\u00f2 a studiare il contrappunto con Francesco Mancini, a cantare, a suonare la tastiera con Giovanni Veneziano e il violino con Francesco Barbella nel Conservatorio di Santa Maria di Loreto a Napoli, dove rimase fino al 1733.\nCompletati gli studi, Perez entr\u00f2 immediatamente al servizio del siciliano Baldassare Naselli, principe di Aragona. Risalgono al 1734 le sue prime composizione conosciute, le cantate latine \"Ilium Palladio astu Subducto Expugnatum\" e \"Palladium\" presentate nel Collegio della Societ\u00e0 di Ges\u00f9 di Palermo, per i festeggiamenti di laurea. Negli anni successivi fu attivo sia a Palermo che a Napoli, poich\u00e9 il suo patrono divenne cameriere del re Carlo, recentemente incoronato. La sua prima opera, \"La nemica amante\", fu composta per il compleanno del re il 4 novembre 1735 e presentata nei giardini del Palazzo Reale di Napoli e successivamente nel Teatro San Bartolomeo. Nella dedica del libretto l'impresario del teatro, Angelo Carasale, si riferisce a Perez e a Pergolesi come \"dei buoni virtuosi di questa citt\u00e0\". Diversamente dell'opera di Pergolesi, che venne allora considerata disastrosa, quella di Perez fu un grande successo e gli valse, nel 1738, l'incarico come vicemaestro nella Cappella Palatina di Palermo, la chiesa di San Pietro del palazzo reale; divenne maestro gi\u00e0 nell'anno successivo, alla morte del suo precedente titolare, Pietro Puzzuolo.\nMaturit\u00e0.\nNei primi anni del decennio del 1740 Perez si stabil\u00ec saldamente come un maestro maturo. L'opera che scrisse per il Carnevale del 1740, per il teatro d'Alibert a Roma non venne presentata perch\u00e9 il papa Clemente XII mor\u00ec improvvisamente. Ritornato a Napoli present\u00f2 un'opera buffa, \"I travestimenti amorosi\", e la serenata \"L'amor pittore\", alla corte, e un'opera seria, \"Siroe, re di Persia\" con il libretto di Pietro Metastasio con Anna Maria Strada e Gaetano Majorano nel Teatro San Carlo. \nCaffarelli e Manzuoli hanno cantato in quest'ultima. Ma a Palermo aveva molto seguito e, fino al 1745, la maggior parte delle sue composizioni come maestro di cappella laggi\u00f9 erano o cantate o serenate, nonch\u00e9 musica sacra. Oltre a questo Perez ha composto musica sacra per Napoli e due opere per il carnevale genovese del 1744. Dal marzo 1748 Perez ottenne il permesso di assentarsi da Palermo e non vi torn\u00f2, bench\u00e9 continuasse a incassare la met\u00e0 del suo stipendio palermitano fino alla morte."}
{"id": "1236725", "revid": "75142", "url": "https://it.wikipedia.org/wiki?curid=1236725", "title": "Kifissia", "text": ""}
{"id": "1236726", "revid": "287204", "url": "https://it.wikipedia.org/wiki?curid=1236726", "title": "Kifisia", "text": ""}
{"id": "1236727", "revid": "1723025", "url": "https://it.wikipedia.org/wiki?curid=1236727", "title": "United States Secret Service", "text": "Lo United States Secret Service \u00e8 un'agenzia del governo federale degli Stati Uniti d'America, con la funzione di contrastare la falsificazione della valuta, successivamente gli \u00e8 stata affidata anche la protezione dei Presidenti degli Stati Uniti d'America e delle loro famiglie.\nOriginariamente dipendente dal Dipartimento del Tesoro degli Stati Uniti d'America, a partire dal 2003 dipende dal Dipartimento della Sicurezza Interna degli Stati Uniti d'America. \nStoria.\nIstituito il 5 luglio 1865 a Washington D.C. per combattere la contraffazione della moneta, dopo l'assassinio di William McKinley avvenuto il 14 settembre 1901, il Congresso degli Stati Uniti decise di conferirgli anche l'incarico di protezione del Presidente.\nCon la morte di John Fitzgerald Kennedy a Dallas il 22 novembre 1963, il Secret Service fu accusato di non aver svolto completamente il proprio compito. Il 5 giugno 1968, dopo l'assassinio di Robert Kennedy, il Congresso ampli\u00f2 l'ordine di protezione anche ai candidati alla Casa Bianca 120 giorni prima delle elezioni, agli ex presidenti fino a 10 anni dalla fine del loro mandato e ai loro figli fino a 16 anni. Nell'ambito della protezione di personalit\u00e0 e dei loro familiari, il Secret Service pu\u00f2 contare su tutte le informazioni necessarie dalle diverse agenzie governative.\nIl servizio si occupa della frode finanziaria in tutti i campi, da quella della carta di credito alla Truffa alla nigeriana. Disponendo di mezzi scientifici importanti, il Secret Service pu\u00f2 aiutare la polizia locale a risolvere questi crimini. Nel 1984 il Congresso approv\u00f2 il Comprehensive Crime Control Act, che estese la giurisdizione del Secret Service anche alle truffe con carte di credito ed alle frodi informatiche.\nNel 1990 il Secret Service inizi\u00f2 l'Operazione Sundevil, intesa a catturare alcuni hacker ritenuti responsabili di aver interferito con i servizi telefonici statunitensi. Tutti gli indagati furono in seguito assolti, ma il Secret Service fu citato da numerose persone coinvolte senza alcun motivo nell'indagine e condannato a pagare i danni relativi. Tali vicende sono narrate nel libro di Bruce Sterling \"Giro di vite contro gli hacker\". Dopo la legge USA PATRIOT Act del 26 ottobre 2001 il ruolo del Secret Service contro la criminalit\u00e0 informatica \u00e8 stato potenziato.\nCon la creazione del Dipartimento nazionale di sicurezza interna il \"Secret Service\" dal 2003 \u00e8 passato alle sue dipendenze. Al 2010, l'agenzia conta circa 6500 persone, di cui 3200 agenti speciali, 1300 agenti in uniforme e 2100 impiegati amministrativi e tecnici.\nCaratteristiche.\nIl \"secret service\", nonostante il nome, non \u00e8 da considerare come un servizio segreto nell'accezione comune del termine in quanto non si occupa di intelligence. \nInfatti venne creato principalmente per la prevenzione e investigazione della falsificazione di valuta degli Stati Uniti e per la protezione del Presidente, del vicepresidente e delle loro famiglie, dei candidati politici alla presidenza 120 giorni prima delle elezioni presidenziali e della sicurezza dei capi di Stato stranieri in visita nel Paese, nonch\u00e9 degli ex presidenti per un limitato arco di tempo dopo la scadenza del loro mandato.\nIndaga inoltre su una variet\u00e0 di reati di frode, furto finanziario ed in generale in materia di crimine informatico. In Italia alcune missioni svolte dal Secret Service sono demandate alla Guardia di Finanza."}
{"id": "1236728", "revid": "1305772", "url": "https://it.wikipedia.org/wiki?curid=1236728", "title": "Caijiaquan", "text": "Il Caijiaquan (\u8521\u5bb6\u62f3, pugilato della famiglia Cai, Choy Gar Kuen in cantonese) \u00e8 una delle 5 scuole di arti marziali cinesi pi\u00f9 importanti della provincia del Guangdong ed \u00e8 perci\u00f2 uno stile classificato come Nanquan.\nOrigini e Storia.\nSecondo la tradizione questo stile sarebbe stato creato durante il regno di Qianlong nell'epoca della dinastia Qing dal monaco Buddista Shaolin, Cai Jiuyi (\u8521\u4e5d\u4eea, che \u00e8 identificato in Cai Zhanguang \u8521\u5c55\u5149). Cai Juyi \u00e8 citato in una sezione del libro Guoshu gailun (\u56fd\u672f\u6982\u8bba, introduzione all'arte nazionale) del 1937, dal titolo \u201cShaolinquan shi xi biao\u201d(\u5c11\u6797\u62f3\u4e16\u7cfb\u8868, tavola della genealogia dello Shaolinquan) come quattordicesima posizione nella trasmissione dello Shaolinquan.\nCome per gli altri quattro stili maggiori del Guangdong \u00e8 legato alla La leggenda dei 5 Antenati.\nAttualmente \u00e8 praticato a Lianjiang (\u6fc2\u6c5f), Zhanjiang (\u6e5b\u6c5f), Maoming (\u8302\u540d), Huazhou (\u5316\u5dde), Zhongshan (\u4e2d\u5c71), Jiangmen (\u6c5f\u95e8), ecc.\nCaratteristiche.\nHa posture con posizioni delle gambe e movimenti delle braccia ampi, spesso le mani adottano la forma detta \u201cad occhio di fenice\u201d (fengyan quan). Nella maggior parte dei casi in questa scuola si ricerca la distanza, ma a Zhongshan Nanlang c'\u00e8 una variante caratterizzata da colpi a corta distanza.\nL'articolo \"Nanquan Ge Menpai Quanzhong Jieshao\" afferma che questo stile predilige la velocit\u00e0, da qui il detto \"L'Hongjiaquan dice posizioni ed avambracci, il Caijia dice colpire velocemente\" (\"\u6d2a\u5bb6\u8bb2\u6865\u9a6c\uff0c\u8521\u5bb6\u8bb2\u5feb\u6253\"). Queste sono istruzioni ritmate: \"kuaisu lingqiao, minjie duobian, xiaoshen jieli, yinshilidao, shanhua qiaoqiu, zhi keyi qiaoqiu sheng, bu keyi lizhengheng\" ( \"\u5feb\u901f\u7075\u5de7\u3001\u654f\u6377\u591a\u53d8\u3001\u6d88\u8eab\u501f\u529b\u3001\u56e0\u52bf\u5229\u5bfc\u3001\u95ea\u5316\u5de7\u53d6\u3001\u53ea\u53ef\u4ee5\u5de7\u53d6\u80dc\u3001\u4e0d\u53ef\u4ee5\u529b\u4e89\u8861\", cio\u00e8 \"veloce ed abile, agile e variabile, al corpo fragile presta la forza, guida le azioni in accordo con le circostanze, cambia angolo velocemente,se pu\u00f2 ingegnosamente ottenere il successo, non pu\u00f2 sforzarsi di produrre la forza \" ).\nTaolu.\nI principali Taolu a mano nuda del Caijiaquan sono: Shiziquan (\u5341\u5b57\u62f3); Da yun tian (\u5927\u8fd0\u5929); Xiao yun tian (\u5c0f\u8fd0\u5929); Tianbian yan (\u5929\u8fb9\u96c1); Liu sui mei (\u67f3\u788e\u6885); Liangyiquan (\u4e24\u4eea\u62f3); Sixiangquan (\u56db\u8c61\u62f3); ecc. Quelli con le armi sono: Dan tou gun (\u5355\u5934\u68cd); Shuang tou gun (\u53cc\u5934\u68cd); Caijia da ba (\u8521\u5bb6\u5927\u94af); shuangdao (\u53cc\u5200)."}
{"id": "1236731", "revid": "1652134", "url": "https://it.wikipedia.org/wiki?curid=1236731", "title": "Vittorio Mario Giuliani", "text": "Medaglia d'argento e medaglia di bronzo al valor militare.\nBiografia.\nAllievo dell'Accademia Militare di Modena, l'8 settembre 1943 rifiuta l'arruolamento nella Repubblica Sociale Italiana e si unisce ai partigiani vicini al Partito d'Azione. Diventa capo squadra della prima banda Italia Libera di Valle Stura di Demonte, indi comandante del distaccamento guastatori della brigata Giustizia e Libert\u00e0 di Valle Varaita e poi comandante della volante guastatori della brigata GL Saluzzo.\nAttivo sulle Alpi del Cuneese, guida una formazione di guastatori e si rende noto per le coraggiose azioni contro il nemico, ricordate nei volumi di Mario Giovana e Giorgio Bocca:\nIl 13 settembre 1948 gli viene conferita dal Presidente della Repubblica la medaglia d'argento al valor militare per le azioni ai ponti di Brossasco e Val Curta, cui si aggiunge, il 20 marzo 1950, la medaglia di bronzo per l'azione contro il presidio tedesco, entrambe descritte nel libro di Giovana."}
{"id": "1236732", "revid": "767487", "url": "https://it.wikipedia.org/wiki?curid=1236732", "title": "Likovrissi", "text": "Likovrissi () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 8.426 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lykovrysi-Pefki."}
{"id": "1236734", "revid": "75142", "url": "https://it.wikipedia.org/wiki?curid=1236734", "title": "Lykovrysi", "text": ""}
{"id": "1236735", "revid": "75142", "url": "https://it.wikipedia.org/wiki?curid=1236735", "title": "Likovrisi", "text": ""}
{"id": "1236736", "revid": "24823", "url": "https://it.wikipedia.org/wiki?curid=1236736", "title": "Titanis welleri", "text": ""}
{"id": "1236738", "revid": "36426", "url": "https://it.wikipedia.org/wiki?curid=1236738", "title": "Arte dei Fabbri", "text": "L'Arte dei Fabbri \u00e8 stata una delle Arti Minori delle corporazioni di arti e mestieri di Firenze.\nStoria.\nAppartenevano a questa corporazione tutti coloro che lavoravano il ferro: fabbri, maniscalchi, fibbiai, spadai, coltellinai e maestri delle cervelliere.\nL'Arte si riuniva nella chiesa di Santo Stefano al Ponte fino al 1386, per poi passare nella residenza del chiasso Baroncelli, in cui avevano sede anche altre corporazioni.\nIl primo statuto a noi pervenuto risale al 1344 e contiene modifiche e aggiunte che arrivano fino al 1529; questo prescriveva, tra le altre cose, la quantit\u00e0 di metallo da impiegare per la fabbricazione dei vari oggetti, consentendo ai maestri che vivevano nel contado di eseguire il lavoro secondo le locali consuetudini, a patto che questi non venissero esportati in citt\u00e0.\nNel 1285 fu per un certo periodo tra le Arti mediane, consentendo anche ai loro rappresentanti di partecipare alla vita politica cittadina. \nNel 1534 L'arte dei Fabbri entr\u00f2 a far parte dell\"'Universit\u00e0 dei Fabbricanti\" e venne definitivamente soppressa da Pietro Leopoldo di Lorena nel 1770.\nOrganizzazione interna.\nL'Arte era retta da sei consoli estratti a sorte.\nOgni maestro apponeva un proprio sigillo sugli oggetti, che poteva essere dipinto o impresso ma diverso da quello degli altri fabbri per forma e colore e doveva essere registrato in un apposito \"Libro dei marchi di fabbrica\" predisposto dalla corporazione.\nI maestri che vivevano nelle campagne mantennero sempre una posizione subalterna rispetto a quella dei loro colleghi di citt\u00e0 ed erano tenuti a versare una tassa annuale ai \"sindaci\" dell'Arte, ossia dei funzionari addetti alla vigilanza sulle numerose botteghe presenti anche fuori Firenze.\nGli apprendisti di questa corporazione erano chiamati \"prezzolari\" e rispetto ai discepoli di altre arti godevano di maggior considerazione, sicuramente dovuta alla loro prestanza fisica; si trattava infatti di un mestiere molto faticoso e per lungo tempo l'unico procedimento impiegato nella produzione di oggetti fu la battitura a caldo sull'incudine, seguita dalla tempratura, l'affilatura (per mezzo di una mola) e la limatura.\nSuccessivamente venne scoperto il sistema della \"messa in forma\", con cui il ferro rovente veniva battuto come in un mortaio e modellato in base alle forme pi\u00f9 svariate; questa nuova tecnica permise di ampliare notevolmente la variet\u00e0 dei manufatti, di aumentarne la produzione e di venderli ad un prezzo inferiore.\nLe materie prime giungevano a Firenze dall'Isola d'Elba passando per Pisa e nel 1472 la corporazione dei Fabbri e Maniscalchi pisana si un\u00ec a quella fiorentina; il piombo arrivava dall'Inghilterra gi\u00e0 dal Trecento, lo stagno dalla Cornovaglia ed il rame era importato da Goslar.\nAnche molte delle fonderie poste sotto il diretto controllo dell'Arte si trovavano fuori citt\u00e0, soprattutto nella zona del Pratomagno, ma di esse purtroppo non \u00e8 rimasta traccia.\nI fabbri e i maniscalchi.\nI fabbri producevano molti degli attrezzi di uso quotidiano, impiegati nei campi o nelle botteghe di altri maestri fiorentini: vanghe e vomeri per gli aratri; coltelli e mannaie per i macellai, seghe per i legnaioli; bilance per la pesa per gli speziali e di precisione per gli orafi; martelli per i muratori; catene di ferro, ganci, succhielli, passatoi ed i caratteristici anelli o lumiere che ancora oggi abbelliscono le facciate di molti palazzi fiorentini.\nAlcuni maestri fabbri erano anche autorizzati ad eseguire le riparazioni delle parti meccaniche in ferro di telai e mulini, ma solo dietro precisa istruzione degli ufficiali incaricati alla sorveglianza in tali costruzioni.\nNeppure ai maniscalchi si pu\u00f2 dire che mancasse il lavoro, visto che l'unico mezzo di trasporto dell'epoca erano proprio i cavalli ed i muli, a cui venivano ferrati a caldo gli zoccoli con ferri e chiodi.\nAd essi venne perci\u00f2 affidato il commercio dei cavalli in citt\u00e0; lo statuto del 1411 tutelava i compratori dalle truffe, concedendo loro il diritto di restituire l'animale entro un anno dall'acquisto nel caso in cui esso presentasse dei difetti taciuti dal sensale.\nAi maniscalchi era inoltre consentito di lavorare di domenica e nei giorni festivi; i fabbri tentarono di opporsi a questa disposizione comunale, chiedendo che essa fosse limitata alla ferratura urgente dei cavalli degli ufficiali e dei soldati impegnati in manovre militari o parate, ma lo Stato respinse ogni loro richiesta.\nI frenai e i fibbiai.\nI frenai fabbricavano i morsi e gli sproni per i cavalli in ferro, ottone o bronzo; a partire dal Trecento comparvero gli sproni a rotella e con il diffondersi dell'uso delle gualdrappe la loro forma divenne pi\u00f9 allungata ed elaborata come si vede nel dettaglio di alcuni dipinti o affreschi del tempo.\nLa stessa cosa avvenne con le fibbie e gli ardiglioni da cintura lavorate dai fibbiai, che divennero sempre pi\u00f9 eleganti fino a diventare autentici gioielli da applicare alla correggia.\nI fibbiai si staccarono temporaneamente dalla corporazione nel 1316 per costituire un'associazione autonoma con i cuffiai, ma il sodalizio ebbe vita breve e gi\u00e0 nel 1321 rientrarono a far parte dell'Arte.\nI coltellinai.\nQuesti artigiani producevano tutti i tipi di coltelli, posate, forbici, cesoie e rasoi con i rispettivi manici; oltre a quelli di uso comune esisteva anche una gamma di articoli di lusso destinati al mondo cavalleresco, come i coltelli da caccia, molto praticata fin dal Duecento come passatempo da nobili e magnati.\nLa produzione di coltelli da tavola inizi\u00f2 solo nel Quattrocento, perch\u00e9 fino a quel momento ognuno si portava il coltello con s\u00e9 e lo impiegava nei pi\u00f9 svariati usi quotidiani, mentre il cucchiaio e la forchetta erano gi\u00e0 da tempo usati durante i pasti.\nRientravano in questa categoria anche gli arrotini che affilavano le lame sulla pietra da cote.\nGli spadai e i maestri delle cervelliere.\nLa spada fu l'arma cavalleresca per eccellenza e nel corso dei secoli le forme e le misure subirono una notevole evoluzione; gli esemplari del Duecento ancora esistenti sono molto pochi e si presentano con la lama ed il pomo molto larghi e tozzi, mentre quelli del Trecento e Quattrocento si affinano nella fattura che appare pi\u00f9 maneggevole ed elegante.\nLe spade venivano comunque sempre forgiate in base alla corporatura e all'altezza del suo committente e ne esistevano di vari tipi, in base all'uso che se ne faceva: quelle da arcione erano molto lunghe venivano appese alla sella del cavallo, mentre quelle da combattimento avevano la lama pi\u00f9 corta e l'impugnatura pi\u00f9 lunga per essere brandite agevolmente dal cavaliere.\nLe cervelliere invece, erano delle calotte metalliche provviste di copertura per il naso che i cavalieri usavano come elmetto a protezione della testa e nel Trecento avevano la forma simile ad una calotta o ad un pentolino.\nMembri celebri.\nUna delle famiglie fiorentine che si arricch\u00ec notevolmente con la fabbricazione delle spade fu quella dei Martelli, che usavano apporre il loro marchio in oro a forma di martello sulle armi forgiate nelle loro botteghe; la via de' Martelli infatti si chiama\u00ecva anticamente via Nuova degli Spadai. \nUn altro membro appartenente a questa corporazione e rimasto famoso era Niccol\u00f2 Grosso detto il Caparra, un abile artigiano che fabbric\u00f2 le lanterne di palazzo Strozzi.\nPatronati.\nI fabbri scelsero come protettori sia san Zanobi, uno dei pi\u00f9 antichi santi fiorentini, che sant'Eligio, la cui \"statua\" venne commissionata a Nanni di Banco per essere posta nel tabernacolo di Orsanmichele.\nOgni anno, in occasione della festa del patrono, il 25 giugno, i consoli incaricavano due membri della corporazione per distribuire, nel modo che ritenevano pi\u00f9 opportuno, dei doni che venivano loro consegnati, come pane, vino, melarance ecc."}
{"id": "1236740", "revid": "767487", "url": "https://it.wikipedia.org/wiki?curid=1236740", "title": "Melissia", "text": "Melissia () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 19.256 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Penteli."}
{"id": "1236743", "revid": "161273", "url": "https://it.wikipedia.org/wiki?curid=1236743", "title": "NGC 1851", "text": "NGC 1851 (noto anche come C 73) \u00e8 un ammasso globulare visibile nella costellazione della Colomba.\nVisibile appena con un binocolo, un telescopio di 150mm di apertura gi\u00e0 inizia a mostrare le componenti pi\u00f9 brillanti; tuttavia il centro dell'ammasso, esteso su 5' d'arco, \u00e8 estremamente concentrato, al punto che diventa impossibile risolverlo neppure con i pi\u00f9 potenti telescopi amatoriali e semiprofessionali. NGC 1851 ha una magnitudine assoluta di -8,25, e dista dal Sole quasi 40.000 anni-luce. NGC 1851 fa parte della Salsiccia di Gaia, una galassia nana fusasi con la Via lattea circa 8, 11 miliardi di anni fa."}
{"id": "1236744", "revid": "124524923", "url": "https://it.wikipedia.org/wiki?curid=1236744", "title": "Dragon Man", "text": "Dragon Man \u00e8 un personaggio dei fumetti, creato da Stan Lee (testi) e Jack Kirby (testi), pubblicata dalla Marvel Comics. \u00c8 apparso la prima volta in \"The Fantastic Four\" (vol. 1) n. 35 (1965).\n\u00c8 un supercriminale nemico dei Fantastici Quattro.\nBiografia del personaggio.\nL'androide Dragon Man fu costruito dallo scienziato Gilbert Gregson come un grande passo nel campo della vita artificiale. Tuttavia, il suo creatore non fu in grado di animarlo. Fu Diablo l'alchimista a dargli vita con una delle sue pozioni e Dragon Man divenne suo servitore. Dragon Man \u00e8 dotato di una forza sovrumana, pari a quella della Cosa; inoltre \u00e8 capace di volare ed emettere fiammate in grado di sciogliere il metallo. Tuttavia, la sua intelligenza \u00e8 piuttosto scarsa.\nSi dice che non attacchi se non provocato, bench\u00e9 attacchi spesso i supereroi. Hank Pym user\u00e0 poi la tecnologia con cui l'androide \u00e8 stato costruito per creare il robot Ultron.\nAltri media.\nNella serie animata \"I Fantastici Quattro\" \u00e8 un membro dei Terribili 4: il suo look \u00e8 stato ridisegnato per renderlo pi\u00f9 moderno, ed \u00e8 sempre un androide.\nCompare anche nella serie animata \"Ultimate Spider-Man\", dove affronta in alcuni episodi Spider-Man con il risultato di farsi sconfiggere dal giovane supereroe; qui sembra non avere mentori e agisce per conto proprio."}
{"id": "1236745", "revid": "33751", "url": "https://it.wikipedia.org/wiki?curid=1236745", "title": "Stadio polisportivo de Pueblo Nuevo", "text": "Lo stadio polisportivo de Pueblo Nuevo () \u00e8 un impianto calcistico di San Crist\u00f3bal (Venezuela).\nNoto in Venezuela come \"el Templo Sagrado del f\u00fatbol venezolano\" (\"il tempio sacro del calcio venezuelano\"), \u00e8 la sede tradizionale delle gare casalinghe della nazionale \"vinotinto\" ed ospita le gare interne del Deportivo T\u00e1chira, uno dei pi\u00f9 popolari club calcistici venezuelani.\nEdificato nel 1976, ospit\u00f2 quale gara inaugurale un'amichevole tra il Deportivo T\u00e1chira e i colombiani del Deportivo Cali, in cui fu messa in palio la \"Copa Presidente de la Rep\u00fablica\".\nNel 1979 la nazionale venezuelana scelse il \"Polideportivo\" per disputare le due gare interne dell'edizione di Copa Am\u00e9rica di quell'anno, disputata senza Paese organizzatore ma in gare di andata e ritorno nei vari Stati sudamericani. Il 1\u00ba agosto il Venezuela sbarr\u00f2 la strada alla ben pi\u00f9 quotata Colombia (0-0 il risultato finale), facendo altrettanto una settimana dopo (1-1) contro il Cile futuro finalista.\nNel 2006 il \"Polideportivo\" \u00e8 stato ristrutturato, in vista della Copa Am\u00e9rica 2007, e re-inaugurato con un'amichevole tra la nazionale venezuelana e quella dei Paesi Baschi.\nDella rassegna calcistica sudamericana \"el Templo Sagrado del F\u00fatbol Venezolano\" ha ospitato il 26 giugno la cerimonia di apertura, seguita dal match tra Venezuela e Bolivia, finita 2-2. Quattro giorni dopo \u00e8 stato teatro di altre due gare valide per il gruppo A, Uruguay-Bolivia (1-0) e Venezuela-Per\u00f9, vinta 2-0 dai \"vinotintos\" tra il tripudio del pubblico.\nIl 7 luglio si \u00e8 giocato al \"Polideportivo\" il quarto di finale tra Venezuela e Uruguay: i padroni di casa sono stati battuti nettamente dai platensi per 4-1, tra gli applausi, tuttavia, del pubblico di San Crist\u00f3bal, in onore dei \"vinotintos\" che mai avevano superato il primo turno di Copa Am\u00e9rica.\nCuriosit\u00e0.\nNel corso della sua storia il \"Polideportivo\" \u00e8 stato anche lo stadio di casa di altri due club oggi scomparsi, l'Atl\u00e9tico San Crist\u00f3bal e il Nacional T\u00e1chira.\nIl primo, fondato nel 1980, si fuse col Deportivo nel 1986, formando l\"'Uni\u00f3n Atl\u00e9tico T\u00e1chira\": pochi anni dopo, per\u00f2, la dirigenza decise di restaurare l'antico e glorioso nome di \"Deportivo T\u00e1chira\".\nNel 1996 alcuni \"nostalgici\" dell'Atl\u00e9tico fondarono il Nacional T\u00e1chira. In vista della stagione 2001-02 il nuovo club si spost\u00f2 nel vicino centro di Col\u00f3n e vinse subito il titolo nazionale. Ma di l\u00ec a poco il Nacional scomparve dalla scena calcistica per problemi finanziari, non riuscendo neppure a ripresentarsi in campo per la stagione 2002-03 per difendere il titolo."}
{"id": "1236746", "revid": "466539", "url": "https://it.wikipedia.org/wiki?curid=1236746", "title": "Lensk", "text": "Lensk (in lingua russa \u041b\u0435\u043d\u0441\u043a) \u00e8 una citt\u00e0 della Russia che si trova nella Sakha-Jacuzia, nella Siberia Orientale, sulla sponda sinistra del fiume Lena, capoluogo dell'omonimo distretto. Nel 2005 Lensk era popolata da 24.600 abitanti.\nGeografia.\nLa citt\u00e0 \u00e8 situata 840 chilometri a ovest del capoluogo della Sacha-Jacuzia, Jakutsk, il principale centro della regione; \u00e8 collegata via strada a Mirnyj, Jakutsk e Irkutsk. Lensk \u00e8 il principale porto sul fiume Lena ed \u00e8 sede di importanti miniere di diamanti. Le pietre vengono portate nell'industria cittadina, che successivamente vengono lavorate. L'economia di Lensk, oltre che reggere sull'estrazione e sulla lavorazione dei diamanti, si basa sulla lavorazione industriale del legno. La citt\u00e0 \u00e8 inoltre sede dell'Organizzazione Scientifica di Jakutsk. Lensk ospita un museo storico e l'Istituto Politecnico di Irkutsk. Nei pressi della citt\u00e0 si estende per chilometri una valle carsica, in cui si trova un lago.\nStoria.\nLensk fu fondata nel 1663 con il nome di Muchtuja () e nel XIX secolo e nel XX secolo fu luogo di esili politici esterni. La citt\u00e0 ha vissuto il suo periodo di massimo splendore nel XX secolo, quando furono scoperti i giacimenti di diamanti, e molte persone si trasferirono qui per cercare lavoro nelle miniere. Nel 1956 fu costruita la strada che collegava Muchtuja alla futura Mirnij. Lensk ricevette lo status di citt\u00e0 nel 1963. In questa data le fu inoltre cambiato il nome in quello di oggi, Lensk."}
{"id": "1236747", "revid": "88740", "url": "https://it.wikipedia.org/wiki?curid=1236747", "title": "Comunit\u00e0 francese delle Seychelles", "text": "La comunit\u00e0 francese delle Seychelles \u00e8 composta dai discendenti dei coloni francesi che giunsero in queste isole portando con loro schiavi di origini africana e malgascia. Quando i britannici presero il controllo della colonia, i francesi che vi vivevano ottennero il permesso di restarvi, mantenendo la loro cultura.\nAttualmente i francesi compongono il secondo gruppo etnico per numero nelle Seychelles, dopo i cosiddetti creoli. Essi sono impiegati in tutti i settori dell'economia locale (inclusi l'insegnamento, la pubblica amministrazione e la finanza) e danno un notevole contributo al sistema economico del piccolo stato insulare.\nLa lingua pi\u00f9 diffusa all'interno della comunit\u00e0 \u00e8 il creolo delle Seychelles, anche se sono molto conosciuti il francese e l'inglese. La religione pi\u00f9 praticata \u00e8 la cattolica romana, con alcuni gruppi di non religiosi o aderenti ad altre confessioni cristiane."}
{"id": "1236750", "revid": "767487", "url": "https://it.wikipedia.org/wiki?curid=1236750", "title": "Metamorfosi (Grecia)", "text": "Metamorfosi () \u00e8 un comune della Grecia situato nella periferia dell'Attica (unit\u00e0 periferica di Atene Settentrionale) con 29.891 abitanti secondo i dati del censimento 2001. Vi ha sede l'azienda Fage."}
{"id": "1236755", "revid": "1442080", "url": "https://it.wikipedia.org/wiki?curid=1236755", "title": "Marano Veneziano", "text": "Marano Veneziano (\"Mar\u00e0n\" in veneto) \u00e8 una frazione del comune italiano di Mira, nella citt\u00e0 metropolitana di Venezia. \n\u00c8 la frazione pi\u00f9 occidentale del comune, nonch\u00e9 la meno popolosa. Il paese si trova lungo la strada provinciale che collega Mira a Mirano (sp 37) e dista circa 3 km da entrambi i capoluoghi. \n\u00c8 sede parrocchiale e appartiene al Vicariato di Gambarare e, di conseguenza, al Patriarcato di Venezia. Il patrono \u00e8 sant'Agostino. Il paese appartenne alla Diocesi di Treviso sino alla fine degli anni venti, come la maggior parte del territorio comunale di Mira.\n\u00c8 inoltre dotata di una importante stazione ferroviaria, Mira-Mirano, lungo la linea Venezia-Padova-Milano.\nGeografia fisica.\nL'abitato sorge presso le rive del Taglio Nuovo, detto anche Canale di Mirano, il canale artificiale che, costeggiando la strada provinciale 37, conduce le acque del Muson Vecchio da Mirano a Mira Taglio. Rispettivamente a nord e a sud del centro scorrono lo scolo Lusore e lo scolo Zezenigo, che passano sotto l'alveo del taglio attraverso dei sifoni.\nStoria.\nMarano si \u00e8 sviluppata soprattutto con la costruzione della ferrovia Venezia-Milano del 1846 e della fabbrica chimica Marchi a fine Ottocento.\nL'8 luglio 2015 il paese \u00e8 stato sfiorato dal tornado che ha colpito con maggior violenza la zona della Riviera del Brenta.\nLa sagra del paese si svolge nel periodo di fine agosto e viene aperta dalla tradizionale maratona non agonistica per le vie del centro e della campagna.\nEdifici di interesse storico.\nVilla Silva Cor\u00f2, complesso del XVII secolo costituito dalla villa padronale, da un vasto annesso rustico ad essa perpendicolare e adiacente al lato est e dall'oratorio situato in posizione isolata. La villa \u00e8 formata da un corpo centrale ai cui lati si estendono due ali di altezza minore.\nUn vecchio documento storico.\nOrigini di Marano - Marano veneziano \u00e8 una comunit\u00e0 parrocchiale giovane. Si stacc\u00f2 infatti da Borbiago, dal quale aveva sempre dipeso , intorno al 1930. Il suo nome peraltro \u00e8 un po\u2019 vecchietto: \u00e8 ricordato in un atto di vendita tra Guidotto e Ansedise di Collalto in favore del monastero di Sant\u2019Ilario Abbazia di Sant'Ilario del 1117. Il Ducange [ragionevolmente trattasi di Du Cange ] fa derivare Marano dal latino medioevale \u201cMara\u201d, che spiega come palude, stagno e lago. Che fosse luogo luogo paludoso questa zona \u00e8 fuori discussione, lo dimostrano gli acquitrini ancora esistenti.\nLa sua chiesetta eretta in stile romanico pure \u00e8 stata aperta il 29 settembre 1934. Prima di allora la Messa Domenicale veniva celebrata nella bella cappellina della Villa Silva ove abitarono, sul finire del secolo scorso, [1800] i Padri Fatebenefratelli. \nIl centro del paese \u2013 pressoch\u00e9 tutto nuovo- trovasi sul crocevia della strada provinciale miranese collegante Mirano e Mira e la comunale via Caltana che unisce l\u2019antico Oriago e Caltana.\nMarano Veneziano \u00e8 bagnato dalle acque del Naviglio di Mirano Canale di Mirano ed ha il privilegio di essere collegato direttamente a Venezia ed a Padova con la ferrovia Venezia- Bologna- Milano.\nOspita uno stabilimento di prodotti chimici dei fratelli Marchi fondato nel 1898. Produce concimi chimici, solfato di rame, acido solforico, fluosilicato di sodio (residuo dei fumi del reparto impasti del concime con altre sostanze).\nIl laboratorio Husci che produce medicinali.\nL\u2019ufficio postale di Marano \u00e8 stato istituito il 1\u00ba luglio 1912. Il primo ufficiale postale fu la signorina Vecchietti Albina."}
{"id": "1236756", "revid": "767487", "url": "https://it.wikipedia.org/wiki?curid=1236756", "title": "Moschato", "text": "Moschato () \u00e8 un ex comune della Grecia nella periferia dell'Attica (unit\u00e0 periferica di Atene Meridionale) con 23.153 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Moschato-Tavros."}
{"id": "1236757", "revid": "9935145", "url": "https://it.wikipedia.org/wiki?curid=1236757", "title": "Ciuiu", "text": ""}
{"id": "1236758", "revid": "78273", "url": "https://it.wikipedia.org/wiki?curid=1236758", "title": "Ci\u00fciu", "text": ""}
{"id": "1236772", "revid": "767487", "url": "https://it.wikipedia.org/wiki?curid=1236772", "title": "Nea Eritrea", "text": "Nea Eritrea () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 15.439 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kifisi\u00e0."}
{"id": "1236775", "revid": "75142", "url": "https://it.wikipedia.org/wiki?curid=1236775", "title": "Nea Erythraia", "text": ""}
{"id": "1236785", "revid": "123833066", "url": "https://it.wikipedia.org/wiki?curid=1236785", "title": "Salvatore Onelli", "text": "Biografia.\nPratica il nuoto, poi il calcio e, all'et\u00e0 di 11 anni, inizia la pratica della pallamano, sport in cui Gaeta, la sua citt\u00e0, ha grande tradizione. Frequenta intanto l'istituto tecnico Nautico di Gaeta ma il suo impegno maggiore \u00e8 focalizzato sulla pallamano e in 5 anni raggiunge la Serie A1, poi le nazionali giovanili, il mondiale militare e poi arriva la convocazione in nazionale senior ove collezioner\u00e0 22 presenze. Il suo ruolo \u00e8 l'ala sinistra ed ha militato per sei anni nel Bologna Handball ed un anno nel Conversano dove si \u00e8 laureato campione d'Italia nel 2002-2003 ed ha vinto una Coppa Italia. Dopo essere tornato nella propria terra ed aver giocato l'ultima stagione con l'HC Fondi, dal 2017 al 2020 siede sulla panchina del Gaeta Sporting Club, con la quale ha conquistato la promozione in A1 a girone unico nella stagione 2017/18. Nel 2021 \u00e8 diventato l'allenatore dell' A1 e A2 femminili di Cassano Magnago (VA).\nNella vita privata svolge l'attivit\u00e0 di mediatore immobiliare."}
{"id": "1236789", "revid": "119977865", "url": "https://it.wikipedia.org/wiki?curid=1236789", "title": "Nea Ionia", "text": "Nea Ionia () \u00e8 un comune della Grecia situato nella periferia dell'Attica (unit\u00e0 periferica di Atene Settentrionale) con 69.508 abitanti secondo i dati del censimento 2001. Il comune fu fondato per accogliere i profughi greci in fuga dalla Turchia, dopo la sconfitta nella guerra Greco-Turca.\nIl nome del comune \u00e8 quindi dovuto al toponimo dei cittadini ionici che lo popolarono."}
{"id": "1236790", "revid": "32698", "url": "https://it.wikipedia.org/wiki?curid=1236790", "title": "Camera di ionizzazione", "text": ""}
{"id": "1236798", "revid": "757396", "url": "https://it.wikipedia.org/wiki?curid=1236798", "title": "Marcus Brown", "text": "Carriera.\nEra una guardia di 193 centimetri, dotata di un tiro micidiale. Brown \u00e8 stato giocatore nella NBA con i Portland Trail Blazers e i Detroit Pistons, nonch\u00e9 in Europa con importanti squadre di Eurolega, quali il Limoges, la Benetton Treviso (stagione 2000-01), CSKA Mosca, Efes Pilsen Istanbul, Unicaja M\u00e1laga.\nCon queste squadre tranne con la Benetton Treviso, ha vinto almeno un titolo nazionale. Con il Limoges ha anche vinto la Coppa Kora\u0107 nel 1998-99."}
{"id": "1236800", "revid": "36426", "url": "https://it.wikipedia.org/wiki?curid=1236800", "title": "Arte dei Vaiai e Pellicciai", "text": "L'Arte dei Vaiai e Pellicciai \u00e8 stata una delle sette Arti Maggiori di Firenze.\nStoria.\nNonostante l'attivit\u00e0 dei membri appartenenti a questa corporazione fosse documentata fin dalla prima met\u00e0 del XII secolo, l'Arte dei Vaiai e Pellicciai ottenne il riconoscimento tra le Arti Maggiori di Firenze per ultima, agli inizi del Trecento, quando gli iscritti risultavano essere quasi duecento, guidati da quattro consoli.\nLe botteghe di questi artigiani si concentravano soprattutto intorno all'odierna via Pellicceria; la lavorazione di queste materie pregiate era un'attivit\u00e0 molto redditizia, dato che per secoli, certi tipi di pelliccia furono considerati simbolo di stato sociale o di rango politico, che foderavano o rivestivano gli abiti ed i copricapo degli appartenenti ai ceti pi\u00f9 elevati, come il vaio o la pelliccia di lupo (quest'ultima distintiva per i Priori delle Arti). \nForse \u00e8 per questo motivo che la corporazione non volle mai immatricolare quegli artigiani che lavoravano le pelli di scarso pregio, come i \"cerbolattari\" che confezionavano le pellicce di capra, acquistate in pratica solo dagli abitanti del contado per ripaparsi dal freddo.\nNonostante il grande sviluppo nella produzione e nel commercio di questi articoli di lusso, comunque, i pellicciai fiorentini subirono per tutto il Trecento la concorrenza di altri paesi che disponevano di un porto; la conquista di Pisa nel 1406 consent\u00ec di abbattere sensibilmente le spese di trasporto che gravavano sulla produzione e ci\u00f2 consent\u00ec all'Arte di raggiungere la supremazia nel settore.\nCome le altre Arti fiorentine, venne soppressa nel 1770 da Pietro Leopoldo. \nOrganizzazione interna.\nLa pelliccia era un bene di uso molto pi\u00f9 diffuso che oggi, poich\u00e9 rappresentava il modo pi\u00f9 comune per ripararsi dal freddo in inverno, necessaria a chi faceva una lavoro stando seduto molte ore a un tavolino, un banco, una cattedra o una scanna, e quindi prelati, notai, magistrati, professori. Le famiglie dei ceti pi\u00f9 alti ricoprivano le pareti delle loro case con pellicce di vaio (tanto da diventare un elemento decorativo riprodotto anche in pittura), mentre i ceti medi si accontentavano delle coperte foderate. Il poeta Folgore da San Gimignano ad esempio, nel descrivere la vita in inverno, ricordava l'utilit\u00e0 di \"lenzuol di seta e coperto di vaio\", e Petrarca lasci\u00f2 nel suo testamento cinquanta fiorini al Boccaccio perch\u00e9 si comoprasse una zimarra impellicciata. \nL'ostentazione delle pellicce pi\u00f9 pregiate, soprattutto per le donne, era comunque vietata dalle leggi suntuarie, sebbene esistessero vari modi per eludere i divieti, nascondendole nelle fodere o facendole passare per non pregiate, come ricorda anche Franco Sacchetti nella novella del \"lattizzo\" (\"Trecentonovelle\" ). \nQuasi tutte le pelli di maggior pregio provenivano dall'estero, per cui i pellicciai fiorentini importavano le pelli degli animali dall'Europa continentale e dal Medio Oriente; il vaio era fatto con il manto dello scoiattolo grigio e bianco tipico delle foreste della Bulgaria e della Russia e la sua caratteristica lavorazione, ottenuta alternando un dorso ed una pancia di questi animaletti, dava vita a quella che fu la pelliccia araldica per antonomasia, usata per guarnire sia mantelli che cappelli.\nSuccessivamente anche la pelliccia di ermellino venne impiegata come pezza araldica, bianchissima e dai caratteristici \"pois\" neri, oppure sempre come capo di abbigliamento estremamente costoso e ricercato, sul quale venivano cucite le code dell'animale come pendaglio.\nScoiattoli ed ermellini non erano per\u00f2 gli unici animali da cui si ricavavano le pellicce; si cacciavano anche visoni, volpi, orsi, lupi e montoni e per chi non poteva permettersi di spendere tanto, le pi\u00f9 economiche erano quelle di cane, di gatto o di coniglio.\nLa lavorazione delle pellicce prima della confezione dei capi consisteva essenzialmente nella conciatura, che poteva essere eseguita in due modi distinti, a seconda del tipo di pelle da trattare:\nLe pelli conciate erano cos\u00ec pronte per essere lavorate dai pellicciai, che le \"riflessavano\" (accostando quelle con la medesima sfumatura di colore) e le cucivano per i fianchi, rappezzando i punti con scarsit\u00e0 di pelo, per dare al manto un aspetto uniforme ed omogeneo.\nLe code di vaio invece venivano impiegate soprattutto per la produzione dei pennelli destinati ai pittori.\nPatroniati.\nLa corporazione scelse san Jacopo come santo protettore e commission\u00f2 una statua a Niccol\u00f2 di Pietro Lamberti, eseguita intorno al 1422."}
{"id": "1236803", "revid": "287204", "url": "https://it.wikipedia.org/wiki?curid=1236803", "title": "Nea Penteli", "text": "Nea Penteli () \u00e8 una ex comunit\u00e0 della Grecia nella periferia dell'Attica (unit\u00e0 periferica di Atene Settentrionale) con 6.156 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Penteli."}
{"id": "1236811", "revid": "436907", "url": "https://it.wikipedia.org/wiki?curid=1236811", "title": "Second Life (EP)", "text": "Second Life \u00e8 una canzone del duo milanese Paola &amp; Chiara pubblicata all'interno di un EP.\nDescrizione.\nIl brano \u00e8 stato inizialmente pensato come un omaggio del celebre brano \"Sweet Harmony\" (un passato successo dei The Beloved). Probabilmente per allontanare le accuse di plagio, per la promozione nelle radio italiane il duo ha optato per una diversa versione (edita dal Dj Davide Fusco), che risulta molto pi\u00f9 moderna e velocizzata e che \u00e8 stata poi utilizzata come versione ufficiale. Allo stesso modo, la versione precedente \u00e8 stata successivamente aggiunta al maxi singolo come remix, pi\u00f9 lento e sentimentale, chiamato appunto \"Sweet Harmony Mix\".\nSecond Life \u00e8 stato pubblicato come EP sia digitalmente (su iTunes) sia su disco il 22 giugno 2007, e contiene 9 remix di DJ italiani e \"Seconde Chance\", l'adattamento del brano in francese scritto da Nicolas Di Rito, e da 2 versioni radio.\nL'intero EP \u00e8 nato in collaborazione con l'associazione di volontariato \"Raising Malawi\", un progetto per sostenere le popolazioni africane in condizioni precarie: una parte dei guadagni infatti sar\u00e0 devoluta in beneficenza.\nVideo musicale.\nIl videoclip della canzone \u00e8 realizzato sulla falsariga del mondo virtuale di Second Life, che vede le due cantanti nelle vesti di supereroine alle prese col male del mondo.\nClassifiche.\nL'EP \u00e8 stato inserito dalla FIMI nella classifica dei singoli poich\u00e9 non esiste in Italia una classifica sugli EP."}
{"id": "1236812", "revid": "33751", "url": "https://it.wikipedia.org/wiki?curid=1236812", "title": "Stadio metropolitano di M\u00e9rida", "text": "Lo stadio metropolitano di M\u00e9rida \u00e8 un impianto calcistico di M\u00e9rida, in Venezuela. Ubicato nel locale complesso sportivo delle \"Cinco \u00c1guilas Blancas\", con una capienza di 42 200 spettatori \u00e8 il quarto stadio del paese.\nI lavori di edificazione dell\"'Estadio Metropolitano\" iniziarono nel 2005, in vista della Copa Am\u00e9rica 2007, in programma in Venezuela. Nello stesso 2005, il 7 dicembre, l'impianto fu temporaneamente inaugurato (con una sola tribuna su 4 edificata) per i \"Juegos Nacionales Andes 2005\", in programma proprio a M\u00e9rida.\nDopo l'evento i lavori ripresero e il 25 maggio 2007 il \"Metropolitano\" fu finalmente inaugurato completo, con la sfida amichevole tra la nazionale venezuelana e l'Honduras.\nCirca un mese dopo, il 26 giugno, l'impianto ha ospitato la prima delle gare di Copa Am\u00e9rica ivi in programma (e la prima del torneo, per quanto la cerimonia di apertura si sia tenuta all\"'Estadio Polideportivo de Pueblo Nuevo\" di San Crist\u00f3bal), quella tra Per\u00f9 e Uruguay (vinta 3-0 dagli andini).\nIl 3 luglio vi si sono svolte altre due gare del gruppo A, prima Per\u00f9-Bolivia (finita 2-2), poi Venezuela-Uruguay."}
{"id": "1236813", "revid": "466539", "url": "https://it.wikipedia.org/wiki?curid=1236813", "title": "Mirnyj (Sacha)", "text": "Mirnyj , anche traslitterata come \"Mirny\") \u00e8 una citt\u00e0 della Russia situata nella Siberia orientale, nella Repubblica Autonoma della Jacuzia, capoluogo amministrativo (dal quale \u00e8 per\u00f2 formalmente separata) dell'\"ulus\" (distretto) Mirninskij. La citt\u00e0 \u00e8 situata 820 chilometri a ovest del capoluogo Jakutsk, sul fiume \"Ireljach\", ed \u00e8 servita da un aeroporto.\nStoria.\nLa citt\u00e0 venne fondata nel 1955 subito dopo la fine della costruzione della strada che la collega a Lensk, in seguito alla scoperta di giacimenti di diamanti. Mirnyj ricevette lo status di citt\u00e0 nel 1959, solo quattro anni dopo la sua fondazione.\nLa citt\u00e0 in primo momento si svilupp\u00f2 rapidamente e raggiunse i 40.000 abitanti, poi a partire dal 1989 ha avuto un calo di popolazione. In quell'anno Mirnyj contava 38.793 abitanti, mentre nel 2010 erano scesi a 35.994.\nA ridosso della cittadina si trova una miniera di diamanti, che \u00e8 quella che ne ha causato il rapido sviluppo, che \u00e8 ora un grande buco conico di 1200 metri di larghezza per 525 di profondit\u00e0"}
{"id": "1236814", "revid": "6923", "url": "https://it.wikipedia.org/wiki?curid=1236814", "title": "Nea Smyrn\u012b", "text": "Nea Smyrn\u012b (, traslitterato anche Nea Smirni) \u00e8 un comune della Grecia. \u00c8 un sobborgo meridionale di Atene. Al censimento del 2011, contava abitanti. Prende il nome dall'antica citt\u00e0 greca di Smirne (oggi in Turchia), da dove arrivarono molti rifugiati che si stabilirono nella zona di Nea Smyrn\u012b in seguito alla catastrofe dell'Asia Minore e all'incendio di Smirne nel 1922, a causa della guerra greco-turca.\nStoria.\nSebbene non ci siano molti descrizioni sulla storia antica della zona, nel 2012, durante i lavori, sono state rinvenute tombe antiche sul lato della strada Agias Sofias. Il modo specifico di seppellire \u00e8 noto come \"sepoltura sul ciglio della strada\". Questi antichi reperti sono gi\u00e0 stati svelati dalle autorit\u00e0 pubbliche e possono essere visitati.\nNea Smyrn\u012b inizi\u00f2 ad essere abitata all'inizio del XX secolo. Fino a quel momento, non esisteva un centro abitato. All'epoca era intersecato da un viale che collegava Atene e Falero, l'antico porto della citt\u00e0.\nDopo il disastro in Asia Minore, il governo decise di costruire un insediamento nella zona per i rifugiati di Smirne. La costruzione di questo insediamento inizi\u00f2 nel 1926. Nel 1928, la popolazione era di soli 210 abitanti. Nel 1933, la zona si trasform\u00f2 in una vera e propria citt\u00e0 con una popolazione di abitanti. Nel 1940 c'erano abitanti. Nel 1944, con la fine della guerra, Nea Smyrn\u012b divenne un comune.\nNea Smyrn\u012b fu il teatro di numerosi scontri tra le forze dell'esercito britannico e l'ELAS durante la cosiddetta \"Dekemvriana\" del 1944.\nDopo la guerra civile greca, Nea Smyrn\u012b fu incorporata ad Atene.\nSport.\nIn citt\u00e0 ha sede la polisportiva del Pani\u014dnios, attiva, tra gli altri sport, nel calcio, pallacanestro, pallanuoto e atletica leggera."}
{"id": "1236816", "revid": "287204", "url": "https://it.wikipedia.org/wiki?curid=1236816", "title": "Nea Smyrni", "text": ""}
{"id": "1236826", "revid": "1566286", "url": "https://it.wikipedia.org/wiki?curid=1236826", "title": "Cathleen Nesbitt", "text": "Biografia.\nCompiuti gli studi in Francia, debutt\u00f2 in teatro nel 1910 in madrepatria. L'anno dopo, apparve anche sui palcoscenici di Broadway. Lavor\u00f2 nel cinema, esordendo nel 1919 con \"A Star Over Night\" dove interpret\u00f2 un ruolo secondario.\nVincitrice di un Emmy Award, le fu concessa l'onorificenza di Commendatore dell'Impero Britannico.\nDal 1920 era sposata con l'attore Cecil Ramage da cui ha avuto due figli."}
{"id": "1236828", "revid": "122572875", "url": "https://it.wikipedia.org/wiki?curid=1236828", "title": "Nicola Campedelli", "text": "\u00c8 il fratello dell'ex presidente del Igor Campedelli.\nCarriera.\nGiocatore.\nClub.\nCresciuto nel settore giovanile dell'A.S.D. Savignanese, societ\u00e0 dilettantistica di Savignano sul Rubicone (FC), viene prelevato dall'Associazione Calcio Cesena; dopo una stagione in prestito al Castel San Pietro Terme Calcio, debutta in Serie B 1999-2000 con i romagnoli. Disputa i due successivi campionato tra i cadetti con la maglia della , prima di passare al , neopromossa in Serie A. Gioca 39 gare nella massima serie, realizzando 2 gol nel campionato 2003-2004. Nonostante la retrocessione dei \"Canarini\", rimane a Modena anche nelle successive stagioni fino al 2007, quando torna nella natia Cesena.\nLa sua esperienza in casacca bianconera parte con un infortunio all'articolazione di Lisfranc, infortunio che condizioner\u00e0 il suo rendimento in campo. Con la maglia bianconera infatti gioca solo 16 gare, nel campionato che vede la retrocessione della squadra nella Prima Divisione. Il 19 giugno 2009 annuncia il ritiro dall'attivit\u00e0 agonistica a causa dell'infortunio subito due anni prima, dal quale non \u00e8 pi\u00f9 riuscito a riprendersi completamente.\nNazionale.\nConta 20 convocazioni e 13 presenze tra Under-20 ed Under-21.\nAllenatore.\nDalla stagione di Lega Pro Seconda Divisione 2010-2011, diventa allenatore dell'Associazione Calcio Bellaria Igea Marina.\nil 25 maggio 2012 viene annunciato come nuovo allenatore del , club di propriet\u00e0 del fratello Igor Campedelli, al posto di Mario Beretta nel campionato di Serie B 2012-2013.\nNelle prime due partite perde contro il in casa per 3-0 e in casa del con il risultato finale di 3-1 per i veneti, e nel posticipo della terza giornata arriver\u00e0 un'altra sconfitta per 4-1 in casa contro il Novara. A causa delle tre sconfitte su tre partite di campionato viene esonerato.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nIl 24 settembre 2014 prende il posto dell'esonerato Enrico Zaccaroni sulla panchina del Ribelle Castiglione, militante nel girone D della Serie D, arrivando quattordicesimo al termine della stagione.\nIl 28 settembre 2015 prende il posto di Giacomo Lazzini sulla panchina della Correggese, venendo esonerato a dicembre per contrasti con la dirigenza.\nIl 3 giugno 2016 entra nello staff tecnico del , diventando il vice di Luigi Apolloni.\nIl 28 giugno 2017 diventa il nuovo allenatore del Romagna Centro, seconda squadra di Cesena, miltante in Serie D.\nL'11 giugno 2018 sostituisce Dario Bettini alla guida del .\nL'11 novembre 2018 viene esonerato. Il 19 febbraio 2019 viene richiamato sulla panchina del club romagnolo.\nIl 10 gennaio 2020 sostituisce Stefano Senigagliesi alla guida della , militante in Serie D. Il 12 febbraio successivo viene esonerato.\nStatistiche da allenatore.\n\"Statistiche aggiornate al 22 febbraio 2020 .\""}
{"id": "1236833", "revid": "729019", "url": "https://it.wikipedia.org/wiki?curid=1236833", "title": "Adiadococinesia", "text": "L'adiadococinesia conosciuta anche come disdiadococinesia \u00e8 l'incapacit\u00e0 o la difficolt\u00e0 di effettuare movimenti alternati con un ritmo rapido, in direzioni opposte: ad esempio la pronazione e la supinazione della mano, a braccia stese, oppure l'estensione e la flessione dell'avambraccio sul braccio.\nEtimologia.\nIl termine deriva dal greco: \"a\" \"privativo\", \"diadochos\" \"successivo\", e \"kinesis\" \"movimento\").\nCause.\nLa malattia \u00e8 un segno caratteristico di malattie neurologiche. In particolare di atassia cerebellare, ed \u00e8 il risultato di danni o lesioni agli emisferi cerebellari, ai lobi frontali o posteriori del cervelletto, o ai fasci nervosi che collegano i muscoli al cervelletto stesso. Si pensa che sia dovuta a una incapacit\u00e0 di attivare e disattivare i fasci di gruppi muscolari antagonisti in modo coordinato a causa della ipotonia, secondaria alla lesione centrale.\nLa adiadococinesia \u00e8 osservabile anche nei soggetti affetti da atassia di Friedreich e da sclerosi multipla e rappresenta un segno di coinvolgimento cerebellare (che comprende anche l'atassia, il tremore intenzionale e la disartria).\nLa adiadococinesia \u00e8 stata collegata a una mutazione nel gene SLC18A2, che codifica per il trasportatore della monoamina vescicolare 2 (VMAT2).\nPresentazione.\nLa adiadococinesia \u00e8 clinicamente dimostrabile in vario modo.\nLa \"prova classica\" consiste nel chiedere al paziente di compiere rapidamente movimenti alternati di pronazione e supinazione delle mani, ad arti protesi.\nNella \"prova delle marionette\" il movimento sopra descritto pu\u00f2 essere eseguito con gli avambracci flessi e tenuti verticalmente. \nAltre prove consistono nel chiedere al paziente di alternare l'apertura e la chiusura del pugno.\nLa prova classica di prono-supinazione delle mani pu\u00f2 anche essere eseguita in posizione seduta e con le mani sulle ginocchia. In una prova simile detta \"test di prono-supinazione degli arti superiori\" si chiede invece al paziente di toccare il palmo di una mano con le dita dell'altra, e poi rapidamente di girare le dita e toccare il palmo della mano con il loro dorso, ripetutamente. Test simili e pi\u00f9 semplici sono quelli in cui al paziente \u00e8 richiesto di dimostrare il funzionamento di una maniglia di una porta o di avvitare una lampadina.\nI deficit diventano visibili proprio nella alternanza e nella completezza della sequenza,\nL'atto motorio non viene realizzato in modo omogeneo ed armonioso: spesso vi sono interruzioni, accelerazioni, deviazioni, oppure l'azione pu\u00f2 essere scomposta nelle parti costituenti. La disdiadococinesia si manifesta anche con la cosiddetta \"aritmocinesi\", cio\u00e8 con l'impossibilit\u00e0 di ripetere con l'arto affetto un determinato ritmo.\nQuando si ricerca l'adiadococinesia a carico delle gambe il test consiste nel chiedere al paziente di muovere le gambe come se pedalasse, il pi\u00f9 rapidamente. I movimenti tendono ad essere lenti od impacciati. Le prestazioni del paziente, quando viene esaminato per le gambe ed i piedi, risultano decisamente inferiori rispetto a quelle di mani ed arti superiori."}
{"id": "1236834", "revid": "88740", "url": "https://it.wikipedia.org/wiki?curid=1236834", "title": "Guerra latina", "text": "La Guerra latina oppose la Repubblica romana ai vicini popoli Latini, alleati a certe citt\u00e0 dei Campani, dei Volsci, degli Aurunci e dei Sidicini, dal 340 al 338 a.C., Roma ebbe come alleata la confederazione sannitica, dopo il rinnovo dell'alleanza al termine della prima guerra sannitica (343 - 341 a.C.). Si risolse in una vittoria romana, una disfatta della Lega Latina, e la definitiva acquisizione del territorio sotto l'influenza romana. Termin\u00f2 con la dissoluzione della lega latina e l'incorporazione dei suoi territori nella sfera d'influenza di Roma. I Latini, i Volsci e i Campani gi\u00e0 sottomessi ottennero in parte i diritti dei cittadini romani e furono obbligati a registrarsi per censo e soprattutto a prestare il servizio militare a fianco delle legioni romane. In questo modo Roma ottiene una quantit\u00e0 enorme di ulteriori alleati. Il potere romano nel Lazio e in Campania, cos\u00ec come il conseguente rafforzamento del confine con i Sanniti, port\u00f2 poi nel 327 a.C. allo scoppio della seconda guerra sannitica. Gli eventi della prima guerra sannitica e poi della successiva guerra latina costituirono i primi passi verso la conquista romana dell'Italia.\nLe fonti.\nIl principale autore antico giunto fino a noi della guerra latina \u00e8 stato lo storico latino Tito Livio che descrisse gli avvenimenti nel libro VIII della sua storia di Roma, \"Ab Urbe condita libri\". Troviamo inoltre una descrizione dei fatti in un frammento delle \"Antichit\u00e0 romane\" de Dionigi di Alicarnasso, storico greco contemporaneo di Tito Livio, e in un riassunto dello storico bizantino del XII secolo Giovanni Zonara della \"storia romana\" di Cassio Dione.\nGli storici moderni considerano queste descrizioni della guerra latina una combinazione di fatti storici e immaginari. In effetti, i tre autori citati vissero diversi secoli dopo i fatti e si basarono su fonti pi\u00f9 antiche che, a loro volta, avevano interpretato i fatti, influenzati dai problemi delle loro rispettive epoche. Tra gli autori utilizzati da Tito Livio, ad esempio, molti vissero all'epoca della guerra sociale (91-88 a.C.), che vide Roma combattere contro gli allati italici, e in questo scontro videro una situazione molto simile a quella della guerra latina, tanto da introdurre molti elementi anacronistici nelle loro storie.\nContesto storico.\nLe relazioni romano-latine (500 - 343 a.C.).\nI Latini non avevano una struttura governativa centralizzata. Erano infatti divisi in numerose citt\u00e0 autonome, pur condividendo la stessa lingua, la stessa cultura e alcune istituzioni legali e religiose. Un primo conflitto vide Roma opporsi alle altre citt\u00e0 latine agli inizi del V secolo a.C., e vide i Romani vittoriosi presso il lago Regillo. Le citt\u00e0-stato di lingua latina conclusero allora un'alleanza militare, il cosiddetto \"Foedus Cassianum\" del 486 a.C. secondo la tradizione, per organizzare pi\u00f9 efficacemente la resistenza contro le frequenti invasioni dei popoli confinanti, in particolar modo contro Equi e Volsci. Roma pot\u00e9 beneficiare da questo momento in poi, di una posizione nettamente pi\u00f9 vantaggiosa all'interno di questa alleanza, rispetto alle altre citt\u00e0 latine.\nVerso l'inizio del IV secolo a.C., i Latini non si sentivano pi\u00f9 minacciati dalle popolazioni confinanti, ma iniziarono a risentire del crescente potere di Roma come una nuova minaccia. Diverse guerre scoppiarono allora tra Rome e alcune citt\u00e0 latine, che decisero anche di appoggiare alcuni nemici di Roma, come i Volsci, pur di contrastarne la sua ascesa. Alla fine, Latini e Volsci non furono pi\u00f9 in grado di impedire ai Romani di prendere il controllo sulle paludi pontine volsce e sui monti Lepini, e di annettere la citt\u00e0 latina di \"Tusculum\" nel 381 a.C..\nLa nuova minaccia rappresentata dalle invasioni celtiche in Italia sembra abbia convinto alcune citt\u00e0 latine a rinnovare l'alleanza con Roma per far fronte comune nel 358 a.C., ma citt\u00e0 come \"Tibur\" o \"Praeneste\", che avevano in passato diretto delle operazioni contro Roma, si rifiutarono e si accontentarono di negoazire la pace nel 354 a.C. dopo una lunga guerra. Parallelamente, furono condotte altre guerre contri i Volsci che alla fine furono pacificati.\nDurante gli anni del 340 a.C., i rapporti tra Romani e Latini tornarono a deteriorarsi. Tito Livio racconta che nel 349 a.C., mentre l'Italia stava affrontando una nuova invasione gallica, i Latini si rifiutarono di fornire delle truppe e nel 343 a.C., gli stessi si accordarono per attaccare Roma. Tuttavia, alla notizia delle vittorie romane sui Sanniti, i Latini abbandonano il loro piano originale e attaccano Peligni.\nLa prima guerra sannitica (343 - 341 a.C.).\nI Sanniti erano organizzati in una confederazione tribale che si trovava lungo la catena degli Appennini centro-meridionali. Nel 354 a.C., conclusero un trattato d'amicizia con i Romani, fissando il confine tra le loro rispettive sfere d'influenza lungo il fiume Liri.\nMa nel 343 a.C., nonostante pochi anni prima fosse stato siglato il trattato, lo stesso venne disatteso a causa degli interessi comuni per il dominio sulla Campania e port\u00f2 inevitabilmente allo scoppio della prima guerra sannitica. Secondo Tito Livio, questa guerra fu provocata dell'attacco dei Sanniti nei confronti dei Sidicini. Incapaci di resistere, i Sidicini chiesero aiuto ai Campani, la cui capitale era Capua, che a sua volta si era sottomessa ai Sanniti. Fu cos\u00ec che i Campani decisero di sottomettersi a Roma (\"deditio\") in modo che i Romani potessero intervenire e proteggerli. Gli storici moderni, sebbene non rifiutino l'idea di una forma di alleanza tra Roma e Capua, non sono d'accordo sull'autenticit\u00e0 della sottomissione volontaria da parte dei Campani, che potrebbe essere solo un'invenzione successiva per legittimare l'azione di Roma in Campania.\nLa prima guerra sannitica termin\u00f2 quindi nel 341 a.C. con la negoziazione di una pace e il rinnovo del trattato tra Roma e i Sanniti. E se da un lato i Romani mantenevano il controllo sulla Campania, accettavano che i Sidicini facessero parte della sfera d'influenza sannitica; tutto ci\u00f2 secondo la tradizione antica.\nSecondo buona parte della storiografia moderna, la prima guerra sannitica, cos\u00ec come \u00e8 stata ricostruita dalla tradizione antica (vedi sopra), potrebbe essere frutto di invenzioni o pi\u00f9 semplicemente di una differente cronologia dei fatti. La storica italiana Marta Sordi riteneva, infatti, che la grande guerra latina fosse da anticipare rispetto alla prima guerra sannitica, per una serie di incoerenze cronologiche evidenti; la studiosa daterebbe l'inizio della guerra sannitica al 331 a.C. e la sua fine a dieci anni pi\u00f9 tardi nel 321 a.C., quando i Romani furono pesantemente sconfitti alle Forche caudine. La nuova cronologia risulterebbe pertanto come segue: \nConseguenze (341 - 340 a.C.).\nSecondo Tito Livio, una volta che fu conclusa la pace con Roma, i Sanniti attaccarono i Sidicini con le stesse truppe con cui avevano combattuto i Romani. E poich\u00e9 la sconfitta era inevitabile, i Sidicini richiesero l'aiuto al senato romano, che per\u00f2 prefer\u00ec rifiutare. I Sidicini allora si rivolsero ai Latini, che presero immediatamente le armi per soccorrerli. Anche i Campani si unirono a loro, mentre una grande armata comandata dai Latini invadeva il \"Samnium\". La maggior parte degli scontri avvenne come azioni di guerriglia da parte dei Sanniti, pi\u00f9 che come operazioni di combattimento in battaglie campali da parte dei Latini, che alla fine furono costretti a ritirarsi pressoch\u00e9 senza combattere. I Sanniti allora inviarono una delegazione a Roma per lamentarsi dell'aggressione appena subita e chiesero che, poich\u00e9 Latini e Campani erano sudditi di Roma, utilizzassero la loro autorit\u00e0 per prevenire ulteriori attacchi. Il Senato romano diede loro una risposta ambigua, non volendo dare l'impressione che Roma non fosse in grado di controllare i Latini ed allo stesso tempo non volendo ordinare agli stessi Latini di fermare i loro attacchi, per timore di inimicarseli. E se i Campani erano completamente sottomessi a Roma, dovendo gli stessi rispettare la volont\u00e0 dei Romani, per quanto riguardava il trattato tra Roma e le citt\u00e0 latine, nulla impediva a queste ultime di condurre una guerra per conto loro.\nLa risposta del Senato ai Sanniti fece s\u00ec che i Campani si schierassero contro Roma e incoraggiassero i Latini a continuare la guerra. Sotto l'apparenza dei preparativi per la guerra contro i Sanniti, Latini e Campani stavano invece preparando un'offensiva contro Roma. Era accaduto, infatti, che la notizia dell'ambasceria sannita, avesse indotto i Latini a sentirsi pronti a chiedere pari diritti ai Romani. Quando a Roma si venne a sapere ci\u00f2, i consoli dell'anno 341 a.C. lasciarono il loro posto prima della fine del loro mandato, in modo che i nuovi consoli avessero tempo sufficiente per prepararsi alla guerra imminente. I consoli eletti per l'anno 340 a.C. erano Tito Manlio Imperioso Torquato, console per la terza volta, e Publio Decio Mure.\nGli storici moderni non danno molto credito agli eventi che anticiparono la guerra latina, considerandoli come fittizi, poich\u00e9 offrono troppe somiglianze con quelli che anticiparono la prima guerra sannitica. Se questa volta la proposta di sottomissione fu respinta, ci\u00f2 starebbe a significare una superiorit\u00e0 morale del senato romano. Quanto a un complotto tra Latini e Campani, si tratterebbe solo di un\u2019invenzione, ispirata dai complotti tra alleati italici durante la successiva guerra sociale, complotto che ugualmente fu portato alla conoscenza dei Romani.\n\"Casus belli\".\nInterpretazione degli antichi.\nTito Livio riferisce che in un periodo in cui i Romani erano al corrente degli scambi segreti tra Latini e Campani, convocarono a Roma i dieci pi\u00f9 importanti leader latini con il pretesto di trasmettere loro istruzioni riguardo alla strategia da attuare contro i Sanniti. A quel tempo i Latini erano governati da due pretori, Lucio Annio di \"Setia\" e Lucio Numisio di \"Circeii\". E nonostante i loro sforzi, non poterono impedire che le colonie romane di \"Signia\" e \"Velitrae\" e quelle dei Volsci si sollevassero.\nLa convocazione dei leader latini non lascia dubbi sulle reali intenzioni dei Romani, tanto che i Latini si riunirono per prepararsi a cosa raccontare e calmare le paure dei Romani. All'incontro, Annio si lament\u00f2 del fatto che i Romani trattassero i Latini come dei sudditi piuttosto che come degli alleati e propose che i leader latini chiedessero che uno dei due consoli di Roma fosse di origine latina, cos\u00ec come la met\u00e0 del senato, ponendo Latini e Romani su piani paritetici di uguaglianza nel governo del Lazio. Questo provvedimento adottato dal consiglio, ebbe come portavoce Annio.\nFu inviata, quindi, una delegazione al Senato Romano per chiedere la formazione di una singola repubblica tra Roma ed il restante \"Latium\", con un'equiparazione delle popolazioni dello stesso. I latini chiesero inoltre che un console fosse latino. Ma Roma, che era stata la citt\u00e0-guida nella Lega Latina, rifiut\u00f2 le loro proposte sdegnosamente, dando il via alla guerra.\nIl Senato romano ricevette la delegazione latina nel tempio di Giove Ottimo Massimo sul Campidoglio, per dissuadere i Latini dal dichiarare guerra ai Sanniti a cui i Romani erano vincolati da un trattato. Nel suo discorso al Senato, Annio si fece interprete delle richieste della Lega latina per le quali ricevette un totale rifiuto da parte del console Tito Manlio Imperioso Torquato. Tito Livio riferisce che, secondo la tradizione, mentre i senatori invocarono gli d\u00e9i come testimoni del trattato che univa Roma ai Latini, Annio si prese gioco del potere divino del dio romano Giove. Lasciando il tempio, Annio cadde rovinosamente sui gradini del tempio e si trov\u00f2 a terra incosciente o addirittura morto secondo alcuni. Quando Torquato, uscendo a sua volta, vide il corpo di Annio sui gradini, fece voto di vedere i fulmini abbattersi e massacrare gli eserciti latini, proprio come gli d\u00e9i avevano appena fatto con Annio. Questo discorso ottenne cos\u00ec il sostegno del Senato e del popolo e fu dichiarata la guerra ai Latini.\nInterpretazione dei moderni.\nGli storici moderni considerano la versione di Tito Livio sulle cause della guerra, come in gran parte inventata, piena di discorsi inventati, una pratica comune tra gli storici antichi per presentare gli argomenti di ciascuna parte. Ci sono, ad esempio, delle somiglianze tra il discorso che Tito Livio fa fare a Lucio Annio e le lamentele e le richieste fatte a Roma dagli alleati italici negli anni precedenti la guerra sociale del 91-89 a.C.. Sappiamo che gran parte degli autori che servirono come fonti per Tito Livio, vissero al tempo della guerra sociale e naturalmente fecero dei paralleli con la grande guerra latina. Tra le somiglianze pi\u00f9 sorprendenti vi \u00e8 il rinvio da parte del Senato degli ambasciatori dei ribelli italici nel 90 a.C. e dei Latini nel 340 a.C..\nPi\u00f9 avanti nella sua \"Ab Urbe condita libri\", Tito Livio parlando della seconda guerra punica, affermava che alcune delle fonti da cui aveva attinto, riportavano che i Capuani, dopo la battaglia di Canne, inviarono un'ambasciata a Roma per chiedere una giusta quota di governo della Repubblica romana. Tuttavia, questa volta, Tito Livio rifiut\u00f2 questa fonte, considerandola una duplicazione delle richieste fatte dai Latini poco prima della guerra latina. Gli storici moderni non credono che i Latini siano stati in grado di fare una tale richiesta nel 340 a.C., anche se \u00e8 possibile che i Capuani possano averla fatta nel 216 a.C.. In realt\u00e0 si trattava delle richiesta fatte dagli alleati italici poco prima che iniziasse la guerra sociale, ma nessuna traccia di queste richieste \u00e8 giunta fino a noi.\nAll'inizio del I secolo a.C., Roma era diventata la potenza dominante del bacino del Mediterraneo e l'acquisizione della cittadinanza romana costituiva un privilegio molto ambito. Nel IV secolo a.C., queste considerazioni erano ovviamente anacronistiche. Nel 340 a.C., Roma era ancora una potenza locale nel Lazio, la cui politica aggressiva in Campania era vissuta come una minaccia per l'integrit\u00e0 delle comunit\u00e0 latine che rischiavano cos\u00ec di trovarsi intrappolate nel territorio romano. E piuttosto che una conseguenza del rifiuto dei Romani di aprire il governo ai latini, la guerra latina fu in realt\u00e0 l'ultimo atto di resistenza di questi ultimi, che cercavano di preservare la loro indipendenza. In questo tentativo, si unirono i Volsci, che condividevano gli stessi timori come i Campani, i Sidicini e gli Aurunci, tre popolazioni che si trovavano in mezzo ai due poteri dell'Italia centrale, la Repubblica romana e i Sanniti.\nL'abbandono di \"Teanum Sidicinum\" fu un duro colpo per l'economia e il commercio dei Latini e i Sidicini si appellarono a loro. Inoltre i Campani potrebbero essersi sentiti traditi da questo rinnovo del patto romano-sannita, sebbene Capua fosse stata difesa dall'attacco dei Sanniti dai Romani, Roma era intervenuta in Campania solo per ottenere un punto d'appoggio in quest'area. Nel 340 a.C., la lega latina, i Sidicini, alcune citt\u00e0 campane, ma anche i Volsci e gli Aurunci, entrarono in guerra con Roma, a sua volta alleata con i Sanniti. Essi avevano l'obbiettivo comune di riconquistare la propria indipendenza da Roma e fermare la marcia delle due grandi potenze di questa regione.\nForze in campo.\nDa una parte vi sarebbero stati i Romani e gli alleati Sanniti, con i quali avevano sottoscritto un'alleanza (\"foedus\") nel 354 a.C..\nDall'altra parte vi erano i Latini, i Volsci, gli Aurunci, i Sidicini ed i Campani di Capua e Cuma.\nGuerra latina.\nCosa tramandano gli autori antichi.\nPrima campagna (340 a.C.).\nLa storia delle operazioni militari inizia in Tito Livio con l'episodio della \u00absentenza di Manlio\u00bb, il nome del console Tito Manlio Imperioso Torquato, il quale mise a morte suo figlio per aver disobbedito ai suoi ordini. Questo ebbe come effetto immediato di riportare la disciplina tra le file dell'esercito romano e lasciare, secondo lo storico romano, \u00abun triste ricordo ai posteri\u00bb. L'autore romano insiste sul fatto che i due eserciti, quello romano e latino, fossero molto simili per strategia, tattica e equipaggiamento.\nI Latini penetrarono nel \"Samnium\". L'esercito romano-sannita si diresse, quindi, verso il lago Fucino, evitando il Lazio ed entrando nel territorio della Campania. Qui attacc\u00f2 i Latini e i Campani nei pressi del Vesuvio. Durante la battaglia che segu\u00ec, i Romani furono guidati dai consoli Publio Decio Mure e Tito Manlio Imperioso Torquato. Il primo, vedendo che il combattimento era a sfavore dei Romani che erano in inferiorit\u00e0 numerica, si appell\u00f2 alla formula della \"devotio\" e si sacrific\u00f2 per salvare il suo esercito. Il suo collega ottenne cos\u00ec la vittoria, aiutato dal terrore generato nei Sanniti schierati in battaglia ai piedi del vulcano. Le fonti di Tito Livio divergono sul ruolo di quest'ultimo.\nLa maggior parte dei Campani fu fatta prigioniera. Il campo dei Latini venne occupato e solo un quarto delle loro forze riusc\u00ec a fuggire e a ritirarsi a \"Minturnae\", quindi a \"Vescia\", entrambre citt\u00e0 degli Aurunci. E se l'esercito latino-campano era stato sconfitto, anche i Romani avevano subito pesanti perdite.\nI Latini allora, sotto la spinta del loro comandante Numisio, riunirono un nuovo esercito soprattutto facendo ricorso ai Volsci. Il console Tito Manlio marci\u00f2 contro di loro e li intercett\u00f2 tra \"Sinuessa\" e \"Minturnae\". Lo scontro vide l'armata romana ottenere una nuova vittoria contro quella latino-volsca nei pressi di Trifano dove, \u00ab\"il disastro dei Latini fu tale che, vedendo il console romano condurre il suo esercito vittorioso al saccheggio delle loro campagne, tutti preferirono sottomettersi: segu\u00ec la sottomissione dei Campani\"\u00bb. Al console Tito Manlio venne concesso, quindi, il trionfo a Roma su Latini, Campani, Sidicini e Aurunci.\nPoco dopo gli \"Antiates\" condussero una serie di incursioni nei territori di Ostia, Ardea e di \"Solonium\". Il console Tito Manlio Torquato, caduto malato, non potendo condurre lui la guerra, prefer\u00ec nominare un dittatore, Lucio Papirio Crasso, che non fece nulla di memorabile contro gli \"Antiates\". Occup\u00f2 il territorio di \"Antium\" e qui vi rimase ponendovi il proprio accampamento per alcuni mesi.\nSeconda campagna (339 a.C.).\nI nuovi consoli romani eletti per l'anno 339 a.C. furono Tiberio Emilio Mamercino e Quinto Publilio Filone. Tito Livio ricorda di una ribellione tra i Latini, vinti nelle pianure di \"Fenectum\" da Publilio Filone. Il suo collega intanto marci\u00f2 contro \"Pedum\", che si trovava tra \"Gabii\" e \"Tibur\", ed era sostenuta da \"Praeneste\", \"Velitrae\", \"Lanuvium\" e \"Antium\". Segu\u00ec una vittoria decisiva riportata contro \"Pedum\". Quinto Publilio Filone ottenne cos\u00ec il trionfo, e, secondo Tito Livio, questo provoc\u00f2 la gelosia del suo collega che torn\u00f2 a Roma per ottenere lo stesso onore, abbandonando la guerra ancora in corso.\nUltima campagna (338 a.C.).\nNel 338 a.C., furono eletti consoli Lucio Furio Camillo e Gaio Menio Publio. Essi si misero subito in marcia per contrastare le forze ribelli latine, ripartendo dall'assedio di Pedo. Furio Camillo sconfisse i Tiburtini e i loro alleati e poi riusc\u00ec a prendere la citt\u00e0 stessa. Gaio Menio intanto riusc\u00ec a sconfiggere gli eserciti dei Latini e dei Volsci di \"Antium\", \"Lanuvium\", \"Aricia\" e \"Velitrae\" durante la battaglia navale di Anzio, presso capo d'Astura. E alla fine i due consoli riuscirono a soggiogare l'intero \"Latium\".\nI due consoli ottennero di essere onorati con l'erezione a ciascuno di una statua equestre nel \"Forum Romanum\" oltre al trionfo, Furio Camillo sugli abitanti di \"Pedo\" e \"Tibur\", Menio sugli Anziati e gli abitanti di \"Lavinium\" e \"Velitrae\".\nInterpretazioni moderne.\nNel 340 a.C., gli eserciti romani attraversarono i territori dei Marsi e dei Peligni per unire le loro forze a quelle dei Sanniti, evitando cos\u00ec di dover passare per le terre dei Latini e dei loro alleati Volsci, Aurunci e Campani. L'esercito romano-sannita invase poi la Campania attraverso la vallata del fiume Volturno. La posizione della battaglia del \"Veseris\" \u00e8 stata oggetto di discussione: potrebbe essere avvenuta ai piedi del Vesuvio, senza che si sappia se \"Veseris\" designi un'altezza, un fiume o una localit\u00e0; oppure si trovi sul territorio di \"Vescia\", non lontano da \"Minturnae\", dove i Latini si riunirono dopo la loro sconfitta, nella terra degli Aurunci alla foce del Liri. Questa battaglia potrebbe essere altres\u00ec conosciuta come la battaglia di Trifano, sul Liri, citata degli storici moderni come l'unica battaglia realmente accaduta nel 340 a.C.. Diodoro Siculo menziona solo una battaglia a \"Suessa Aurunca\".\nGli storici moderni hanno notato che questa parte della narrazione di Tito Livio \u00e8 confusa e inaffidabile. Deve esserci stato un solo scontro decisivo nel paese degli Aurunci, non vicino al Vesuvio. Ci pu\u00f2 essere stata una confusione nelle fonti di Tito Livio con un altro imponente cratere nel paese degli Aurunci, la \"Rocca Mafina\", non lontano da \"Minturnae\", \"Vescia\" e \"Suessa Aurunca\". La decisiva vittoria di Romani e Sanniti sugli alleati \u00e8 riconosciuta comunque come fatto realmente storico.\nRimane poco chiaro il ruolo dei Sanniti. Non a caso Dionigi di Alicarnasso li introduce troppo tardi nelle vicende, mentre Tito Livio presenta diverse versioni sul loro possibile intervento. Gli storici moderni tendono oggi a credere che i Sanniti abbiano giocato un ruolo altrettanto importante dei Romani nella sconfitta schiacciante sui Latini e sui loro alleati.\nPer quanto riguarda la \"devotio\" di Publio Decio Mure, questa si ripete nella storia romana con quella del figlio nel 295 a.C. nella battaglia di Sentino durante la terza guerra sannitica e con quella di suo nipote nella battaglia di Ascoli nel 279 a.C. durante le guerre pirriche. La prima \"devotio\" di un Decio Mure rimane la pi\u00f9 discussa.\nCome risultato di questa travolgente vittoria, non rimase a Roma e ai suoi alleati di occupare i territori ribelli. Queste campagne militari, tenendo conto della superficie occupata dai Latini e dai Campani, richiesero logicamente almeno due anni.\nConseguenze.\nCosa tramandano gli autori antichi.\nDopo la campagna del 340 a.C..\nTito Livio riferisce che nel 340 a.C., Roma decise di occupare i territori latini, a cui si uniscono i territori di \"Privernum\" e quelli di Falerno che appartenevano alla citt\u00e0 di Capua, fino al fiume Volturno: \u00ab\"Diamo a sorte, o due acri di terra del \"Latium\", con in aggiunta tre quarti di un ettaro di terreno di Priverno, oppure tre acri di terra di Falerno, vale a dire un quarto in pi\u00f9 a causa della distanza\"\u00bb.\nGli abitanti di \"Laurentum\" e gli \"equites\" di Capua, che restarono fedeli a Roma, furono ricompensati con il rinnovo del trattato di alleanza per i primi, il diritto di cittadinanza ai secondi con l'aggiunta di una indennit\u00e0 di 450 denarii ciascuno, pagata dalla gente della loro citt\u00e0.\nDopo la campagna del 338 a.C..\nI Romani preferirono decidere il destino dei vinti caso per caso, successivamente in base ai meriti di ciascuno, e indipendentemente gli uni dagli altri. Tito Livio ce ne d\u00e0 alcuni esempi:\nL'opinione degli storici moderni.\nLa prima conseguenza della guerra latina fu lo scioglimento della Lega latina e la riorganizzazione dell'antico \"Latium\" e \"Campania\" da parte di Roma, che tratt\u00f2 ciascuna citt\u00e0 o popolo caso per caso. Tutte le citt\u00e0 persero i benefici del precedente patto siglato tra Roma e la \"Lega\", che garantiva i matrimoni, le transazioni commerciali e i trasferimenti di propriet\u00e0 all'interno della stessa federazione di citt\u00e0. Ci\u00f2 dimostra che tutta la solidariet\u00e0 che si era creata tra le vari citt\u00e0 latine fu definitivamente sciolta e che la sola relazione possibile fosse quella tra le singole citt\u00e0 del \"Latium\" e Roma.\nGli storici moderni non mettono in discussione gli scritti di Tito Livio sugli accordi presi da Roma con ciascuna citt\u00e0.\n\"Laurentum\", rimasta fedele, vide il rinnovo del suo antico patto con Roma. Le altre citt\u00e0 latine dovettero sottomettersi, alcune ricevendo o mantenendo la cittadinanza romana senza restrizioni (\"civitas cum suffragio\") come \"Lanuvium\", \"Aricia\", \"Nomentum\", \"Pedum\" e \"Tusculum\", altri conservarono il loro stato di alleati (\"civitates foederatae\"), perdendo parte del loro territorio come \"Tibur\" e \"Praeneste\". \"Velitrae\" fu distrutta e i suoi abitanti furono esiliati. Nel 332 a.C., Roma cre\u00f2 due nuove trib\u00f9 per il Latium, la \"Maecia\" e la \"Scaptia\".\nPer le citt\u00e0 della Campania, per Aurunci e Volsci, le loro citt\u00e0 ottennero la cittadinanza senza diritto di voto (\"civitas sine suffragio\"), come Cuma, Suessula, Fundi e Formia, che consentirono loro di mantenere un'autonomia gestionale e propri magistrati dotati di un loro titolo tradizionale. Ad \"Antium\" fu dedotta una nuova colonia, mentre il porto venne requisito. Gli Anziati ottennero quindi il diritto di registrarsi tra i coloni e di ricevere quindi la cittadinanza romana.\nIl caso di Capua \u00e8 molto particolare, poich\u00e9 da un lato la gente comune fu punita, l\"ager Falernus\" fu sottratto alla citt\u00e0 per questa ragione, ma d'altra parte gli \"equites\" della citt\u00e0 rimasti fedeli a Roma furono ricompensati con la piena cittadinanza e una indennit\u00e0 pagata dai loro stessi concittadini. Nel 334 a.C., tutto il popolo di Capua ricevette la cittadinanza senza il diritto di voto (\"sine suffragio\"). La citt\u00e0 mantenne per tutto il III secolo a.C. la sua lingua nativa e le sue istituzioni, come il \"meddix tuticus\", il magistrato supremo. Fino alla seconda guerra punica, l'aristocrazia di Capua ebbe un rapporto privilegiato con quella di Roma, e i membri delle grandi famiglie campane come i \"Decii\" o gli \"Atilii\" diedero dei consoli a Roma. Tuttavia siamo lontani dal poter dire che si trattasse di uno \u00ab\"stato a due teste romano-campano\"\u00bb, dove invece solo Roma mantenne il potere del comando.\nLe conseguenze geopolitiche.\nGli eventi della prima guerra sannitica e della guerra latina rappresentano i primi passi della conquista romana dell\u2019Italia. Questa fu la prima volta che vide Roma intervenire al di l\u00e0 del \"Latium\" e dei suoi dintorni. Tutti questi nuovi alleati dei Romani, dal \"Latium\" alla Campania, furono obbligati a registrarsi per censo e soprattutto a servire nelle legioni romane, aumentando enormemente gli effettivi dell'esercito romano.\n\u00c8 evidente che Roma benefici\u00f2 maggiormente della vittoria comune insieme ai Sanniti dopo la guerra latina. Il potere romano su \"Latium\" e Campania, cos\u00ec come il rafforzamento dei confini con i vicini Sanniti, sfoci\u00f2 alla fine nel 327 a.C. nella seconda guerra sannitica."}
{"id": "1236836", "revid": "131358", "url": "https://it.wikipedia.org/wiki?curid=1236836", "title": "\u0160K Slovan Bratislava", "text": ""}
{"id": "1236841", "revid": "125243014", "url": "https://it.wikipedia.org/wiki?curid=1236841", "title": "\u0160portov\u00fd Klub Slovan Bratislava", "text": "Lo \u0160portov\u00fd Klub Slovan Bratislava, noto semplicemente come Slovan Bratislava, \u00e8 una societ\u00e0 calcistica slovacca con sede nella citt\u00e0 di Bratislava. Il club milita nella Superliga, la massima serie del campionato slovacco di calcio.\nFondato in Cecoslovacchia nel 1919, vanta la vittoria in 8 campionati cecoslovacchi e 11 slovacchi. In rappresentanza della federazione cecoslovacca vinse la Coppa delle Coppe nel 1968-1969.\nDisputa le partite interne al Teheln\u00e9 pole, impianto da 22 500 posti inaugurato nel 2019.\nStoria.\nPrimi anni.\nLo Slovan fu fondato il 1\u00ba aprile 1919 al Caf\u00e9 Panonia in Bratislava, come I.\u010cs\u0160K Bratislava. Il primo presidente fu il capitano della polizia Richard Brunner, che organizz\u00f2 il primo campo di allenamento temporaneo del club a Kuchajda (Pasienky). Il club presto si trasfer\u00ec a Petr\u017ealka. \nIl I.\u010cs\u0160K divenne campione di Slovacchia nel 1922. Giocatori importanti dei primi anni del club furono Pavol \u0160oral, \u0160tefan \u010cambal e \u0160tefan Priboj. Nella primavera del 1938 penetrarono nel club sentimenti antisemiti, e la vittima fu l'allenatore J\u00f3zsef Braun, uno dei molti abitanti di Bratislava costretti a lasciare involontariamente la citt\u00e0. Secondo i termini dell'accordo di Monaco di Baviera del 1938 la Cecoslovacchia si dissolse, portando alla nascita della Slovacchia. A questo punto il nome del club fu cambiato in SK Bratislava. Il 26 settembre, 1940 il SK Bratislava disput\u00f2 la sua prima partita nel nuovo stadio, Teheln\u00e9 pole.\nIl primo incontro internazionale nella nuova sede fu disputata il 27 ottobre 1940, con un pareggio 2-2 tra SK Bratislava e . Nel campionato slovacco separato, SK Bratislava vinse il titolo per quattro volte nel periodo dal 1939 al 1945. Lo Slovan fu la prima squadra cecoslovacca ad adottare il modulo WM. Il primo avversario straniero della squadra dopo la seconda guerra mondiale fu il Ferencv\u00e1rosi TC: lo SK Bratislava perse 0-1, ma malgrado ci\u00f2 vinse la Coppa dell'Europa Centrale per 2-1 contro l'Ungheria di fronte a 20.000 spettatori nel campo Tehelnom. In questo periodo gli ex giocatori dello I. \u010cs\u0160K Bratislava Ferdinand Dau\u010d\u00edk e Leopold \"Jim\" \u0160\u0165astn\u00fd allenarono lo SK Bratislava.\nCampionato cecoslovacco.\nLa denominazione della squadra cambi\u00f2 di nuovo nel 1948, in Sokol NV Bratislava. Il club ottenne un nuovo successo nel 1949, quando divennero i primi campioni della ricostituita Cecoslovacchia. Campioni di questo periodo militanti nel Bratislava comprendevano Emil Pa\u017eick\u00fd, Gejza \u0160imansk\u00fd, Bozhin Laskov, Viktor Tegelhoff e Teodor Reimann.\nAnton Bulla, l'allenatore nel 1953, ingaggi\u00f2 otto nuovi giocatori che rinforzarono la squadra. Nel 1961-1962 la squadra sconfisse lo Red Star Bratislava nel campionato nazionale per il titolo. Per pressioni e interessi politici ed economici, lo TJ Slovan UNV e lo TJ Dimitrov si fusero per formare il CHZJD Slovan Bratislava il 5 agosto 1961.\nLo Slovan concluse la stagione 1967-1968 al secondo posto in campionato, vinse nella stessa stagione la coppa di Cecoslovacchia, guadagnandosi il diritto a partecipare alla Coppa delle Coppe dell'anno successivo. La squadra era condotta dall'ex giocatore Slovan Michal Vi\u010dan.\nIl 21 maggio 1969 la squadra sconfisse il nella finale di Coppa delle Coppe 1968-1969 per 3-2, vincendo cos\u00ec il suo primo trofeo europeo. Alcuni dei giocatori della squadra erano \u013dudov\u00edt Cvetler, Vladim\u00edr Hrivn\u00e1k, J\u00e1n \u010capkovi\u010d, Karol Jokl, Alexander Horv\u00e1th, Jozef \u010capkovi\u010d, e Alexander Vencel.\nNel 1970 la squadra cecoslovacca partecip\u00f2 al Coppa del Mondo FIFA in Messico comprendendo sette giocatori dello Slovan: Alexander Vencel, J\u00e1n Zlocha, Ivan Hrdli\u010dka, Karol Jokl, J\u00e1n \u010capkovi\u010d, Vladim\u00edr Hrivn\u00e1k e Alexander Horv\u00e1th. Jozef Venglo\u0161 era l'allenatore della squadra dello Slovan Bratislava per parte di questo periodo, oltre ad allenare a livello internazionale.\nNel 1976 la nazionale cecoslovacca, comprendente sei giocatori dello Slovan, conquist\u00f2 il titolo europeo nei Campionati Europei svoltosi a Belgrado. Le medaglie d'oro furono assegnate all'allenatore Venglos, Alexander Vencel, Jozef \u010capkovi\u010d, Koloman G\u00f6gh, Mari\u00e1n Masny, Anton Ondru\u0161, J\u00e1n Pivarn\u00edk e J\u00e1n \u0160vehl\u00edk. Dalla stagione 1977-78 lo Slovan era in declino. Nella stagione 1984-85 lo Slovan, guidato da coach J\u00e1n Hucko e Jozef Obert, retrocedette nel campionato cadetto.\nDopo tre stagioni trascorse in cadetteria, lo Slovan Bratislava riusc\u00ec a ritornare in massima serie. Nella stagione 1987/88 la squadra ritorn\u00f2 in massima serie sotto la guida degli allenatori J\u00e1n Zachar e Jozef Jankech, che in seguito ha allenato la Nazionale di calcio slovacca. Du\u0161an Galis allen\u00f2 lo Slovan dal 1977 al 1981. Nel 1991-92 lo Slovan Bratislava vinse il titolo cecoslovacco per l'ultima volta. Tra le stelle della squadra vi erano Peter Dubovsk\u00fd, Du\u0161an Tittel, Ladislav Pecko, Vladim\u00edr Kinder, Milo\u0161 Glonek, Tom\u00e1\u0161 St\u00fapala, e Alexander Vencel.\nEra slovacca.\nLo Slovan vinse il campionato slovacco nelle stagioni 1993-94, 1994-95 e 1995-96. Nei successivi due anni a vincere il titolo fu invece il Ko\u0161ice. Lo Slovan ritorn\u00f2 alla vittoria del titolo slovacco nella stagione 1998-99. Le stelle della squadra comprendevano l'allenatore Stanislav Griga e i giocatori R\u00f3bert Tomaschek, Miroslav K\u00f6nig, Stanislav Varga, Tibor Jan\u010dula e Ladislav Pecko. Negli anni successivi le prestazioni della squadra peggiorarono a causa di difficolt\u00e0 economiche, che costrinsero la societ\u00e0 a vendere alcuni dei migliori giocatori in organico. Alla fine della stagione 2003-04 la squadra retrocesse in 1. Slovensk\u00e1 Futbalov\u00e1 Liga, dove trascorse due stagioni.\nDopo due anni, nell'annata 2010-2011 lo Slovan si aggiudic\u00f2 per la terza volta il \"double\" titolo nazionale-Coppa di Slovacchia sotto la guida dell'allenatore ceco Karel Jarol\u00edm. Con venti gol, Filip \u0160ebo si laure\u00f2 capocannoniere del campionato.\nEliminata dai preliminari di Champions League dai ciprioti dell', nel 2011-2012 la squadra, allenata da Vladim\u00edr Weiss, retrocesse in Europa League, dove elimin\u00f2 sorprendentemente la , accedendo per la prima volta alla fase a gironi della competizione. Lo Slovan vinse nuovamente la coppa nazionale nel 2012-2013 e il titolo nazionale nel 2013-2014, malgrado una brutta partenza che caus\u00f2 il ritorno in panchina del duo di allenatori Du\u0161an Galis-Jozef Valovi\u010d dopo diciassette anni; la sconfitta in finale di Coppa di Slovacchia contro il Ko\u0161ice imped\u00ec il \"double\". Vinta la coppa nazionale nel 2016-2017 e nel 2017-2018, lo Slovan si \u00e8 trasferito nel nuovo stadio nel 2019, anno in cui ha vinto di nuovo il campionato.\nIn virt\u00f9 del successo in campionato nella stagione 2019-2020, il club prende parte alle qualificazioni per la fase a gironi di Champions League 2020-2021 venendo sorteggiato per il primo turno contro i campioni faroesi del . Il match (gara secca giocata in trasferta), inizialmente previsto per il 19 agosto 2020, \u00e8 stato rinviato al 21 seguente per poi essere annullato definitivamente causa contagi di COVID-19 nello spogliatoio slovacco. La UEFA aveva accettato la richiesta dello Slovan di far giocare il match due giorni dopo interamente coi giovani della squadra B (rimasti a Bratislava), ma quando risultarono dei tamponi di esito positivo anche tra questi si opt\u00f3 per l'assegnazione 3-0 a tavolino per i faroesi, eliminando, di conseguenza, lo Slovan dalla competizione. Come da regolamento, il club affronta i finlandesi del nel secondo turno di Europa League: dopo lo 0-0 dei 90 minuti regolamentari, gli slovacchi passano in vantaggio al 111\u00ba minuto di gioco per poi essere raggiunti allo scadere dei tempi supplementari sull'uno pari; decisivi saranno i calci di rigore che costringono lo Slovan di abbandonare anche questa competizione. Nel primo turno di qualificazione alla UEFA Champions League 2021-2022 elimina i campioni irlandesi dello Shamrock Rovers per 3-2 (risultato aggregato).\nStrutture.\nIl Teheln\u00e9 pole aveva una capienza di 30.085 spettatori, ed \u00e8 di 105 m di lunghezza e 68 m di larghezza\nLo stadio \u00e8 stato costruito durante la prima Repubblica Slovacca, quando la Germania nazista aveva occupato la Petr\u017ealka nel 1938 e Bratislava aveva perso quasi tutti i suoi impianti sportivi. La costruzione dur\u00f2 dal 1939 al 1944, dopodich\u00e9 lo stadio divenne il campo di gioco casalingo dello Slovan Bratislava. Lo stadio venne inaugurato nel settembre del 1940; la capienza originaria era di 25.000 posti, e la prima partita internazionale disputata in questo stadio si disput\u00f2 il 27 ottobre 1940, con un pareggio 2-2 tra lo Slovan Bratislava e l'. Il vecchio stadio ha subito lavori di restauro nel 1961, con l'aggiunta di una seconda tribuna, e con conseguente aumento della capienza a 45.000 spettatori; fu inoltre modernizzato con l'aggiunta della tabella dei punteggi, della luce artificiale e altri aggiustamenti. Tuttavia, lo stadio poteva contenere fino ad addirittura 50.000 spettatori, e poco prima dello scioglimento della Cecoslovacchia, era il pi\u00f9 grande in uso (lo Strahov Stadium a Praga aveva una capienza di 220.000, ma era in disuso negli anni novanta) e fu lo stadio casalingo della nazionale cecoslovacca\nLo stadio venne ricostruito ancora una volta negli anni novanta, riducendo la capacit\u00e0 a 30.000, tutti posti a sedere. Dopo di ci\u00f2, il Teheln\u00e9 pole stadio era il secondo pi\u00f9 grande in Slovacchia dopo V\u0161e\u0161portov\u00fd are\u00e1l in Ko\u0161ice, che \u00e8 ormai in disuso. Nel 2005-06, \u00e8 stato utilizzato anche come stadio di casa dell'Artmedia Bratislava per la Champions League e la Coppa UEFA, perch\u00e9 lo stadio dell'Artmedia non soddisfaceva gli standard minimi per competizioni UEFA. Si prevede che lo stadio attuale venga demolito per costruirne uno nuovo con la capacit\u00e0 di circa 35.000 posti, per un costo circa 80 milioni di euro. La necessit\u00e0 di un nuovo stadio deriva dalle nuove regole UEFA in materia do partite internazionali.\nNel luglio 2009 il governo slovacco ha deciso di sostenere la costruzione del nuovo stadio. La sua capacit\u00e0 sar\u00e0 di 22.000 spettatori con possibilit\u00e0 di ampliamento a 30.000. Il vecchio stadio \u00e8 stato demolito nel 2013.\nTra il 2009 e il 2018, lo Slovan ha disputato le gare casalinghe al Pasienky\nA partire dal marzo del 2019, lo Slovan Bratislava gioca le sue gare interne nel nuovo Teheln\u00e9 pole.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nTifoseria.\nI principali gruppi ultras sono chiamati \"Belas\u00e1 \u0161lachta\" e \"Ultras Slovan\".\nLe principali squadre rivali dello Slovan a Bratislava erano l'Inter Bratislava e il Petr\u017ealka. La rivalit\u00e0 tra Slovan e l'Inter ha una storia lunga e ricca: entrambe le squadre hanno giocato nella massima serie del campionato cecoslovacco di calcio, ed entrambe le squadre hanno vinto una coppa europea nella stagione 1968-69: lo Slovan vinse la Coppa delle Coppe, l'Inter vinse la Mitropa Cup. La rivalit\u00e0 con Petr\u017ealka ha raggiunto il picco dopo il 2000.\nIl pi\u00f9 grande avversario del Slovan Bratislava \u00e8 lo Spartak Trnava.\nOrganico.\nRosa 2021-2022.\n\"Aggiornata al 23 gennaioo 2022.\"\nRosa 2019-2020.\n\"Aggiornata al 25 gennaio 2020.\"\nRosa 2018-2019.\n\"Aggiornata al 4 gennaio 2019.\"\nRosa 2014-2015.\n\"Aggiornata al 1\u00ba settembre 2014\""}
{"id": "1236843", "revid": "131358", "url": "https://it.wikipedia.org/wiki?curid=1236843", "title": "SK Slovan Bratislava", "text": ""}
{"id": "1236844", "revid": "4711", "url": "https://it.wikipedia.org/wiki?curid=1236844", "title": "Dunquerque", "text": ""}
{"id": "1236845", "revid": "287204", "url": "https://it.wikipedia.org/wiki?curid=1236845", "title": "T.J. Ford", "text": "Dal 2003 ha giocato nella NBA: ha esordito con i Milwaukee Bucks e la sua ultima squadra sono stati i San Antonio Spurs.\nCarriera.\nDopo aver studiato alla Willowridge High School, si iscrisse al college del Texas e gioc\u00f2 in un biennio con i Texas Longhorns. Nel draft NBA del 2003 fu scelto dai Milwaukee Bucks, con cui dovette rinunciare a giocare nel 2004-2005 per un grave infortunio. Nel 2006-2007 \u00e8 pass\u00f2 ai Toronto Raptors.\nNel 2008 venne ceduto la sera del Draft NBA 2008 in uno maxi-scambio agli Indiana Pacers. A Indianapolis, dopo aver disputato 74 partite nella prima stagione n\u00e9 disput\u00f2 88 nelle 2 successive a causa dei suoi continui problemi fisici\nNel novembre 2011, complice il lockout che blocc\u00f2 in partenza la NBA, firma coi croati del KK Zagabria un accordo valido per tutta la durata serrata. Poche settimane pi\u00f9 tardi arriv\u00f2 ufficialmente l'annuncio della ripresa della stagione NBA, cos\u00ec Ford torna negli USA per giocare con i San Antonio Spurs dopo aver disputato una partita di Lega Adriatica e due di Eurolega con la squadra croata. Il 12 marzo del 2012 annunci\u00f2 il ritiro dopo l'ennesimo infortunio."}
{"id": "1236850", "revid": "1318658", "url": "https://it.wikipedia.org/wiki?curid=1236850", "title": "Neuromodulatore", "text": "Un neuromodulatore \u00e8 una sostanza naturalmente secreta dal cervello, che agisce come neurotrasmettitore modulando l'attivit\u00e0 della cellula nervosa, tranne per il fatto che la sua azione non \u00e8 locale (come nel caso dei neurotrasmettitori), cio\u00e8 limitata alla fessura sinaptica, ma ha un'azione pi\u00f9 estesa, diffondendosi in tutto il fluido extracellulare circostante, modificando cos\u00ec l'azione dei neurotrasmettitori.\nL'azione globale dei neuromodulatori fa s\u00ec che essi possano interessare vari circuiti neuronali, mettendoli in relazione fra loro. Tra i principali neurotrasmettitori che svolgono pure azione di neuromodulazione vi sono l'acetilcolina, la dopamina, la noradrenalina, la dimetiltriptamina e la serotonina."}
{"id": "1236854", "revid": "287204", "url": "https://it.wikipedia.org/wiki?curid=1236854", "title": "Fructuoso Rivera", "text": "Ha fatto parte del Triumvirato di governo assieme a Juan Antonio Lavalleja e Venancio Flores dal 25 settembre 1853 al 13 gennaio 1854.\n\u00c8 stato presidente dell'Uruguay dal 6 novembre 1830 al 24 ottobre 1834 e dall'11 novembre 1838 al 1\u00ba marzo 1843.\nBiografia.\nLe guerre d'indipendenza.\nFiglio di un proprietario terriero della Banda Oriental, con lo scoppio dei moti rivoluzionari nella regione platina Rivera si un\u00ec all'esercito di Jos\u00e9 Artigas prendendo parte alla battaglia di Las Piedras del 1811. Successivamente venne mandato dallo stesso Artigas a constrastare le forze portoghesi che stavano penetrando nel territorio. L'anno seguente prese parte al secondo assedio di Montevideo. In quest'occasione segu\u00ec la ritirata di Artigas dal campo di battaglia dopo i contrasti con i rappresentanti del direttorio di Buenos Aires, i quali sostenevano la supremazia della futura capitale argentina sul resto delle province platine. Iniziavano cos\u00ec a sorgere i contrasti tra \"federales\" ed \"unitarios\" che nei decenni successivi insanguineranno la regione. Nel 1814 Rivera guid\u00f2 alla vittoria le truppe orientali contro quelle porte\u00f1e guidate da Manuel Dorrego nella battaglia di Guayabos.\nDurante l'invasione luso-brasiliana della Banda Oriental Rivera fu sconfitto duramente ad India Muerta, il che consentir\u00e0 all'esercito nemico di occupare Montevideo l'anno successivo. Negli anni a seguire continu\u00f2 a restare al fianco di Artigas, il quale gli affid\u00f2 la divisione pi\u00f9 consistente del suo esercito. Altri indipendentisti in contrasto con la condotta del \"caudillo\" orientale, tra i quali Manuel Oribe, si ritiravano invece a Buenos Aires. Rivera riusc\u00ec a vincere a Chapicuy ed a Queguay Chico, tuttavia fu sonoramente sconfitto ad Arroyo Grande. Nel marzo 1820 sigl\u00f2 un armistizio con Bento Manuel Ribeiro, capo dell'esercito luso-brasiliano, disobbedendo cos\u00ec agli ordini di Artigas.\nNegli anni successivi si arruol\u00f2 nell'esercito portoghese ed entr\u00f2 a far parte dell'assemblea della provincia Cisplatina che convalid\u00f2 l'annessione del territorio al Regno Unito del Portogallo. Con l'indipendenza brasiliana Rivera si un\u00ec all'esercito del nuovo stato.\nNel 1825, pochi giorni dopo lo sbarco nella Banda Oriental dei Trentatr\u00e9 Orientali, Rivera si incontr\u00f2 con il suo vecchio compagno di lotta Juan Antonio Lavalleja. In poco tempo gli indipendentisti poterono contare su migliaia di volontari. Il 24 settembre dello stesso anno le truppe comandate da Rivera sconfissero i brasiliani a Rinc\u00f3n. Poche settimane dopo le milizie orientali sconfissero nuovamente i nemici a Sarand\u00ed. Nel dicembre il congresso di Buenos Aires proclam\u00f2 la riannessione della Banda Oriental alle Province Unite del R\u00edo de la Plata causando la dichiarazione di guerra da parte del Brasile. Gli argentini allestirono cos\u00ec un esercito per supportare i combattenti di Lavalleja, tuttavia, nel gennaio dell'anno seguente, Rivera fu imprigionato per non aver obbedito agli ordini ed inviato a Buenos Aires. Qui riusc\u00ec a fuggire ed a riparare a Santa Fe, ponendosi sotto la protezione del \"caudillo\" locale Estanislao L\u00f3pez.\nNell'aprile 1828 con un piccolo esercito invase il territorio delle Misiones Orientales, un territorio conteso situato sulla sponda sinistra del fiume Uruguay. Nel frattempo il governatore di Buenos Aires Dorrego aveva firmato con i brasiliani un trattato di pace che sanciva l'indipendenza della Banda Oriental. In base agli accordi, i territori occupati da Rivera erano riconosciuti al Brasile. Il \"caudillo\" orientale quindi guid\u00f2 una parte della popolazione delle Misiones Orientales a sud del fiume Cuareim dove fond\u00f2 la cittadina di Santa Rosa del Cuareim.\nIl 24 ottobre 1830 un'assemblea vot\u00f2 a larga maggioranza Fructuoso Rivera come primo Capo di Stato dell'Uruguay. L'11 novembre successivo nomin\u00f2 il suo governo nel quale non figuravano n\u00e9 Lavalleja n\u00e9 Oribe. Solo quest'ultimo verr\u00e0 nominato anni dopo ministro della Guerra e della Marina.\nLa guerra civile uruguaiana.\nNel 1835 favor\u00ec la nomina di Manuel Oribe come suo successore a Capo di Stato. L'anno seguente, in seguito ad alcune indagini governative sulla gestione dei conti pubblici durante il suo mandato, Rivera si ribell\u00f2. Armato quindi un esercito con l'aiuto dei brasiliani, si scontr\u00f2 al torrente Carpinter\u00eda con Oribe rimediando tuttavia una sonora sconfitta. Lo scontro armato scoppi\u00f2 nello stesso anno in cui erano sorti i due partiti che domineranno la scena politica uruguaiana nei decenni successivi. Da una parte, il Partito Colorado, vicino al ceto mercantile di Montevideo e guidato da Rivera, sostenitore del liberalismo economico, e dall'altra il Partito Nazionale i \"blancos\", capeggiati da Oribe, fautore quest'ultimo di una politica protezionistica e vicina agli interessi dei produttori agricoli dell'interno.\nNei due anni successivi riusc\u00ec a sconfiggere il presidente uruguaiano Oribe a Yucutuj\u00e1 ed a Palmar costringendolo alle dimissioni il 24 ottobre 1838 e alla fuga a Buenos Aires dall'alleato Juan Manuel de Rosas. Dopo aver fatto parte di un governo provvisorio, Rivera fu nominato presidente dell'Uruguay il 1\u00ba marzo 1839. In quegli stessi anni cerc\u00f2 un accordo in chiave anti-rosista con i francesi che avevano bloccato dal 1838 il R\u00edo de la Plata. Il fallimento della rivolta guidata dal governatore di Corrientes Genaro Ber\u00f3n de Astrada e l'accordo tra la Francia e Rosas lasciarono tuttavia solo Rivera. Ci\u00f2 nonostante egli riusc\u00ec a sconfiggere le truppe del governatore entrerriano Pascual Echag\u00fce a Cagancha. Nell'autunno 1842 Oribe, supportato dalla Confederazione Argentina, guid\u00f2 un esercito attrvaerso Santa Fe ed con l'obbiettivo di riconquistare l'Uruguay. I due generali si scontrarono ad Arroyo Grande. Nel febbraio successivo l'esercito \"blanco\" cinse d'assedio Montevideo. Nel frattempo il mandato presidenziale di Rivera era giunto al termine ed il congresso, assediato nella capitale uruguaiano nomin\u00f2 come suo successore Joaqu\u00edn Su\u00e1rez. Negli anni successivi comand\u00f2 le truppe dei \"colorados\" nell'interno venendo tuttavia duramente sconfitto da Justo Jos\u00e9 de Urquiza ad India Muerta nel 1845. Dopo questa sconfitta fugg\u00ec in Brasile dove fu incarcerato. \nUna volta riottenuta la libert\u00e0 rientr\u00f2 a Montevideo dove il governo \"della Difesa\", che ancora resisteva assediato a Montevideo, cercava di tenerlo lontano dalle operazioni campali. Nell'aprile 1847 fu protagonista di un colpo di mano che rovesci\u00f2 il comandante della difesa della citt\u00e0 Melchor Pacheco y Obes. Rivera cerc\u00f2 quindi di raggiungere un accordo di pace con Oribe venendo tuttavia sconfessato dal presidente Su\u00e1rez. Successivamente fu duramente sconfitto dalle truppe dei \"blancos\" durante un'incursione nell'interno del paese. Nel dicembre 1847, dopo aver ritentato di raggiungere un nuovo accordo con Oribe, Rivera venne arrestato ed esiliato in Brasile.\nNonostante la fine della guerra civile Rivera continu\u00f2 a vivere esiliato. Nel 1853 un suo colonnello Venancio Flores rovesci\u00f2 il presidente Juan Francisco Gir\u00f3 e nomin\u00f2 un triumvirato che includeva anche Lavalleja e lo stesso Rivera. Di ritorno in patria mor\u00ec a Melo.\nOmaggi.\nIl villaggio frontaliero di Pereira venne ribattezzato Rivera su volont\u00e0 del presidente \"de facto\" Flores."}
{"id": "1236858", "revid": "124123", "url": "https://it.wikipedia.org/wiki?curid=1236858", "title": "Juan Antonio Lavalleja", "text": "Ha fatto parte del Triumvirato di governo assieme a Fructuoso Rivera e Venancio Flores dal 25 settembre 1853 al 22 ottobre 1853."}
{"id": "1236867", "revid": "474175", "url": "https://it.wikipedia.org/wiki?curid=1236867", "title": "Partito Giustizialista", "text": "Il Partito Giustizialista (, PJ) \u00e8 un partito politico di orientamento peronista e populista dell'Argentina, fondato nel 1947 da Juan Domingo Per\u00f3n come Partito Peronista. Assunse l'attuale denominazione nel 1964.\nPer gran parte del XX secolo \u00e8 stato assieme all'Unione Civica Radicale uno dei principali partiti politici argentini creando una sorta di bipartitismo. L'ideologia del partito \u00e8 il justicialismo (giustizialismo). I governi peronisti vennero travolti per ben due volte da golpe di militari e il partito venne messo al bando per ben due volte dai militari. Il giustizialismo vinse la Presidenza della Nazione Argentina: Juan Domingo Per\u00f3n (1946 e 1952), H\u00e9ctor Jos\u00e9 C\u00e1mpora (1973), Juan Domingo Per\u00f3n (nuovamente nel 1973), Carlos Menem (1989 e 1995), N\u00e9stor Carlos Kirchner (2003) e Cristina Fern\u00e1ndez de Kirchner (2007 e 2011).\nNel 2003 il partito subisce una scissione: la sinistra del partito si riunisce assieme ad altri movimenti socialisti e socialdemocratici nella fazione e coalizione \"Frente para la Victoria\" di N\u00e9stor Kirchner e di sua moglie Cristina Fern\u00e1ndez, altri esponenti pi\u00f9 a destra danno vita a Proposta Repubblicana e Fronte Giustizialista.\nStoria.\nIl \"Grupo de Oficiales Unidos\".\nPrecedente storico del PJ pu\u00f2 essere considerato il GOU (Grupo de Oficiales Unidos), fondato nel 1943. Tra i fondatori del GOU vi furono Miguel A. Montes, Urbano de la Vega e lo stesso Per\u00f3n. Gli obiettivi di questo gruppo di militari era: \nIl GOU ebbe parte attiva nell'organizzazione del colpo di Stato militare del 1943.\nLe due presidenze Per\u00f3n.\nIl generale Per\u00f3n nel gennaio 1944 era divenuto segretario al Departamento Nacional del Trabajo (ministro del lavoro),e in questa veste ottenne larghissimo appoggio dai sindacati operai, da lui favoriti con una vasta politica di concessioni. Quando fu arrestato nell'ottobre 1945 ci fu in suo sostegno al cosiddetta \u201cmarcia dei descamisados\". Fond\u00f2, con il sostegno dei sindacati il \"Partido Laborista\".\nIl sostegno popolare port\u00f2 Per\u00f3n a essere eletto presidente dell'Argentina nel febbraio 1946, con il sostegno anche dei sindacati e della Chiesa cattolica. Per\u00f3n era appoggiato dal Partito Laburista, da Luis Gayguidato dell'Unione Sindacale Argentina, dall'Unione Civica Radicale Giunta Rinnovatrice - composta da esponenti dell'UCR vicini a Per\u00f3n - e dal Partito Indipendente, conservatori. \nNel novembre 1946, dal Partido Laborista, Peron fond\u00f2 il \"Partito Unico della Rivoluzione\" che fu chiamato dal gennaio 1947 Partito Peronista. Nel dicembre 1947 si tenne il primo congresso nazionale del partito.\nIl Partito Indipendente entr\u00f2 presto, a far parte del Partito Peronista. \nLa moglie Evita fu la promotrice il 26 luglio del 1949 della fondazione del Partito Peronista Femminile. Per\u00f3n persegu\u00ec una politica sociale a sostegno della classe operaia. Espanse il numero di lavoratori iscritti al sindacato e contribu\u00ec a rafforzare la Confederazione Generale del Lavoro (CGT). Defin\u00ec questa come la \u00abterza posizione\u00bb tra il capitalismo e il comunismo, essendo dichiaratamente anti-americano e anti-britannico da un lato e anticomunista dall'altro. Per\u00f3n spinse molto anche verso l'industrializzazione del paese;\nNel 1952 Per\u00f3n ottenne la rielezione alla presidenza, ma venne criticato, sia dai sindacati sia dalla Chiesa, per le limitazioni alla libert\u00e0 di espressione, in particolare degli intellettuali che criticavano la difficile situazione economica. Nel 1955 Per\u00f3n fu costretto da un colpo di Stato militare autodefinitosi \"Revolucion Libertadora\" ad abbandonare l'Argentina e il partito venne bandito dalla vita politica argentina. Per\u00f3n continu\u00f2 a guidare il movimento peronista dall'esilio in Spagna.\nNel 1964 Per\u00f3n ordin\u00f2 la creazione di un nuovo partito, chiamandolo per la prima volta \"Partido Justicialista\".\nSolo nelle presidenziali del 1973 furono riammessi i peronisti, per la prima volta con la lista del partito giustizialista, ma non Peron. Il 13 marzo fu cos\u00ec eletto H\u00e9ctor Jos\u00e9 C\u00e1mpora che revoc\u00f2 il bando per il \"generalisimo\" e si dimise convocando nuove elezioni. Peron ritorn\u00f2 dall'esilio in Spagna e in giugno venne rieletto presidente. L'anno successivo, per\u00f2, mor\u00ec e venne sostituito dalla moglie Isabel, che era stata eletta vicepresidente. Nel 1976, Isabel venne deposta da un colpo di Stato militare. I militari governarono il paese fino al 1983, quando si ritorn\u00f2 alla democrazia.\nIl dopo-dittatura.\nAlle elezioni del 1983 il PJ venne battuto dall'Unione Civica Radicale, un partito liberale di centro-sinistra, e Ra\u00fal Alfons\u00edn divenne il nuovo Presidente.\nNel 1989 Carlos Menem, \"leader\" giustizialista, venne eletto presidente. Dopo una modifica della costituzione, che impediva la rielezione, Menem ottenne un secondo mandato. Menem guid\u00f2 l'Argentina fino al 1999, si fece portatore di una politica neo-liberista, che allontan\u00f2 il PJ dalle tradizionali posizioni di centro populista e solidarista.\nAlle politiche del 1999 il PJ fu battuto dall'\"Alleanza per il Lavoro, la Giustizia e l'Educazione\", composta dall'UCR e dal Frepaso, composto a sua volta da socialdemocratici, democristiani e peronisti di sinistra, che avevano abbandonato il PJ in polemica con la linea liberista di Menem. L'Alleanza ottenne anche la vittoria del proprio candidato alle presidenziali, Fernando de la R\u00faa. De la Rua, per\u00f2, fu costretto a dimettersi nel 2001, a causa delle manifestazioni popolari per la difficile situazione economica. Alle elezioni parlamentari del 2001 il PJ torn\u00f2, cos\u00ec, alla guida del paese, ma non fu in grado di assicurare al paese un presidente stabile, se ne alternarono 4 in 4 anni (Ram\u00f3n Puerta, Adolfo Rodriguez Saa, Camano, Eduardo Duhalde), tutti di nomina parlamentare.\nLa fine dell'unit\u00e0 peronista.\nAlle elezioni presidenziali del 2003, il PJ non present\u00f2 alcun candidato ufficiale alla presidenza della Nazione. Vi furono, per\u00f2, ben tre peronisti a contendersi la presidenza: Menem, Rodr\u00edguez Sa\u00e1, N\u00e9stor Kirchner, peronista di sinistra, sostenuto dal Fronte per la Vittoria. Menem e Kirchner andarono al secondo turno e quest'ultimo risult\u00f2 vincitore, dopo il ritiro di Menem al ballottaggio. Alle legislative del 2005, il PJ ottenne alla Camera appena il 6,75 dei voti ed elesse 9 deputati. Il deludente risultato fu dovuto alla presenza di altre due formazioni politiche entrambe \"giustizialiste\": il Fronte per la Vittoria, giustizialisti di sinistra, di Kirchner (29,9%) e il Fronte Giustizialista, centro-destra, di Duhalde e Rodr\u00edguez Sa\u00e1 (3,9%).\nSituazione attuale.\nL'ex presidente N\u00e9stor Carlos Kirchner \u00e8 stato presidente del partito fino al 2010. Tra le prime proposte di Kirchner come presidente del PJ \u00e8 la fuoriuscita del partito dall'Internazionale Democratica Centrista e l'ingresso nell'Internazionale Socialista che ha come scopo di integrare il PJ all'interno del Socialismo dell'America Latina. Il progetto \u00e8 in fase di trattativa ed \u00e8 stato accolto favorevolmente da numerosi peronisti e dai dirigenti di numerosi partiti socialisti latino-americani. A seguito della sconfitta nel distretto della provincia di Buenos Aires alle elezioni parlamentari del 2009 Kirchner lascia la presidenza del partito ed \u00e8 sostituito dal suo braccio destro Daniel Scioli.\nLa morte di Kirchner nel 2010 ha indebolito la sua corrente (Kirknherismo o peronismo \"K\") a favore delle altre tendenze.\nIn vista delle elezioni presidenziali del 2011, le fratture all'interno del partito indicano una definitiva divisione con il peronismo \"K\" (nel \"Fronte della Vittoria\" che candideranno la presidentessa uscente, Cristina Kirknher che \u00e8 stata rieletta, e il \"Peronismo federal\", all'opposizione, che negli anni ha raccolto le principali forze dissidenti, da Eduardo Duhalde ai fratelli Adolfo e Alberto Rodr\u00edguez Sa\u00e1, oltre a Juan Carlos Romero, Felipe Sol\u00e1 e Francisco de Narvaez. A questa fazione \u00e8 anche molto vicino Carlos Reutemann che, lasciato il partito, ha fondato nel 2009 un movimento locale Santa F\u00e9 Federal col quale \u00e8 stato eletto nuovamente senatore.\nIdeologia.\n\u00c8 alquanto difficile definire la posizione ideologica del PJ, Il PJ \u00e8 il tipico partito nato per sostenere le politiche di un leader e, quindi, molto legato alle sorti dello stesso. Col tempo il PJ \u00e8 finito per essere un contenitore riempito di contenuti diversi a seconda del leader di riferimento. Il PJ pu\u00f2, pertanto, essere definito un partito populista. Oggi \u00e8 un partito di centro-sinistra con tendenze socialiste e socialdemocratiche ed \u00e8 molto vicino alle posizioni del Partito Socialista del Cile, al Partito Socialista Unito del Venezuela di Hugo Ch\u00e1vez, al Partito dei Lavoratori di Lula.\nCi\u00f2 emerge anche dal modo in cui si definisce il PJ stesso: \nIl manifesto peronista del 1950.\nI 20 punti del \"Manifesto del Partido justicialista\" furono enunziati nel 1950 da Per\u00f3n. \nLo straordinario \"eclettismo\" del movimento peronista.\nIl PJ dalla propria fondazione al 1983 si caratterizz\u00f2 per un partito populista, legato molto alla figura del proprio leader fondatore. Il PJ raccoglieva forze politiche molto diverse, basti pensare al Movimento Peronista Montonero, un gruppo paramilitare di giovani estremisti di sinistra, cacciati poi da Per\u00f3n nel 1974, e all'Alleanza Anticomunista Argentina (la Tripla A), movimento paramilitare di estrema destra vicino ai movimenti neofascisti italiani e ai gruppi franchisti spagnoli."}
{"id": "1236872", "revid": "767487", "url": "https://it.wikipedia.org/wiki?curid=1236872", "title": "Pedro Varela", "text": "\u00c8 stato presidente dell'Uruguay dal 15 febbraio al 1\u00ba marzo 1868 e dal 22 gennaio 1875 al 10 marzo 1876."}
{"id": "1236875", "revid": "767487", "url": "https://it.wikipedia.org/wiki?curid=1236875", "title": "Simeon Bekbulatovi\u010d", "text": "Nel 1574, nel periodo dell'Opri\u010dnina, Ivan IV lascia Mosca dopo aver fatto giustiziare numerosi boiardi e si ritira nel suo palazzo ad Aleksandrov, nominando Simeon Bekbulatovi\u010d sovrano della Moscovia. Due anni dopo si riprende il titolo e nomina Simeon signore di Tver' e Tor\u017eok, dandogli in sposa sua cugina.\nNel 1598, il nuovo zar di Russia Boris Godunov lo caccia da corte, mentre nel 1606 lo zar Falso Dimitri lo esilia nel monastero di Kirillo-Beloserskij, dove muore nel 1616."}
{"id": "1236876", "revid": "124123", "url": "https://it.wikipedia.org/wiki?curid=1236876", "title": "Lorenzo Batlle", "text": "\u00c8 stato Presidente dell'Uruguay dal 1\u00ba marzo 1868 al 1\u00ba marzo 1872."}
{"id": "1236879", "revid": "125825984", "url": "https://it.wikipedia.org/wiki?curid=1236879", "title": "Ko\u0161arka\u0161ki klub Cibona", "text": "Il Ko\u0161arka\u0161ki Klub Cibona (conosciuto anche come \"Cibona Zagreb\") \u00e8 una squadra di pallacanestro con sede a Zagabria.\nCompete nell'A1 Liga croata e nella ABA Liga, inoltre \u00e8 un abituale partecipante dell'eurolega. I suoi colori sono il bianco e il blu. Gioca al Dra\u017een Petrovi\u0107 Basketball Hall.\nIl Cibona \u00e8 la squadra pi\u00f9 importante della Croazia, fondato nel 1946 ha pi\u00f9 volte cambiato denominazione, nato come \"Sloboda\" nel tempo ha preso i nomi di \"SD Zagabria\", \"Vihor\", \"Polet\" e \"Lokomotiva\", nel 1976 ha assunto il nome attuale.\nQuell'anno, quattro industrie alimentari (Kra\u0161, Franck, Badel e Vo\u0107e) supportarono la nuova squadra che assunse il nome di Cibona proprio in onore degli sponsor: infatti deriva dal latino \"cibus bonus\", cio\u00e8 cibo buono.\nRoster 2021-2022.\n\"Aggiornato al 25 novembre 2021.\""}
{"id": "1236880", "revid": "1305772", "url": "https://it.wikipedia.org/wiki?curid=1236880", "title": "Marea (disambigua)", "text": ""}
{"id": "1236886", "revid": "287204", "url": "https://it.wikipedia.org/wiki?curid=1236886", "title": "Tom\u00e1s Gomensoro", "text": "\u00c8 stato presidente dell'Uruguay dal 1\u00ba marzo 1872 al 1\u00ba marzo 1873."}
{"id": "1236887", "revid": "297745", "url": "https://it.wikipedia.org/wiki?curid=1236887", "title": "Cagnola (Cartura)", "text": ""}
{"id": "1236889", "revid": "340520", "url": "https://it.wikipedia.org/wiki?curid=1236889", "title": "Psy-trance", "text": "La psychedelic trance, meglio nota come psy-trance, nasce come discendente della trance, e spesso nel parlato comune viene sovrapposta, erroneamente, alla goa, di cui \u00e8 storicamente un'evoluzione e da cui si distingue per il passo pi\u00f9 veloce. Il design dei suoni presenti nel genere viene basato sulla percezione psichedelica a livello uditivo. \nDescrizione.\nLa Goa nasce in India, nei primi anni '80, dall'ibridazione, per mano dei fratelli Disko, poi seguiti da altri come Raja Ram o Goa Gil, delle basi della nascente elettronica europea \u2013 Kraftwerk su tutti \u2013 con le sonorit\u00e0 del rock psichedelico, fin l\u00ec il principale genere suonato ai party in spiaggia.\nTale musica delle origini \u00e8 nota come goatrance, un genere a cui anche l'Italia ha dato un impulso importante con i progetti Etnica e Pleiadians di Begotti, Lanfranconi, Paterno &amp; Rizzo. La goatrance si \u00e8 evoluta nella moderna psytrance col passaggio dall'uso delle vecchie bass line synth come la Roland TB-303 ai moderni strumenti di produzione digitale.\nAssestatasi su un ritmo tra i 140 e 150 BPM, si divide in progressive, pi\u00f9 lenta e concentrata sulla melodia; full-on, pi\u00f9 ballabile e allegra, e darkpsy, pi\u00f9 veloce e oscura, a sua volta divisa in sottogeneri come la forest, pi\u00f9 ricorsiva e \u2018\u2018organica\u2019\u2019, e la hi-tech, ancora pi\u00f9 rapida e aggressiva.\nLa psytrance (diminutivo di \"psychedelic trance\"), come del resto la goa, viene solitamente suonata e ballata in festival specifici, rave party (In-Outdoor), o trasmessa da radio online. Tradizionalmente, rave di questo tipo vengono organizzati in boschi o altri luoghi all'aperto, sebbene nei paesi europei durante l'inverno siano diffusi anche gli eventi indoor.\nLa psytrance \u00e8 uno dei generi elettronici maggiormente tecnici. Si suona con l'utilizzo di \"groove box\" e \"kaoss pad\" ma l'uso del computer di norma \u00e8 obbligatorio. Si basa infatti su tutta una serie di linee melodiche e ritmiche composte da rumori ed effetti che non sempre i sintetizzatori hardware (ed il musicista stesso) riescono a gestire su una scena live. La parte emozionale di questa musica \u00e8 data tutta da queste idee ritmo-melodiche, mentre la linea di basso (detto basso-treno per la sua tipica terzina in sedicesimi) crea un tappeto consistente di suono su cui la melodia pu\u00f2 intrecciarsi. La cassa \u00e8 dritta (quattro colpi sui 4/4).\nIl Boom festival in Portogallo, l'Ozora in Ungheria e il MoDem in Croazia sono i principali festival mondiali dove poter ascoltare e ballare psychedelic trance. In Italia si distinguono il \"WAO Festival\", l'ATLAS Gathering. e il 7 Chakras."}
{"id": "1236890", "revid": "325224", "url": "https://it.wikipedia.org/wiki?curid=1236890", "title": "Jos\u00e9 Eugenio Ellauri", "text": "\u00c8 stato Presidente dell'Uruguay dal 1\u00ba marzo 1873 al 22 gennaio 1875."}
{"id": "1236891", "revid": "1310927", "url": "https://it.wikipedia.org/wiki?curid=1236891", "title": "Profesionalen Futbolen Klub \u010cerno More Varna", "text": "Il Profesionalen Futbolen Klub \u010cerno More Varna, abbreviato in PFK \u010cerno More Varna (bul. \u041f\u0424\u041a \u0427\u0435\u0440\u043d\u043e \u043c\u043e\u0440\u0435 \u0412\u0430\u0440\u043d\u0430, \"Club Calcistico Mar Nero Varna\"), \u00e8 una societ\u00e0 calcistica bulgara con sede nella citt\u00e0 di Varna. Milita nella P\u0103rva liga, la massima serie del campionato bulgaro di calcio.\nFondata nel 1913 come \"TSD Reka Ti\u010da\", nella sua storia il club ha vinto il campionato bulgaro per quattro volte e in tre circostanze si \u00e8 classificato terzo, anche se il Vladislav vinse il campionato bulgaro in tre occasioni e il Ti\u010da in una. Nella stagione 2014-2015 il club, battendo in finale il Levski Sofia, si \u00e8 aggiudicato la Coppa di Bulgaria, competizione in cui conta anche due finali perse.\nStoria.\nSituazione precedente.\nil 3 marzo 1913 viene fondata a Varna l'associazione sportiva Galata, pi\u00f9 tardi rinominata Reka Ti\u010da. Qualche anno pi\u00f9 tardi la squadra si unisce allo Sportist, fino da essere rinominato Sports Club Ti\u010da, e a scegliere come colori sociali il rosso e il bianco. Il club ottiene due secondi posto in campionato a met\u00e0 degli anni trenta, fino alla vittoria nella stagione 1937-1938.\nIl 3 aprile 1916 viene fondato il Vladislav Varna, inizialmente chiamato \"Sport Club Napred\", avente come colori sociali il verde e il bianco. La squadra vince i primi due campionati nazionali nel 1925 e nel 1926. Dopo due secondi posti torna alla vittoria nel 1934. Successivamente conquista altri due secondi posto.\nDalla nascita del club.\nIl club \u00e8 fondato nel 1945 come \"TV-45\" dalla fusione di \"FC Vladislav\" e \"SK Ti\u010da\", nome successivamente mutato in TVP-45 dopo l'ingresso del Primorec nell'unione. Nei primi tre campionati a cui partecipa, svolti nel formato di coppa, viene eliminato nei quarti di finale. Successivamente, in seguito alla riorganizzazione del campionato nazionale, il club disputa il campionato di seconda divisione fino al 1951, quando \u00e8 nuovamente promosso: nella stagione 1952 si classifica settimo in massima divisione, mentre la stagione successiva ottiene un buon terzo posto. Retrocede in seconda divisione al termine del campionato 1955, lo stesso accade nel campionato 1958-1959, ma in entrambi i casi \u00e8 subito promosso. Nel 1959 il club si fonde con il \"\u010cerno More\", club di seconda divisione, assumendo l'attuale denominazione.\nIl \u010cerno More trascorre tutti gli anni sessanta e buona parte degli anni settanta in prima divisione, ottenendo come massimo risultato il quarto posto conquistato ottenuto nel campionato 1968-1969, e venendo retrocesso solo al termine della stagione 1975-1976. La riconquista della promozione \u00e8 anche in questo caso immediata. La squadra rimane nel campionato maggiore fino alla met\u00e0 degli anni ottanta. Gli anni novanta non sono un buon decennio per il club, che torna in prima divisione solo all'inizio degli anni duemila.\nNel 2006 il \u010cerno More giunge per la prima volta in finale di Coppa di Bulgaria, nella quale viene sconfitto per 3-1 dal CSKA Sofia. Nel luglio 2007, dopo aver eliminato il Makedonija Gjor\u010de Petrov, \u00e8 estromesso dalla Sampdoria dalla Coppa Intertoto con un doppio 1-0. Per la formazione bulgara, allenata da Nikola Spasov, si tratta della prima partecipazione alle coppe europee: prima di allora il \u010cerno More aveva disputato soltanto l'edizione 1982 della Coppa Piano Karl Rappan. Al termine della stessa stagione il club disputa per la seconda volta la finale della coppa nazionale, ma \u00e8 sconfitto per 1-0 dal Liteks Love\u010d. Nella stagione seguente la squadra disputa invece la Coppa UEFA, dalla quale \u00e8 eliminata al terzo turno dallo Stoccarda. Quella stagione si conclude con il terzo posto in campionato: per questo motivo il \u010cerno More Varna partecipa all'Europa League 2009-2010, manifestazione in cui viene eliminata al terzo turno preliminare dal PSV.\nNel 2014-2015 la squadra vince il suo primo trofeo nazionale, aggiudicandosi la Coppa di Bulgaria in finale contro il Levski Sofia dopo aver rimontato l'iniziale svantaggio ed essersi imposta per 2-1.\nOrganico.\nRosa 2021-2022.\n\"Aggiornata al 1\u00ba marzo 2022.\""}
{"id": "1236893", "revid": "131358", "url": "https://it.wikipedia.org/wiki?curid=1236893", "title": "Cherno More Varna", "text": ""}
{"id": "1236896", "revid": "3115", "url": "https://it.wikipedia.org/wiki?curid=1236896", "title": "Lorenzo Latorre", "text": "\u00c8 stato \u201cGovernatore Provvisorio\u201d dell'Uruguay tra il 10 marzo 1876 e il 1\u00ba marzo 1879, quando divenne Presidente costituzionale fino al 15 marzo 1880.\nBiografia.\nLorenzo Latorre nacque a Montevideo il 28 luglio 1844, figlio di un immigrato galiziano, funzionario di dogana.Cominci\u00f2 a lavorare a 14 anni, abbandonando gli studi; a 19 anni, in disaccordo con il padre, si un\u00ec alle forze di Venancio Flores in rivolta contro i \"blancos\".\nEntrato nell'esercito, fece una rapida carriera partecipando con il grado di tenente alla guerra della Triplice Alleanza; nel 1870 partecip\u00f2 alla repressione della rivoluzione tentata da Timoteo Aparicio. Con l'ascesa al potere di Pedro Varela fu nominato Ministro della Guerra. Dopo le dimissioni di quest'ultimo un gruppo di persone appartenenti ai ceti pi\u00f9 elevati gli chiese di prendere il controllo del Governo, ponendo fine al vuoto di potere che aveva gettato il paese in una grave crisi.\nIl suo governo militare, pur con metodi discutibili, acceler\u00f2 l'ammodernamento dell'Uruguay e ristabil\u00ec il ruolo dello stato centrale. La riorganizzazione dell'esercito e l'acquisto dalle societ\u00e0 Mauser e Remington di nuovi fucili gli permisero una netta superiorit\u00e0 nei confronti dei \"caudillos\" locali, ponendo in pratica termine ad un lungo periodo di lotte intestine.\nAnche se fu il suo predecessore, Pedro Varela, a varare una riforma dell'istruzione Lorenzo Latorre la mise in pratica, garantendo un'educazione gratuita, libera e laica; le riforme introdotte per suo impulso riuscirono ad accrescere l'alfabetizzazione della popolazione. Il suo governo favor\u00ec lo sviluppo del sistema di trasporto, con la costruzione di nuove ferrovie; le sue riforme in campo rurale consolidarono il diritto alla propriet\u00e0 privata dei grandi latifondisti e permisero di razionalizzare la riscossione dei tributi. Abol\u00ec inoltre le norme che stabilivano l'obbligo per le persone di colore di servire nell'esercito uruguaiano anche contro la propria volont\u00e0, additandole come contrarie alla parit\u00e0 dei diritti di tutti i cittadini e agli stessi principi democratici ai quali \u00e8 dovere aderire.\nDopo essere stato nominato presidente costituzionale il 1\u00ba marzo 1879, dopo una serie di scontri con altre autorit\u00e0 democratiche, Latorre si dimise dall'incarico il 13 marzo 1880, dopo aver definito \u201cingovernabile\u201d l'Uruguay. Mor\u00ec a Buenos Aires nel 1916."}
{"id": "1236899", "revid": "4711", "url": "https://it.wikipedia.org/wiki?curid=1236899", "title": "Cibona Zagabria", "text": ""}
{"id": "1236900", "revid": "149525", "url": "https://it.wikipedia.org/wiki?curid=1236900", "title": "Suoli soppressivi", "text": ""}
{"id": "1236902", "revid": "124123", "url": "https://it.wikipedia.org/wiki?curid=1236902", "title": "Juan Francisco Gir\u00f3", "text": "\u00c8 stato presidente dell'Uruguay dal 1\u00ba marzo 1852 al 25 settembre 1853."}
{"id": "1236903", "revid": "599013", "url": "https://it.wikipedia.org/wiki?curid=1236903", "title": "Orsoline dell'unione romana", "text": "Le Orsoline dell'Unione Romana (in latino \"Unio Romana Ordinis Sanctae Ursulae\") sono un istituto religioso femminile di diritto pontificio: le suore di questa congregazione pospongono al loro nome la sigla O.S.U. (\"Ordo Sanctae Ursulae\").\nStoria.\nLa Compagnia di Sant'Orsola venne istituita nel 1535 a Brescia da Angela Merici come societ\u00e0 di insegnanti secolari, ma a partire da XVII secolo, in Francia, alcune orsoline iniziarono a condurre vita comune e a emettere voti solenni, trasformandosi in monache.\nTra i principali monasteri di orsoline sorti in Italia, erano quello di Roma, fondato nel 1688 e derivato dalla congregazione di Bordeaux, e quello di Calvi dell'Umbria, eretto nel 1718 dal vescovo di Narni grazie a un lascito testamentario di Demofonte Ferrini: dopo l'unit\u00e0 d'Italia, a causa delle leggi eversive, queste due case si videro private di molti beni e furono costrette alla chiusura dei noviziati interni. Ridotte allo stremo, le orsoline di Roma e Calvi si rivolsero a quelle di Blois, chiedendo di poter inviare in Francia le postulanti italiane per farvi la loro formazione.\nLe norme canoniche non consentivano alle orsoline claustrali, organizzate in case autonome, di compiere il loro noviziato in monasteri diversi da quello di appartenenza, quindi, con l'approvazione di papa Leone XIII, nel 1878 venne decretata l'unione delle case di Blois, Roma e Calvi.\nIntendone i vantaggi, il pontefice espresse l'auspicio che tutti i monasteri dell'ordine fossero riuniti in un unico istituto centralizzato, sottoposto all'autorit\u00e0 di una superiora generale residente a Roma, e tramite il cardinale Vannutelli, con lettera del 29 luglio 1899, scrisse a tutti i vescovi posti al governo di diocesi in cui fossero presenti case autonome di orsoline per invitarli a spingere le monache a costituirsi in unione.\nIl 15 novembre 1900 si riunirono a Roma le delegate di 71 comunit\u00e0, 63 delle quali (il 21 novembre successivo) optarono per l'adesione all'unione: all'unione si aggregarono monasteri presenti in Austria-Ungheria, Brasile, Francia, Germania, Gran Bretagna, India, Italia, Paesi Bassi e Stati Uniti d'America. Papa Leone XIII promulg\u00f2 il decreto di approvazione dell'unione il 17 luglio 1903 e il 17 settembre successivo ne approv\u00f2 le costituzioni.\nUna nuova esortazione ai monasteri di orsoline ancora autonomi ad aderire all'Unione venne rivolta da papa Pio X con il \"motu proprio\" \"Apostolicae Sedis\" del 17 settembre 1905.\nAttivit\u00e0 e diffusione.\nLe Orsoline dell'Unione Romana si dedicano essenzialmente all'istruzione e all'educazione cristiana della giovent\u00f9.\nSono presenti in Europa (Austria, Belgio, Repubblica Ceca, Croazia, Francia, Grecia, Italia, Paesi Bassi, Polonia, Regno Unito, Romania, Slovacchia, Slovenia, Spagna, Ungheria), nelle Americhe (Barbados, Giamaica, Guyana, Messico, Stati Uniti d'America, Venezuela), in Africa (Botswana, Camerun, Senegal, Sudafrica), in Asia (Cina, Filippine, Indonesia, Thailandia) e in Australia; la sede generalizia \u00e8 a Roma.\nAl 31 dicembre 2005, la congregazione contava 2.314 religiose in 259 case."}
{"id": "1236904", "revid": "110236", "url": "https://it.wikipedia.org/wiki?curid=1236904", "title": "Cancogni Manlio", "text": ""}
{"id": "1236913", "revid": "92723", "url": "https://it.wikipedia.org/wiki?curid=1236913", "title": "Coppa UEFA 2007-2008", "text": "La Coppa UEFA 2007-2008 \u00e8 stata la 37\u00aa edizione dell'omonima competizione. \u00c8 stata vinta dallo , che al City of Manchester Stadium di Manchester ha superato i .\nPreliminari.\n1\u00ba turno.\nAndata 19 luglio, ritorno 2 agosto 2007.\n!colspan=\"5\"|Regione settentrionale\n!colspan=\"5\"|Regione centro-orientale\n!colspan=\"5\"|Regione meridionale\n2\u00ba turno.\nAndata 16 agosto, ritorno 30 agosto 2007.\n!colspan=\"5\"|Regione settentrionale\n!colspan=\"5\"|Regione centro-orientale\n!colspan=\"5\"|Regione centro-mediterranea\nTabellone principale.\nPrimo turno.\nAndata 20 settembre, ritorno 4 ottobre 2007.\nFase a gruppi.\nA gironi eliminatori. Qualificate al turno successivo le prime tre squadre.\nFase a eliminazione diretta.\nSedicesimi di finale.\nEliminazione diretta con partite di andata (13 e 14 febbraio) e ritorno (21 febbraio 2008).\nOttavi di finale.\nL'andata si \u00e8 giocata il 6 marzo 2008. Il ritorno il 12 e il 13 marzo 2008.\nQuarti di finale.\nL'andata si \u00e8 giocata il 3 aprile 2008. Il ritorno il 10 aprile 2008.\nSemifinali.\nLe partite di andata si sono disputate il 24 aprile, quelle di ritorno il 1\u00ba maggio 2008."}
{"id": "1236917", "revid": "599013", "url": "https://it.wikipedia.org/wiki?curid=1236917", "title": "Lucas Castrom\u00e1n", "text": "Carriera.\nGli inizi: V\u00e9lez Sarsfield.\nCominci\u00f2 la sua carriera professionale con il V\u00e9lez Sarsfield il 17 febbraio 1998, nella stessa partita in cui debutt\u00f2 Maximiliano Est\u00e9vez. Nel club disput\u00f2 molte partite giocando come centrocampista centrale o centrocampista di fascia (destra e sinistra), con i \"bianco-blu\" Castrom\u00e1n totalizz\u00f2 68 presenze e 5 reti.\nL'arrivo alla Lazio.\nNel mercato invernale della stagione 2000-2001 passa alla Lazio, firmando un contratto che lo lega alla societ\u00e0 biancoceleste fino al 2004. Qui entra nei cuori dei tifosi per un gol decisivo nella partita contro la Roma segnando al 95' minuto di un derby (2-2), mentre i \"giallorossi\" erano in vantaggio per 2-1. Oltre al gol nella stracittadina realizz\u00f2 altre 3 reti nei successivi 2 anni, totalizzando 37 presenze con la maglia delle \"Aquile\".\nLa breve parentesi all'Udinese.\nNell'estate 2003 la Lazio decise di mandarlo in prestito, fu cos\u00ec che pass\u00f2 all'Udinese dove ha militato fino al termine della stagione 2003-2004. Con i \"bianconeri\" friulani totalizz\u00f2 20 presenze e 1 gol, proprio contro la Lazio.\nIl ritorno al V\u00e9lez.\nNell'estate 2004 torn\u00f2 al V\u00e9lez e vinse il torneo di Clausura nel 2005 (titolo che mancava al Velez da ben 8 anni). Con il club argentino realizz\u00f2 38 presenze e 13 reti in 3 anni.\nClub Am\u00e9rica e Boca Juniors.\nNel luglio 2007, dopo divergenze con il tecnico Ricardo Lavolpe, si trasfer\u00ec al Club Am\u00e9rica firmando un accordo per 3 anni, ma alla fine del campionato 2007-2008 Castrom\u00e1n pass\u00f2 in prestito al Boca Juniors con cui gioc\u00f2 la sola partita contro il in cui fu rimpiazzato da Ricardo Noir all'inizio del secondo tempo.\nRacing Avellaneda.\nAlla fine del torneo di Clausura 2008 il club non gli rinnov\u00f2 il contratto; torn\u00f2 dunque al Club Am\u00e9rica, ma sul finire del calciomercato per il campionato di Apertura 2009 trov\u00f2 l'accordo con il Racing Avellaneda, con il quale segn\u00f2 durante quella stagione 2 gol, di cui uno al Boca Juniors. Nel 2010 chiuse col calcio all'et\u00e0 di circa 30 anni."}
{"id": "1236918", "revid": "110157", "url": "https://it.wikipedia.org/wiki?curid=1236918", "title": "Katsutoshi Nekoda", "text": "Giocava nel ruolo di palleggiatore. \u00c8 deceduto nel 1983 per un tumore allo stomaco."}
{"id": "1236922", "revid": "21583", "url": "https://it.wikipedia.org/wiki?curid=1236922", "title": "Turcologia", "text": "La turcologia \u00e8 la disciplina che si occupa di storia, archeologia, antropologia e linguistica delle popolazioni e dei Paesi che parlano lingue turche, come la Turchia e gli Stati del Turkestan.\nStoria.\nLe prime informazioni etnologiche sulle trib\u00f9 turche furono sistematizzate per la prima volta nell'XI secolo dal filologo turco Mahmud al-Kashgari nel \"D\u012bw\u0101n ul-Lughat it-Turk\" (Dizionario di lingua turca). \nDizionari multilingue furono redatti alla fine del XIII secolo per le applicazioni pratiche nel commercio internazionale e nella vita politica: il \"Codex Cumanicus\" (Cumano-persiano-latino-tedesco), il \"Dizionario Armeno-Kipchak\" e il \"Dizionario Russo-Kipchak\".\nDal Medioevo la turcologia fu incentrata intorno agli storici greco-bizantini, gli ambasciatori, i viaggiatori e i geografi.\nNel XV-XVII secolo il soggetto principale della turcologia fu lo studio dell'Impero ottomano, della lingua turca, e delle lingue turche dell'Europa orientale e dell'Asia occidentale.\nNel 1612 fu pubblicata una grammatica da Jerome Megizer, seguita nel 1680 dall'opera in 4 volumi \"Lexicon Turcico-Arabico-Persicum\" di F. Mesgnin-Meninski.\nLa turcologia in Italia.\nGli insegnamenti di turcologia sono impartiti principalmente presso l'Universit\u00e0 degli Studi di Napoli \"L'Orientale\", dove nel 1892 viene affidato a Luigi Bonelli il primo insegnamento di lingua turca, e all'Universit\u00e0 Ca' Foscari di Venezia.\nLa lingua e la Letteratura turca sono insegnate anche in altre universit\u00e0: Firenze, Lecce e fino a qualche anno fa anche a Roma. Tali corsi fanno parte del settore disciplinare \"L-OR/13 - Armenistica, caucasologia, mongolistica e turcologia\".\nNel dicembre 2013 presso l'Universit\u00e0 L'Orientale di Napoli si \u00e8 svolto il I Convegno di Turcologia italiana intitolato \"La turcologia italiana: continuit\u00e0 e nuove prospettive di ricerca\" ideato e organizzato da Lea Nocera a cui nel giugno 2016 \u00e8 seguito il II Convegno di Turcologia svoltosi a Firenze e coordinato da Ay\u015fe Sara\u00e7gil.\nPossono esseri considerati fondatori della turcologia italiana moderna: Luigi Bonelli, Ettore Rossi, sulle cui tracce si mossero con sicura esperienza Alessio Bombaci, Aldo Gallotta e As\u0131m Tan\u0131\u015f. A Ettore Rossi si deve la prima grammatica di lingua turca: il \"Manuale di lingua turca\", in 2 volumi (Roma, Istituto per l'Oriente, 1939 e succ. rist.); ad Alessio Bombaci un importante volume di storia della letteratura turca; e ad As\u0131m Tan\u0131\u015f il primo, e per ora unico, grande dizionario didattico italiano-turco/turco-italiano.\nGrandi meriti per i loro studi vanno riconosciuti ad Aldo Gallotta, Ugo Marazzi e Giacomo E. Carretto, oltre a Michele Bernardini che, sebbene sia formalmente un iranista, ha garantito importanti contributi al settore. \nAttualmente presso le universit\u00e0 italiane nell'ambito disciplinare della turcologia sono incardinati i seguenti docenti: Giampiero Bellingeri, Ay\u015fe Sara\u00e7gil, Matthias Kappler, Vera Costantini, Lea Nocera, Rosita D'Amora."}
{"id": "1236927", "revid": "406204", "url": "https://it.wikipedia.org/wiki?curid=1236927", "title": "Eugenio Tanzi", "text": " \nTra i pi\u00f9 influenti del panorama nazionale a cavallo tra XIX e XX secolo, studi\u00f2 medicina prima a Padova e poi a Graz.\nBiografia.\nEssendogli impedito, per via dei suoi sentimenti patriottici italiani, di esercitare la professione a Trieste (sua citt\u00e0 natale), Tanzi inizia le sue esperienze psichiatriche a Reggio Emilia, sotto la guida del neurologo e psichiatra bolognese Augusto Tamburini. Si forma alla sua scuola, che unisce competenze organizzative e scientifiche, e porta avanti un approccio biologicista.\nProfessore di psichiatria a Cagliari nel 1893, nel 1895 prende il posto del maestro come professore di Psichiatria a Firenze, dove rester\u00e0 fino alla conclusione della sua carriera e dove avvia una serie di ricerche sperimentali di ambito neurologico e neuropsicologico. Da Firenze sostiene, tra i primi in Europa, la Teoria del neurone di Santiago Ram\u00f3n y Cajal, destinata ad avere un ruolo fondamentale nello sviluppo delle neuroscienze. Nello stesso periodo diviene anche Sovraintendente del Manicomio di San Salvi.\nNel 1896, assieme ad Augusto Tamburini e a Enrico Morselli, fonda la \"Rivista di Patologia Nervosa e Mentale\" (RPNM), una delle principali riviste scientifiche italiane di neuropsichiatria.\nTra i suoi scritti pi\u00f9 noti quello pubblicato con Gaetano Riva sulla paranoia (1884). Nel 1904, con il suo ex-allievo Ernesto Lugaro, pubblica l'imponente \"Trattato delle malattie mentali\", in due volumi; il \"Tanzi-Lugaro\" divenne il testo di riferimento fondamentale per la psichiatria italiana per i primi due decenni del secolo, lasciando un'influenza a lungo termine nell'area della psicopatologia e della clinica psichiatrica .\nNel 1907, ormai considerato uno dei pi\u00f9 noti psichiatri italiani, diviene segretario generale della \"Societ\u00e0 Italiana di Neurologia\" ed \u00e8 iniziato in Massoneria nella Loggia \"Universo\" di Roma.\nNel 1929, assieme ai due Premi Nobel Charles Scott Sherrington e Ivan Pavlov, viene nominato membro onorario del Royal College of Psychiatry.\nMuore poco prima dei settantotto anni, a Sal\u00f2, nel 1934."}
{"id": "1236929", "revid": "767487", "url": "https://it.wikipedia.org/wiki?curid=1236929", "title": "Luis Lamas", "text": "\u00c8 stato Presidente dell'Uruguay dal 29 agosto al 10 settembre 1855."}
{"id": "1236930", "revid": "1833487", "url": "https://it.wikipedia.org/wiki?curid=1236930", "title": "B\u0103l\u021bi", "text": "B\u0103l\u021bi (pronuncia ), in russo: \u0411\u0435\u043b\u044c\u0446\u044b \"Beltsy\", in polacco: \"Bielce\", in ucraino: \u0411\u0454\u043b\u044c\u0446\u0456 \"Bielci\", in yiddish: \u05d1\u05e2\u05dc\u05e5 \"Belts\") \u00e8 una citt\u00e0 della Moldavia, la terza del Paese per popolazione dopo Chi\u0219in\u0103u e Tiraspol con 127.651 abitanti al censimento 2004\nB\u0103l\u021bi \u00e8 il principale centro industriale, culturale, commerciale nonch\u00e9 hub di trasporti per tutto il nord della Moldavia, tanto da essere spesso identificata come \"la capitale del Nord\". All'epoca dell'Impero russo (1812-1917), e, in seguito, durante l'epoca sovietica (1940-1990) il nome era spesso trascritto come Beltsy, derivato dalla forma russa \"\u0411\u044d\u043b\u0446\u044c\".\nGeografia fisica.\nTerritorio.\nLa citt\u00e0 \u00e8 situata nella parte settentrionale della Moldavia, 135\u00a0km a nord di Chi\u0219in\u0103u e sulle rive del fiume R\u0103ut, un affluente del Nistro, al centro di un'area collinare in passato coperta di foreste.\nB\u0103l\u021bi ha un territorio comprendente tre colline e due piccole valli. Come in tutto il nord della Moldavia la terra \u00e8 molto fertile, con presenza in netta prevalenza della cosiddetta \"terra nera\", ideale per gli utilizzi agricoli. Il potenziale agricolo, d'altra parte, rappresenta una delle risorse pi\u00f9 importanti del Paese. Inoltre, sempre nei pressi di B\u0103l\u021bi, vi sono cave di materiali utilizzati nell'industria edile.\nI fiumi R\u0103u\u021bel, Cop\u0103ceanca e Fl\u0103m\u00e2nd\u0103 attraversano il territorio del comune e sfociano tutti nel R\u0103ut. Vi sono anche parecchi piccoli laghi: lago di Citt\u00e0, lago Komsolskoe, lago Kirpichnoe e lago Str\u00e2mba.\nIl territorio comunale ha una superficie di 78,0\u00a0km\u00b2, di cui 41,42\u00a0km\u00b2 sono attribuibili al capoluogo, 9,81\u00a0km\u00b2 al villaggio di Elizaveta (un sobborgo orientale), e 26,77\u00a0km\u00b2 al villaggio di Sadovoe (un sobborgo nordoccidentale). Di questa superficie, una parte importante (20,11\u00a0km\u00b2) \u00e8 occupata da terreno agricolo.\nAlcune localit\u00e0 della periferia recano traccia di differenti influenze occorse nei vari periodi storici da questa citt\u00e0, presentando dunque sia nomi russi che rumeni: Centru, P\u0103m\u00e2nteni, Slobozia, Molodova, B\u0103l\u021bii Noi, Podul Chi\u0219in\u0103ului, \u021aigania, Berestecico, Teioasa, Soroca. Alcune localit\u00e0 sono conosciute con i nomi assunti nel periodo sovietico: sesto distretto, ottavo distretto, nono distretto. Altri sobborghi sono quelli di Microraion III e Dacia, che colloquialmente \u00e8 denominato BAM, in riferimento alla Ferrovia Bajkal-Amur, \u0411\u0410\u041c in russo.\nClima.\nIl massimo assoluto della temperatura registrato nella citt\u00e0 \u00e8 38\u00a0\u00b0C, il minimo assoluto -32\u00a0\u00b0C. Ci sono 350 - 450 millimetri di pioggia annuale, principalmente durante l'estate e l'autunno. I venti provengono generalmente da nord-est o da nord-ovest con velocit\u00e0 di circa 2\u20135\u00a0m/s.\nToponimo.\nLa parola B\u0103l\u021bi (in rumeno, al singolare \u201c\"balt\u0103\"\") \u00e8 traducibile letteralmente come \"pozzanghere\". Si pensa che la citt\u00e0 sia stata chiamata cos\u00ec perch\u00e9 costruita in un'area umida.\nAraldica.\nLo stemma e l'attuale bandiera di B\u0103l\u021bi, sono stati elaborati da Silviu Tabac della Commissione Nazionale per l'Araldica, e sono stati adottati nell'aprile 2006 dal consiglio comunale.\nStemma.\nL'elemento principale del blasone \u00e8 uno scudo con dodici bande orizzontali alternate in argentato e blu. L'argento simboleggia l'acqua, il colore blu la terra. La combinazione di questi due colori simboleggia il nome moldavo della citt\u00e0, (\"le pozzanghere\") dunque l'acqua e la terra.\nSi vede sullo scudo un arciere in armatura moldava dell'epoca di \u0218tefan cel Mare. Gli abiti dell'arciere sono rossi, mentre l'attrezzatura militare \u00e8 dorata. Questo soggetto \u00e8 stato preso dal blasone della regione di B\u0103l\u021bi, nel quale simboleggiava, secondo i documenti ufficiali, \"la vecchia guardia militare ed i combattimenti in questa regione della Moldavia\".\nSopra lo scudo vi \u00e8 una corona argentata costituita da un muro di una fortezza con sette merlature. Questo numero \u00e8 lo stesso riservato a due sole altre localit\u00e0 della Moldavia: Chi\u0219in\u0103u e Tiraspol. Tutte le altre citt\u00e0 hanno diritto a sole tre o cinque merlature.\nLo scudo \u00e8 sostenuto da due cavalli rampanti argentati. Il cavallo \u00e8 un vecchio simbolo di questa citt\u00e0, nota per le sue antiche fiere equine. Il primo blasone di B\u0103l\u021bi (1826) era uno scudo con la testa di un cavallo. Sotto allo scudo \u00e8 posta una banda con il motto in latino \u00abCEDANT ARMA TOGAE\u00bb (\"che le armi cedano il posto alle toghe\").\nBandiera.\nLa bandiera \u00e8 una combinazione di due bande orizzontali di due colori: argentata (superiore) e blu (inferiore). L'elemento principale si trova al centro della bandiera - lo scudo dello stemma cittadino con l'arciere nel mezzo.\nAltri simboli.\nNei medioevo, l'arciere descritto era presente nello stemma della regione. Nel XIX secolo, lo stemma cittadino era rappresentato da una testa di cavallo. All'inizio del XX secolo, uno scudo con l'arciere, in piedi su una collina, con il sole e tre aste di giunco ha formato lo stemma della contea di B\u0103l\u021bi, mentre questi, con l'aggiunta dei cavalli rampanti costituivano lo stemma della citt\u00e0 propriamente detta.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nSport.\nCalcio.\nLa squadra principale della citt\u00e0 \u00e8 il Olimpia B\u0103l\u021bi."}
{"id": "1236931", "revid": "123446103", "url": "https://it.wikipedia.org/wiki?curid=1236931", "title": "Clarence Anglin", "text": "Biografia.\nSettimo di tredici fratelli, nacque a Donalsonville, Georgia, nel 1931; pochi anni pi\u00f9 tardi, si spost\u00f2 con la famiglia a Ruskin in Florida. Apparteneva a una famiglia di coltivatori dove anch'egli cominci\u00f2 a lavorare fin da bambino. Dagli anni cinquanta, inizi\u00f2 per\u00f2 a rapinare banche insieme ai fratelli e venne arrestato nel 1956. I tre furono mandati prima alla Florida State Prison, poi al penitenziario di Atlanta (dove conobbe Allen West e Frank Morris) e poi ancora al penitenziario di Leavenworth; infine fu mandato ad Alcatraz insieme al fratello John dopo che vennero scoperti in un tentativo di fuga con Frank Morris ad Atlanta. John arriv\u00f2 ad Alcatraz il 21 ottobre 1960 come detenuto n. AZ1476, Clarence arriv\u00f2 invece il 10 gennaio 1961 come detenuto n. AZ1435. Nel settembre 1961, i fratelli Anglin, Morris e West cominciarono ad elaborare un tentativo di fuga.\nLa fuga ebbe luogo luned\u00ec 11 giugno 1962. I tre, senza West, scomparvero e da allora l'FBI ha continuato a dare loro la caccia per 17 anni, anche se \u00e8 possibile che siano annegati nella baia di San Francisco. Venne ipotizzato che gli Anglin abbiano inviato alcune cartoline e foto ai familiari dal Sud America, dove si sarebbero rifugiati e per questo sono ancora ricercati dalla Polizia Federale.\nA sostegno di questa ipotesi \u00e8 stata eseguita successivamente un'indagine dall'ex U.S. Marshal Art Roderick insieme ai fratelli Widner, nipoti degli evasi. La conclusione \u00e8 che \u00e8 possibile che i due siano riusciti a fuggire legandosi al traghetto che da Alcatraz portava a San Francisco e successivamente usufruendo di una barca portata da un possibile complice esterno. Gli Anglin sarebbero successivamente fuggiti in Sud America, pi\u00f9 precisamente in Brasile e il tutto sarebbe provato da una foto e dalla testimonianza di un tale Fred Brizzi, amico d'infanzia dei fratelli, che dice di averli incontrati in Brasile nel 1975 (anno in cui \u00e8 stata scattata la presunta foto dei due), durante un viaggio per lo spaccio di stupefacenti per cui sar\u00e0 poi arrestato. Se fossero ancora vivi oggi potrebbero ancora essere arrestati, in quanto l'FBI non ha emanato alcun documento che li scagioni, n\u00e9 loro hanno compiuto 99 anni, et\u00e0 per la quale, negli Stati Uniti, non si pu\u00f2 pi\u00f9 essere reclusi per reati. Secondo una lettera scritta presumibilmente dal fratello John nel 2013, Clarence sarebbe morto nel 2011.\nNella cultura di massa.\nClarence Anglin fu interpretato nel film \"Fuga da Alcatraz\" del 1979 da Jack Thibeau."}
{"id": "1236932", "revid": "1023546", "url": "https://it.wikipedia.org/wiki?curid=1236932", "title": "Armenistica", "text": "L'armenistica \u00e8 la disciplina che si occupa dello studio della storia, della lingua, della filologia, della letteratura e in generale della cultura del popolo armeno.\nStoria.\nL'iniziatore della disciplina pu\u00f2 essere considerato Mechitar di Sebaste, fondatore dell'Ordine mechitarista nel XVIII secolo. Un altro precursore vissuto nello stesso secolo fu Mathurin Veyssi\u00e8re de La Croze, dapprima monaco a Saint-Germain-des-Pr\u00e9s e poi, convertitosi al protestantesimo, bibliotecario del re di Prussia.\nI pionieri all'inizio del secolo successivo furono il monaco mechitarista e storico Mikayel Chamchian; tra i non armeni, il grande scrittore inglese Lord Byron e l'orientalista francese Antoine-Jean Saint-Martin.\nNello svolgersi del XIX secolo la loro opera fu continuata da un'altra orientalista francese, Marie-F\u00e9licit\u00e9 Brosset; dallo storico francese Victor Langlois; dai filologi tedeschi Johann Heinrich H\u00fcbschmann e Arthur Leist; e da un altro monaco mechitarista e storico, Ghevont Alishan.\nPrima degli ultimi cento anni l'armenistica costitu\u00ec un importante oggetto di studio soltanto per le comunit\u00e0 armene dell'Europa e dell'Impero russo, e per pochi specialisti non armeni. L'interesse per la disciplina si \u00e8 ampliato soltanto dopo la prima guerra mondiale, a causa del genocidio armeno ad opera dei turchi che cre\u00f2 numerose comunit\u00e0 di profughi armeni in Europa, in America, e nella costituenda Prima Repubblica di Armenia destinata poi a diventare Repubblica Socialista Sovietica di Armenia.\nCon la formazione dell'Unione Sovietica, nella neonata Repubblica Sovietica Armena gli studi di armenistica, come di ogni altra scienza, vennero posti sotto il controllo diretto dell'Accademia Nazionale Armena delle Scienze, che il 25 novembre 1943 prese il posto della sede di Erevan dell\u2019Accademia delle Scienze dell\u2019URSS. Pur soggetta ad un controllo autoritario, permise un maggiore impulso agli studi armeni.\nOggi numerosi centri culturali e di ricerca specializzati in questi studi operano in molti Paesi del mondo, e viene dato alla stampa un buon numero di pubblicazioni.\nL'armenistica in Italia.\nSull'isola di San Lazzaro degli Armeni, a Venezia, sorge un importante monastero armeno cattolico dell'ordine mechitarista, fondato nel 1717 dallo stesso Mechitar di Sebaste, che tuttora riposa in questo monastero. Esso dispone di una grande biblioteca di testi tra i quali 4.000 manoscritti armeni, uguagliata soltanto dalla collezione del Patriarcato armeno di Gerusalemme, e tutte e due superate solamente dai 17.000 manoscritti della biblioteca dell'istituto Matenadaran di Erevan in Armenia.\nA Roma ha sede un Pontificio collegio armeno (in Lingua armena \"\u0554\u0531\u0540\u0531\u0546\u0531\u0545\u0531\u054a\u0535\u054f\u0531\u053f\u0531\u0546 \u053c\u0535\u0552\u0548\u0546\u0535\u0531\u0546 \u0540\u0531\u0545 \u054e\u0531\u0550\u053a\u0531\u0550\u0531\u0546\"), fondato il 25 luglio 1888 da Papa Leone XIII in attuazione dell'enciclica Paterna Caritas.\nNonostante l'ottimo contributo da sempre fornito dalle comunit\u00e0 armene presenti in Italia agli studi di armenistica, tra gli italiani questi studi sono progrediti soltanto di recente, e in genere in un ambito specialistico. Il primo italiano esperto di lingua armena fu probabilmente il poliedrico matematico, filosofo e orientalista Giambattista Raimondi (1536-1614). Ma il primo glottologo e linguista italiano ad avere iniziato una tradizione continuativa di studi \u00e8 stato il versatile Walter Belardi (1923-2008), che svolse il suo magistero dalla I cattedra di glottologia dell'Universit\u00e0 di Roma \"La Sapienza\".\nLa prima cattedra di Lingua e letteratura armena in Italia fu istituita presso l'Universit\u00e0 di Bologna nel 1973, su impulso dell'insigne linguista Luigi Heilmann, e fu ricoperta dalla fondazione al 2004 da Gabriella Uluhogian, maestra di generazioni di allievi.\nOggi i principali armenisti in Italia sono Baykar Sivazliyan, docente all'Universit\u00e0 degli studi di Milano, Boghos Levon Zekiyan, gi\u00e0 docente all'Universit\u00e0 Ca' Foscari Venezia e Aldo Ferrari ordinario a Venezia, unico nel settore, insieme a Anna Sirinian, Paola Mildonian, Giusto Traina, Alessandro Orengo, Riccardo Pane, Marco Bais.\nDa segnalare, in contesti non specificatamente accademici o non relativi al settore armenologico, sono le traduzioni di Sonya Orfalian e Anush Torunyan, quest'ultima autrice di una traduzione dall'Armeno della \"Leggenda Dantesca\" del poeta armeno Yeghishe Charents, \"Nazar il prode\" di \nHovhannes Tumanyan, di Kegham Jamil Boloyan autore delle traduzioni di vari autori tra cui Hagop Paronyan. Da segnalare i contributi del versatile orientalista Alberto Elli e dell'italianista Carlo Coppola del Centro Studi Hrand Nazariantz.\nAlcune universit\u00e0 italiane offrono corsi di lingua, letteratura, filologia e storia armena. Le principali sono le gi\u00e0 citate Universit\u00e0 di Bologna, Universit\u00e0 Ca' Foscari Venezia, Universit\u00e0 di Pisa, Universit\u00e0 degli studi di Milano, Universit\u00e0 di Roma \"La Sapienza\". Tali corsi rientrano nel settore disciplinare \"L-OR/13 - Armenistica, caucasologia, mongolistica e turcologia\".\nPresso l'Universit\u00e0 Ca' Foscari a Venezia \u00e8 attiva l'\"Associazione Culturale Padus-Araxes\", fondata nel 1987, per la promozione e la diffusione della cultura armena.\nDegno di nota \u00e8 il lavoro del Centro Studi \"Hrand Nazariantz\" fondato nel 2011 a Bari, sotto la spinta del quale sono stati pubblicati volumi dedicati al poeta Hrand Nazariantz, al Genocidio degli Armeni, alla presenza armena in Italia.\nVoci correlate.\nArte religiosa \nArtisti medievali\nArtisti moderni\nMitologia\nMusica\nReligione\nTradizioni"}
{"id": "1236933", "revid": "3082", "url": "https://it.wikipedia.org/wiki?curid=1236933", "title": "Vologese III", "text": ""}
{"id": "1236935", "revid": "124123", "url": "https://it.wikipedia.org/wiki?curid=1236935", "title": "Manuel Basilio Bustamante", "text": "\u00c8 stato Presidente dell'Uruguay dal 10 settembre 1855 al 15 febbraio 1856."}
{"id": "1236939", "revid": "124624666", "url": "https://it.wikipedia.org/wiki?curid=1236939", "title": "L'uccello di fuoco (balletto)", "text": "L'uccello di fuoco (francese: \"L'Oiseau de feu\"; russo: \u0416\u0430\u0440-\u043f\u0442\u0438\u0446\u0430, \u017dar-ptica) \u00e8 un balletto in due scene su musica di Igor' F\u00ebdorovi\u010d Stravinskij del 1910. La coreografia originale fu di Mikhail Fokine, scene di Aleksandr Golovin, costumi di L\u00e9on Bakst, direzione d'orchestra di Gabriel Piern\u00e9. Fu uno dei cavalli di battaglia dei Balletti Russi di Djaghilev. \u00c8 il primo grande balletto del musicista russo, seguito di l\u00ec a poco da \"Petru\u0161ka\" nel 1911 e da \"La sagra della primavera\" nel 1913, anch'essi commissionati da Diaghilev. L'opera \u00e8 dedicata a \"Andrej Nikolajevi\u010d Rimskij-Korsakov\".\nL'Uccello di fuoco ha un ruolo storico determinante nella storia del balletto. Quest'opera, per il suo grande valore musicale, ha dato novello vigore ad un genere che tentennava tra opere non proprio concepite per la danza, come \"Shahraz\u0101d\" e altre, anche se notevoli, che avevano un carattere pi\u00f9 folcloristico come le \"Danze polovesiane\" del secondo atto dell'opera \"Il Principe Igor\".\nStoria.\nDjagilev aveva intuito molto presto lo straordinario talento del giovane Stravinskij, gi\u00e0 dalle primissime opere \"Scherzo fantastique\" e \"Feu d'artifice\" del 1908; egli inizi\u00f2 con l'affidare al musicista l'orchestrazione di due brani di Chopin per \"Les Sylphides\", balletto che intendeva mettere in scena nel 1909. Poco dopo l'impresario pens\u00f2 di realizzare un nuovo balletto costruito su di una fiaba russa, \"L'uccello di fuoco\", per la stagione dei Balletti russi del 1910. Inizialmente diede l'incarico a Ljadov che era stato suo professore di armonia, ma questi non si dimostr\u00f2 all'altezza del compito e Djagilev pens\u00f2 allora di parlare del lavoro a Stravinskij. Il musicista inizi\u00f2 subito a pensare al balletto, prima ancora di avere l'incarico ufficiale; incominci\u00f2 a scrivere nel mese di novembre quando si trovava in vacanza in una dacia di propriet\u00e0 della famiglia Rimskij-Korsakov in compagnia del figlio del maestro, Andrej.\nA dicembre Djagilev gli diede infine il via per l'incarico e rimase molto stupito quando seppe che l'opera era gi\u00e0 avviata. Il compositore inizialmente si spavent\u00f2 all'idea di comporre per una scadenza fissa, egli infatti non conosceva ancora bene quali fossero le proprie capacit\u00e0. Rientrato a San Pietroburgo riprese il lavoro ritrovando sicurezza con gli attestati di fiducia che gli diedero Djagilev, Ni\u017einskij, Bakst e Benois che andarono a fargli visita per rassicurarlo. Da allora Stravinskij lavor\u00f2 intensamente tenendosi in contatto con Fokine, Golovine e Bakst; soprattutto interag\u00ec molto con il coreografo e insieme studiarono il libretto minuziosamente seguendo anche i suggerimenti di Djagilev. L'opera fu terminata nel marzo 1910; nel mese successivo il compositore si dedic\u00f2 all'orchestrazione. La partitura ha la data definitiva del 18 maggio in quanto comprende anche le ultime rifiniture apportate da Stravinskij.\nLa prima rappresentazione.\nStravinskij era notevolmente emozionato e lusingato dal fatto che il suo balletto venisse rappresentato a Parigi, citt\u00e0 in cui non era mai stato; egli vi giunse alla fine di maggio direttamente da Ustyluh. Le sue aspettative, per\u00f2, andarono presto scemando quando si accorse che non tutto si svolgeva come egli avrebbe desiderato. Il direttore Piern\u00e9 teneva poco conto delle sue annotazioni sulla partitura e molte scene di mimica danzata erano brutali perch\u00e9 cos\u00ec le voleva Fokine. La sera della prima, il 25 giugno, con i Balletti russi per la prima volta all'Op\u00e9ra, il nuovo balletto si annunciava come il clou della stagione. Stravinskij sedeva nel palco di Djagilev dove vi era un susseguirsi di celebrit\u00e0; il musicista conobbe cos\u00ec Marcel Proust, Jean Giraudoux, Paul Claudel e Sarah Bernhardt. \nL'inizio della rappresentazione fu quasi uno spettacolo da circo. Djagilev aveva deciso di far entrare in scena dei cavalli neri per farli sfilare a tempo di musica, ma quando i poveri animali si spaventarono e si impennarono, lasciando anche escrementi sul palcoscenico, il pubblico scoppi\u00f2 in fragorose risate. Ovviamente l'infelice idea venne subito accantonata nelle repliche successive. L'inconveniente venne subito dimenticato e la rappresentazione si svolse nel migliore dei modi. Fokine, oltre che coreografo, fu anche l'interprete del Principe Ivan, Tamara Karsavina fu perfetta nella parte dell'Uccello di fuoco e Enrico Cecchetti diede risalto alla figura di Ka\u0161ej; completavano il cast \"Vera Fokina\" e \"Alexei Bulgakov\". Gabriel Piern\u00e9, nonostante i timori di Stravinskij, diresse l'orchestra con maestria. Il pubblico decret\u00f2 un grande successo alla serata e Stravinskij venne chiamato pi\u00f9 volte sul palco. Quando cal\u00f2 l'ultimo sipario Djagilev gli present\u00f2 Claude Debussy che parl\u00f2 cortesemente con lui della musica del balletto; fu l'inizio di una cordiale amicizia che dur\u00f2 fino alla morte del compositore francese. \nLa coreografia di Fokine aveva rivisitato fortemente lo stile del balletto di stampo ottocentesco, introducendo nuovi passi, elementi folclorici, molte caratterizzazioni e particolari plastici; egli cercava inoltre una forte interazione fra musica e danza. Le novit\u00e0 introdotte arrivarono anche a far eseguire a Tamara Karsavina un numero acrobatico appesa a un cavo metallico. Stravinskij per\u00f2 ritenne la coreografia troppo complicata e sovraccarica al punto che i ballerini avevano difficolt\u00e0 nel coordinare i movimenti con la musica..Il risultato fu comunque notevole e si pu\u00f2 ben dire che allora inizi\u00f2 quello che oggi consideriamo il balletto moderno.\nTrama.\nIspirata a una fiaba russa, la storia vede lo scontro tra due elementi antitetici: un mago immortale di nome Ka\u0161ej simbolo del male e l'Uccello di Fuoco che rappresenta la forza del bene.\nIl principe Ivan capita per caso in un bellissimo giardino dove crescono alberi dai frutti d'oro; il giardino \u00e8 incantato e appartiene all'infernale Ka\u0161ej, mago che pietrifica gli uomini e imprigiona le donne. Ivan vede una strana creatura, l'Uccello di fuoco, dal piumaggio rosso oro e riesce a catturarlo; il principe, ascoltando le sue implorazioni, lo libera ricevendo in cambio del suo gesto una delle penne che ha il potere di proteggere dai malefici di Ka\u0161ej. Nel suo castello il mago tiene prigioniere tredici principesse che, durante la notte, escono e iniziano a danzare. Ivan si avvicina alla pi\u00f9 bella che gli narra come il mago trasformi chi giunge nel giardino in statua di pietra. All'alba, per\u00f2, le giovani devono rientrare nel castello; il principe, ormai innamorato, tenta di seguire la fanciulla e non desiste nemmeno quando lei lo supplica di non procedere oltre. Al suono di un allarme una piccola schiera di mostri, servitori del mago, cattura Ivan; Ka\u0161ej lancia il suo incantesimo, ma la penna d'oro, sventolata dal principe davanti al mago, richiama l'Uccello di fuoco che trascina i malvagi in una danza infernale annientandoli. Su indicazione dell'uccello, il principe trova il grosso uovo che contiene l'anima del mago e lo distrugge, ponendo cos\u00ec fine ad ogni incantesimo , alla vita di Ka\u0161ej e riunendosi alla principessa.\nLa musica.\n\"L'uccello di fuoco\" si pu\u00f2 considerare la sintesi di tutta la produzione creativa di Stravinskij fino al 1910. La musica di quest'opera deve indubbiamente molto a \u010cajkovskij e a Rimskij-Korsakov, soprattutto nei brillanti colori orchestrali; anche le atmosfere e gli andamenti fluttuanti della musica di Debussy vi hanno lasciato il segno. Il linguaggio musicale di questo balletto \u00e8 per\u00f2 fortemente stravinskijano per la potenza e l'arditezza della scrittura, per l'autonomia del dinamismo ritmico, per l'uso particolarissimo del timbro puro degli strumenti; si pu\u00f2 senza dubbio dire che \"Stravinskij ha acceso la prima esca nella compagine strumentale dell'orchestra ottocentesca\". \nLa contrapposizione di due mondi differenti, quello magico dell'Uccello di fuoco e di Ka\u0161ej e quello umano di Ivan e delle principesse, \u00e8 rimarcato nella partitura con modalit\u00e0 parimenti contrapposte; l'aspetto fiabesco ha connotazioni orientaleggianti che risaltano con l'uso di un accentuato cromatismo, mentre il mondo umano ha motivi diatonici legati a suggestioni ciakovskijane.\nLa novit\u00e0 dell'opera \u00e8 gi\u00e0 presente dall\"'Introduzione\", misteriosa nel suo andamento cadenzato e solenne, sottolineato dagli accordi dei legni e degli ottoni. L'effetto prodotto dai glissando dei corni e dei tromboni e da quello sugli armonici naturali degli archi stupirono non solo il pubblico, ma anche musicisti come Richard Strauss. Questo mondo oscuro e fantastico viene interrotto improvvisamente dall'apparizione dell'Uccello di fuoco, introdotto dalle terzine veloci e violente degli archi; la danza della creatura magica, in 6/8, secondo l'autore, \u00e8 il pezzo pi\u00f9 riuscito di tutta l'opera. Ancora i legni, strumenti molto amati dal compositore, sottolineano l'incontro fra il principe Ivan e l'Uccello di fuoco.\nDopo il raffinato Khorovod, dove le principesse danzano in cerchio, un crescendo potente dell'orchestra, con il ritmo che si fa sempre pi\u00f9 ossessivo, annuncia l'arrivo di Ka\u0161ej e dei suoi adepti; la \"Danza infernale del mago e dei suoi sudditi\" segna uno dei momenti pi\u00f9 significativi dell'opera; la tensione sale, sottolineata dai fagotti e dai tromboni e, quando si scatena la Danza, il ritmo diventa preminente con i suoi ritmi sincopati, rimarcato dallo staccato degli archi e dal grande e sapiente uso delle percussioni. Qui lo stile tipico di Stravinskij diventa evidente e preannuncia alcuni momenti de \"La sagra della primavera\".\nA questo momento concitato segue la \"Berceuse\" dal lento andamento, suonata con dolcezza dagli archi e appena accompagnata dai legni e dagli ottoni. Il \"Finale\" \u00e8 ancora in contrasto, con il suo tempo veloce sottolineato dai timpani; l'effetto grandioso e luminoso di questa ultima parte \u00e8 esattamente antitetico a quello dell\u2019\"Introduzione\" misteriosa e cupa nel suo carattere solenne.\nStravinskij realizz\u00f2 tre suites dalla partitura, una quasi subito, nel 1911, di soli cinque brani; la seconda, del 1919, \u00e8 la pi\u00f9 conosciuta ed eseguita e consta in una selezione di sei brani, differenti dalla prima versione. La terza, del 1945, comprende altri sei brani oltre a quelli presenti nella suite precedente.\nOrganico orchestrale.\nQuattro flauti (3\u00b0 e 4\u00b0 anche ottavino), tre oboi, corno inglese, tre clarinetti (3\u00b0 anche clarinetto piccolo), clarinetto basso, tre fagotti, controfagotto, quattro corni, tre trombe, tre tromboni, basso tuba, timpani, grancassa, piatti, triangolo, tamburello basco, tam-tam, campane tubolari, glockenspiel, xilofono, celesta, tre arpe, pianoforte, archi. Sulla scena sono presenti tre trombe e quattro tube wagneriane.\nAltre versioni coreografiche.\nIl balletto fu riproposto, con la stessa coreografia, dal Balletti russi di Djagilev nel 1926 con le scene e i costumi di Natalja Gon\u010darova e poi nel 1954 a Edimburgo con Margot Fonteyn e Frederick Ashton protagonisti.\nGeorge Balanchine realizz\u00f2 un'importante produzione il 27 novembre 1949 con il New York City Ballet, scene di Marc Chagall e interpreti Maria Tallchief e Francisco Moncion. Lo stesso balletto fu riallestito successivamente in collaborazione con Jerome Robbins nel 1970 al New York State Theater. Sempre del 1970 \u00e8 una versione di John Neumeier col \"Balletto di Francoforte\"; la sua \u00e8 una rivisitazione in stile fantascienza dove Ka\u0161ej diventa un robot con la testa a forma di televisore e il Principe Ivan un eroe dello spazio.\nMaurice B\u00e9jart, sempre nel 1970, il 31 ottobre, cre\u00f2 la sua versione con il Ballet du XXe si\u00e8cle a Parigi al \"Palais des Sports\". Rivisitato in chiave moderna, l'Uccello di fuoco diventa una sorta di apologia della libert\u00e0. Un eroe partigiano muore in battaglia con i suoi soldati, ma rinascono tutti simili alla Fenice a simboleggiare l'invincibilit\u00e0 della rivoluzione.\nBrian McDonald realizz\u00f2 un'altra versione nel 1972 con l'Harkness Ballet al Kennedy Center di New York.\nIl coreografo italiano Fredy Franzutti, cre\u00f2 la sua versione nel 2007 per \"il Balletto del Sud\", realizzando lo spettacolo come fosse un racconto di Robert E. Howard; il Principe Ivan divent\u00f2 cos\u00ec Conan il barbaro. Il ruolo del mago Ka\u0161ej era interpretato da Lindsay Kemp."}
{"id": "1236941", "revid": "767487", "url": "https://it.wikipedia.org/wiki?curid=1236941", "title": "Cos\u00ec parl\u00f2 Bellavista (film)", "text": "Cos\u00ec parl\u00f2 Bellavista \u00e8 un film commedia italiano del 1984, tratto dal romanzo omonimo, sceneggiato e diretto da Luciano De Crescenzo. Nel 1985 \u00e8 uscito il seguito diretto sempre da Luciano De Crescenzo, \"Il mistero di Bellavista\".\nTrama.\nGennaro Bellavista \u00e8 un professore di filosofia in pensione, che si diletta a esporre le sue teorie al proprio cenacolo di discepoli, composto dagli amici Salvatore, Saverio e Luigino. In particolare, riallacciandosi scherzosamente alle categorie sociologiche esposte nel trattato tedesco \"Gemeinschaft e Gesellschaft\", egli distingue l'umanit\u00e0 in \u00abuomini d'amore\u00bb, come i napoletani, e \u00abuomini di libert\u00e0\u00bb, come i milanesi. La sua vita tranquilla viene disturbata dall'arrivo del dottor Cazzaniga, il nuovo direttore del personale dell'Alfasud: costui, proveniente da Milano, va ad occupare un appartamento all'interno dello stesso stabile di Bellavista. Immediatamente si nota il contrasto tra le abitudini di Cazzaniga, che \u00e8 ligio al dovere, puntuale, preciso e quelle pi\u00f9 confusionarie degli amici del professore che, ad esempio, non si spiegano come mai Cazzaniga, nonostante sia il direttore del personale, voglia andare al lavoro in perfetto orario.\nMa Bellavista si trova ad affrontare problemi molto pi\u00f9 seri: sua figlia Patrizia \u00e8 rimasta incinta del suo fidanzato Giorgio e i due hanno intenzione di sposarsi. Ma Giorgio, nonostante sia laureato architetto, \u00e8 disoccupato e la coppia deve cos\u00ec trasferirsi suo malgrado nella casa del professore. L'occasione di cambiare le cose si presenta quando lo zio di Giorgio, avendo deciso di ritirarsi, cede la sua attivit\u00e0 di rivendita di articoli religiosi al nipote. La coppia, tuttavia, scopre presto il vero motivo del ritiro: il negozio \u00e8 terra di confine tra due clan camorristici che chiedono entrambi il pizzo, costringendo cos\u00ec la coppia alla chiusura forzata. La soluzione arriver\u00e0 a sorpresa grazie al Cazzaniga: rimasti entrambi bloccati in ascensore, Bellavista scoprir\u00e0 nel nuovo inquilino un \u00abuomo d'amore\u00bb e si pente di averlo giudicato male. Cazzaniga, grazie a un suo cognato, procurer\u00e0 un posto di lavoro al Nord per Giorgio, e la coppia si trasferir\u00e0 a Milano.\nBellavista e Cazzaniga discutono quindi su dove sia meglio far nascere il bambino, se a Napoli o Milano."}
{"id": "1236945", "revid": "3082", "url": "https://it.wikipedia.org/wiki?curid=1236945", "title": "Vologase III di Partia", "text": ""}
{"id": "1236946", "revid": "3082", "url": "https://it.wikipedia.org/wiki?curid=1236946", "title": "Vologese III di Partia", "text": ""}
{"id": "1236952", "revid": "1645873", "url": "https://it.wikipedia.org/wiki?curid=1236952", "title": "Comrat", "text": "Comrat (in gagauzo: \"Komrat\"; in russo: \u041a\u043e\u043c\u0440\u00e1\u0442, \"Komrat\") \u00e8 una citt\u00e0 della Moldavia e capoluogo della regione autonoma della Gagauzia di 23.327 abitanti al censimento del 2004. Il nome della citt\u00e0 \u00e8 di origine turca.\nGeografia.\nComrat sorge nel sud della Moldavia, lungo la riva destra del fiume Ialpug, a circa 100 km dalla capitale Chi\u0219in\u0103u.\nStoria.\nComrat venne fondata nel 1789 e nel 1957 le venne riconosciuto lo status di citt\u00e0.\nCultura.\nComrat ospita vari luoghi volti a promuovere e diffondere la storia e la cultura gagauza:\nDal 2002 \u00e8 attiva l'Universit\u00e0 Statale di Comrat.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nAmministrazione.\nGemellaggi.\nComrat \u00e8 gemellata con:"}
{"id": "1236953", "revid": "1543377", "url": "https://it.wikipedia.org/wiki?curid=1236953", "title": "Gran premio europeo di canto corale", "text": "Il Gran premio europeo di canto corale (in inglese \"European Grand Prix for Choral Singing\"), comunemente abbreviato con la dicitura \"Grand prix\" di canto corale o \"GPE\", \u00e8 una manifestazione corale competitiva che si svolge annualmente dal 1989.\nNonostante il termine \"europeo\", si tratta di una competizione corale a livello mondiale, a cui hanno diritto di partecipazione soltanto i \"vincitori assoluti\" (ovvero i vincitori della competizione finale fra i primi premi di ciascuna categoria del concorso) di sei concorsi internazionali di canto corale con sede in Europa.\nComitato organizzatore.\nIl comitato organizzatore del GPE \u00e8 composto dalle commissioni artistiche dei seguenti concorsi internazionali:\nA rotazione ciascuna di queste citt\u00e0 \u00e8 sede, oltre che del proprio concorso internazionale, anche del GPE.\nL'A.P.Z. Tone Tom\u0161i\u010d, diretto da Ur\u0161a Lah, e il coro dei Philippine Madrigal Singers, diretto da Mark Anthony Carpio, hanno vinto il titolo per 2 volte.\nRegole per l'ammissione.\nIl coro partecipante al GPE pu\u00f2 essere caratterizzato da qualsiasi organico (misto, maschile, femminile; voci bianche) e per partecipare al concorso deve aver vinto il primo premio assoluto (o gran premio) ad uno dei sei concorsi internazionali sopraccitati.\nSe il primo premio assoluto (o gran premio) non venisse assegnato ad uno dei concorsi del comitato organizzatore, i membri partecipanti al GPE sarebbero solamente cinque, dato che non sono ammessi i detentori di secondi premi; se vi fosse il raro caso di un ex aequo i cori diventerebbero sette.\nUn coro che ha gi\u00e0 vinto il GPE in passato pu\u00f2 partecipare nuovamente alla competizione, ma solo dopo due anni dalla vittoria.\nRepertorio.\nAd ogni coro che compete nel GPE \u00e8 richiesto di cantare partiture a cappella di epoche diverse e di diversi autori, \u00e8 ammesso l'accompagnamento strumentale. Ogni coro deve partecipare con lo stesso numero di coristi con cui si \u00e8 presentato nel concorso precedentemente vinto (\u00e8 ammesso uno scarto massimo del 10%), il numero minimo di coristi \u00e8 di 12 mentre quello massimo \u00e8 di 60 indipendentemente dal numero delle sezioni corali. Il comitato ospitante determina la durata massima delle esibizioni.\nCoro vincitore.\nAl coro vincitore del GPE spetta il diploma d'onore, un trofeo e premi in denaro determinati dal comitato ospitante. Il coro deve attendere due anni per poter partecipare nuovamente al GPE.\nElenco dei vincitori.\nNella seguente lista sono elencati i vincitori del Gran premio europeo di canto corale (\"Grand Prix for Choral Singing\").\nElenco finale delle nazioni premiate fino al 2016.\n L'Italia \u00e8 stata finalista del Gran premio europeo di canto corale \nSi \u00e8 aggiudicata per la prima volta il titolo con \"UT insieme-vocale consonante\" diretto dal maestro Lorenzo Donati nel Gran Premio di Varna 2016. Nel 2018 a Maribor l'Italia \u00e8 stata poi finalista con il coro Musicanova diretto dal maestro Fabrizio Barchi."}
{"id": "1236954", "revid": "124123", "url": "https://it.wikipedia.org/wiki?curid=1236954", "title": "Jos\u00e9 Mar\u00eda Pl\u00e1", "text": "\u00c8 stato Presidente dell'Uruguay dal 15 febbraio al 1\u00ba marzo 1856."}
{"id": "1236959", "revid": "834", "url": "https://it.wikipedia.org/wiki?curid=1236959", "title": "Luis Eduardo P\u00e9rez", "text": "\u00c8 stato Presidente dell'Uruguay dal 24 ottobre al 6 novembre 1830."}
{"id": "1236960", "revid": "1305772", "url": "https://it.wikipedia.org/wiki?curid=1236960", "title": "SimHealth", "text": "SimHealth, pubblicato dalla Maxis nel 1994, \u00e8 un videogioco di simulazione del Sistema sanitario degli Stati Uniti d'America, prodotto grazie all'assistenza della Markle Foundation. Ne esiste solo una versione per MS-DOS. Il gioco \u00e8 stato distribuito nel periodo dei dibattiti al riguardo della riforma della sanit\u00e0 ideata da Bill Clinton.\n\u00c8 una simulazione molto complessa.\nLa somiglianza pi\u00f9 visibile con il resto della serie \"Sim\" \u00e8 l'interfaccia utente, molto simile a quella di SimCity 2000."}
{"id": "1236961", "revid": "44638", "url": "https://it.wikipedia.org/wiki?curid=1236961", "title": "Do somethin", "text": ""}
{"id": "1236962", "revid": "599013", "url": "https://it.wikipedia.org/wiki?curid=1236962", "title": "Gpe", "text": ""}
{"id": "1236963", "revid": "767487", "url": "https://it.wikipedia.org/wiki?curid=1236963", "title": "Carlos Anaya", "text": "\u00c8 stato Presidente dell'Uruguay dal 24 ottobre 1834 al 1\u00ba marzo 1835."}
{"id": "1236964", "revid": "3831", "url": "https://it.wikipedia.org/wiki?curid=1236964", "title": "European Grand Prix for Choral Singing", "text": ""}
{"id": "1236966", "revid": "287204", "url": "https://it.wikipedia.org/wiki?curid=1236966", "title": "Manuel Oribe", "text": "\u00c8 stato Presidente dell'Uruguay dal 1\u00ba marzo 1835 al 24 ottobre 1838 e dal 16 febbraio 1843 all'8 ottobre 1851.\nBiografia.\nGiovanissimo si un\u00ec all'esercito patriota di Jos\u00e9 Rondeau e prese parte alla battaglia del Cerrito del 31 dicembre 1812. In seguito all'invasione luso-brasiliana della Banda Oriental fugg\u00ec a Buenos Aires con il fratello Ignacio. Nel 1821 rientr\u00f2 brevemente a Monteivdeo salvo poi rifugiarsi frettolosamente in Argentina. Qui si avvicin\u00f2 al \"caudillo\" federale Juan Manuel de Rosas, il cui progetto politico era la riconquista della Banda Oriental e la sua riunificazione con le Province Unite del R\u00edo de la Plata. \nNell'aprile 1825 Oribe, insieme a Juan Antonio Lavalleja, guid\u00f2 la spedizione dei Trentatr\u00e9 Orientali per liberare il territorio dell'odierno Uruguay dalla dominazione brasiliana. Dopo liberato Montevideo ed ottenuto una serie di vittorie contro i brasiliani, Oribe fu nominato colonnello nel 1832 e ministro della Guerra e della Marina del governo del primo presidente uruguaiano Fructuoso Rivera nel 1833. In questi anni iniziarono a delinearsi le due fazioni, nate entrambe nel 1836, che domineranno la scena politica uruguaiana: da una parte i \"colorados\", vicini al ceto mercantile di Montevideo guidati da Rivera, sostenitori del liberalismo economico, e dall'altra i \"blancos\" di Oribe, fautore quest'ultimo di una politica protezionistica e vicina agli interessi dei produttori agricoli dell'interno.\nIl 1\u00ba marzo 1835 Oribe fu nominato Capo dello Stato uruguaiano; tra i suoi primi atti vi fu quello di estromettere Rivera dalla guida dell'esercito e di avviare un'analisi dei conti statali. L'anno seguente il leader \"colorado\" si ribell\u00f2 al governo venendo tuttavia sconfitto nella battaglia di Carpinter\u00eda. Nel 1837 Oribe si scontr\u00f2 nuovamente con Rivera rimediando una dura sconfitta a Yucutuj\u00e1. L'anno seguente il governo argentino di Rosas venne messo in ginocchio da un blocco navale operato dalla marina francese. La mancanza di supporto concreto dal suo storico alleato e la vittoria ottenute da Rivera a Palmar costrinsero Oribe a rassegnare le dimissioni il 24 ottobre dello stesso anno e a riparare a Buenos Aires. Negli anni seguenti capeggi\u00f2 una serie di spedizioni militari contro le province argentine che si erano ribellate all'egemonia di Rosas. Dopo aver occupato Santa Fe invase Entre R\u00edos ed il 6 dicembre 1842 sconfisse le truppe del suo antico rivale Rivera. \nNel febbraio successivo Oribe, che aveva oramai soggiogato l'intero Uruguay, cinse d'assedio la capitale Montevideo, ultimo bastione dei \"colorados\". Il caudillo \"blanco\" pose il suo quartier generale nel sobborgo montevideano di Cerrito e vi instaur\u00f2 un contro-governo (detto \"del Cerrito\") in opposizione a quello \"colorado\" (detto \"della Difesa\") che operava all'interno della citt\u00e0 assediata. Nonostante l'appoggio navale di Rosas ed una netta superiorit\u00e0 sul campo, Oribe non riusc\u00ec a far capitolare i propri nemici che continuarono per otto anni a combattere grazie all'appoggio del Regno Unito e della Francia.\nNel maggio 1851 il governo della Difesa sigl\u00f2 un accordo militare con il potente \"caudillo\" entrerriano Justo Jos\u00e9 de Urquiza, fino ad allora alleato di Rosas, e con l'Impero del Brasile. Nel luglio dello stesso anno il territorio uruguaiano venne invaso dalle forze di Entre R\u00edos mentre a settembre fu la volta di quelle di Rio de Janeiro. Compresa la drammaticit\u00e0 della situazione, Oribe sottoscrisse l'8 ottobre successivo un accordo di pace che pose fine alla guerra civile. Tra il 1853 ed il 1855 visse in Spagna."}
{"id": "1236969", "revid": "287204", "url": "https://it.wikipedia.org/wiki?curid=1236969", "title": "Joaqu\u00edn Su\u00e1rez", "text": "\u00c8 stato Presidente dell'Uruguay dal 1\u00ba marzo 1843 al 15 febbraio 1852, dopo essere stato anche presidente provvisorio come supplente di Jos\u00e9 Rondeau (all'estero) tra il 1 e il 28 dicembre 1828."}
{"id": "1236970", "revid": "177410", "url": "https://it.wikipedia.org/wiki?curid=1236970", "title": "Presse", "text": ""}
{"id": "1236971", "revid": "1573940", "url": "https://it.wikipedia.org/wiki?curid=1236971", "title": "Neoclinus blanchardi", "text": "Neoclinus blanchardi \u00e8 un pesce d'acqua salata appartenente alla famiglia Chaenopsidae.\nDistribuzione e habitat.\nSono pesci diffusi nel Pacifico orientale: dalla baia di San Francisco, California, sino a Baja California, Messico. Abitano le coste rocciose o sabbiose in acque poco profonde (da -3 a -73\u00a0m) trovando rifugio in conchiglie, buche, anfratti e relitti.\nDescrizione.\n\"N. blachardi\" presenta testa tozza, con occhi sporgenti e una enorme bocca con mascelle estendibili collegate alla testa da ampie membrane elastiche, con un corpo che si rimpicciolisce e si fa affusolato nel lungo peduncolo caudale, terminante in una pinna caudale piccola e arrotondata. Le pinne pettorali sono estremamente ampie, la pinna dorsale e la pinna anale sono basse, rette da corti e rigidi raggi spinosi, lunghe tutto il dorso e il ventre. La livrea \u00e8 vivace ma mimetica: il corpo \u00e8 color ruggine screziato e macchiettato di bianco e bruno. Gli occhi sono azzurri contornati di giallo, le mandibole gialle e rosse, vivacemente colorate. Le pinne sono ruggine screziate di bianco, sulla dorsale sono presenti uno o pi\u00f9 ocelli azzurri.\nRaggiunge una lunghezza massima di 30\u00a0cm, per 6 anni di et\u00e0.\nEtologia.\nHa comportamento territoriale ed aggressivo: non esita ad assumere un atteggiamento minaccioso allargando le ampie mandibole per spaventare eventuali predatori e invasori del territorio.\nRiproduzione.\nDopo che la femmina depone le uova (sotto una roccia o in cunicoli di molluschi), il maschio le protegge."}
{"id": "1236972", "revid": "803065", "url": "https://it.wikipedia.org/wiki?curid=1236972", "title": "Tappi", "text": ""}
{"id": "1236973", "revid": "8596", "url": "https://it.wikipedia.org/wiki?curid=1236973", "title": "Jos\u00e9 Fructuoso Rivera", "text": ""}
{"id": "1236974", "revid": "9913966", "url": "https://it.wikipedia.org/wiki?curid=1236974", "title": "Nykobing", "text": ""}
{"id": "1236977", "revid": "9913155", "url": "https://it.wikipedia.org/wiki?curid=1236977", "title": "Nyk\u00f8bing", "text": ""}
{"id": "1236985", "revid": "775372", "url": "https://it.wikipedia.org/wiki?curid=1236985", "title": "Johan Ferrier", "text": "\u00c8 stato dal 1968 al 1975 l'ultimo governatore del Suriname prima dell'indipendenza dai Paesi Bassi, e dopo la proclamazione dell'indipendenza del 25 novembre 1975, il primo Presidente del Suriname fino al 13 agosto 1980, quando fu deposto da un colpo di Stato guidato da D\u00e9si Bouterse.\n\u00c8 scomparso nel 2010 nei Paesi Bassi all'et\u00e0 di quasi 100 anni.. Al momento del decesso era il pi\u00f9 anziano ex capo di Stato vivente."}
{"id": "1236987", "revid": "729019", "url": "https://it.wikipedia.org/wiki?curid=1236987", "title": "Fran\u00e7ois de Montmorency", "text": "Fu conte di Dammartin, barone di Ch\u00e2teaubriant e signore di L'Isle-Adam. Divenne gran maestro di Francia, maresciallo di Francia e fu pari di Francia.\nBiografia.\nInfanzia.\nFrancesco era figlio primogenito del maresciallo di Francia e connestabile Anne de Montmorency (1492 \u2013 1531) e di Maddalena di Savoia (1510 \u2013 1586).\nCarriera militare.\nFece la sua prima esperienza militare all'assedio di Lenz (Cantone dei Grigioni), nel 1551. Accompagn\u00f2 il re alla frontiera con la Germania, assistette alla conquista di Damvillers e di Carignan (Ardenne), partecip\u00f2 all'assedio di Metz nel 1552.\nPartecip\u00f2 anche alla resistenza opposta dalla citt\u00e0 di Th\u00e9rouanne agli assalti delle truppe di Carlo V e vi fu fatto prigioniero il 30 maggio 1553.\nAl ritorno dalla cattivit\u00e0 fu fatto cavaliere dell'ordine di San Michele e governatore di Parigi e dell'\u00cele-de-France (1556). Fu poi inviato in Italia in soccorso di papa Paolo IV e riconquist\u00f2 il porto di Ostia togliendolo agli spagnoli. Prese parte alla battaglia di San Quintino (10 agosto 1557), difese la Piccardia contro gli spagnoli ed assistette all'assedio di Calais nel 1558.\nAmbasciatore in Inghilterra.\nIl re di Francia Enrico II lo invi\u00f2 come ambasciatore in Inghilterra presso la regina Elisabetta per ottenere l'impegno ad osservare la pace di Cateau-Cambr\u00e9sis. Alla morte di Enrico II dovette cedere l'incarico di gran maestro di Francia, ereditato dal padre, ad Enrico di Guisa, ma il re gli confer\u00ec il titolo di maresciallo di Francia (1559)\nMatrimonio.\nSuo malgrado dovette sposare Diana di Francia, figlia illegittima di Enrico II: egli aveva precedentemente organizzato un matrimonio segreto ma dopo aver subito i fulmini della collera paterna, si sottomise e spos\u00f2 la principessa.\nPartecip\u00f2 nel 1560 agli Stati generali tenutisi nella citt\u00e0 di Orl\u00e9ans. Sopraggiunte le guerre di religione, egli vi prese parte come cattolico e partecip\u00f2 alla battaglia di Dreux (19 dicembre 1562), alla conquista di Le Havre e il 10 novembre 1567 alla battaglia di Saint-Denis, nella quale mor\u00ec suo padre.\nDuca di Montmorency.\nDivenuto \"Duca di Montmorency\", cerc\u00f2 di fare del suo casato il rivale di quello dei Guisa e tale rivalit\u00e0 and\u00f2 via via crescendo, avendo gi\u00e0 avuto Francesco a che dire con il cardinale Carlo di Guisa nel 1565.\nNel 1572 ebbe il gravoso compito di far rispettare a Parigi la pace di Saint-Germain. Nello stesso anno si rec\u00f2 in Inghilterra per il trattato di alleanza con la Francia ed in quella occasione ricevette dalla regina Elisabetta l'ordine della Giarrettiera.\nAl suo ritorno in Francia divenne sempre pi\u00f9 impopolare per la sua incapacit\u00e0 a controllare i parigini ribelli, finch\u00e9 decise di lasciare il suo incarico di governatore della citt\u00e0. Egli lasci\u00f2 Parigi qualche giorno prima della notte di san Bartolomeo, lasciando cos\u00ec campo libero ai Guisa ed ai massacratori.\nNel 1574 il re di Francia Carlo IX lo fece ritornare a corte ma l'astio contro di lui da parte di Enrico I di Guisa era cos\u00ec forte che egli fu costretto nuovamente ad allontanarsene. Non avendo pi\u00f9 nulla da perdere partecip\u00f2 alla congiura dei Malcontenti, il \u00abterzo partito\u00bb di Francesco di Francia, duca d'Alen\u00e7on, ma fu arrestato e segregato nella Bastiglia con il maresciallo Coss\u00e9-Brissac.\nUltimi anni e morte.\nLiberato nel 1575, il re riconobbe la sua innocenza con lettere patenti registrate in Parlamento.\nMorto nel Castello di \u00c9couen, non ebbe eredi ed il ducato pass\u00f2 al fratello Enrico I di Montmorency. Fu inumato nella chiesa collegiale di Saint-Martin de Montmorency."}
{"id": "1236988", "revid": "775372", "url": "https://it.wikipedia.org/wiki?curid=1236988", "title": "Hendrick Chin A Sen", "text": "\u00c8 stato Presidente del Suriname dal 13 agosto 1980 al 4 febbraio 1982."}
{"id": "1236991", "revid": "1645873", "url": "https://it.wikipedia.org/wiki?curid=1236991", "title": "Fred Ramdat Misier", "text": "\u00c8 stato Presidente del Suriname dal 4 febbraio 1982 al 25 gennaio 1988."}
{"id": "1236992", "revid": "177410", "url": "https://it.wikipedia.org/wiki?curid=1236992", "title": "Trebbiatrici", "text": ""}
{"id": "1236998", "revid": "767487", "url": "https://it.wikipedia.org/wiki?curid=1236998", "title": "Calvin Booth", "text": ""}
{"id": "1236999", "revid": "484362", "url": "https://it.wikipedia.org/wiki?curid=1236999", "title": "Tuccia", "text": "Tuccia o Tuzia \u00e8 stata una leggendaria vestale romana protagonista di una vicenda narrata da Tito Livio, Valerio Massimo e Dionigi di Alicarnasso.\nLa vicenda.\nTuccia era stata ingiustamente accusata di aver violato il voto di castit\u00e0 (\"incestum\"), colpa punita con una pena severissima. La vestale chiese di poter provare la sua innocenza sottoponendosi a una ordalia consistente nel tentare di raccogliere l'acqua del Tevere con un setaccio, dopo aver richiesto l'aiuto della dea Vesta. La prova riusc\u00ec e Tuccia venne ritenuta innocente.\nNell'arte.\nLa leggenda di Tuccia ricorre frequentemente in opere letterarie o in raffigurazioni. Fra i numerosi altri artisti che hanno raffigurato Tuccia si ricordano Domenico Corvi, Polidoro da Caravaggio, Giovan Battista Moroni, Antonio Corradini, Andrea Mantegna, Andrea Casali e Carlo Maratta e Lattanzio Gambara."}
{"id": "1237000", "revid": "1645873", "url": "https://it.wikipedia.org/wiki?curid=1237000", "title": "Ramsewak Shankar", "text": "\u00c8 stato Presidente del Suriname dal 25 gennaio 1988 al 24 dicembre 1990."}
{"id": "1237001", "revid": "55935", "url": "https://it.wikipedia.org/wiki?curid=1237001", "title": "Tuzia", "text": ""}
{"id": "1237004", "revid": "1645873", "url": "https://it.wikipedia.org/wiki?curid=1237004", "title": "Ivan Graanoogst", "text": "\u00c8 stato Presidente del Suriname dal 24 dicembre al 29 dicembre 1990."}
{"id": "1237005", "revid": "1645873", "url": "https://it.wikipedia.org/wiki?curid=1237005", "title": "Johan Kraag", "text": "\u00c8 stato Presidente del Suriname dal 29 dicembre 1990 al 16 settembre 1991."}
{"id": "1237007", "revid": "1784425", "url": "https://it.wikipedia.org/wiki?curid=1237007", "title": "Jules Wijdenbosch", "text": "\u00c8 stato Presidente del Suriname dal 15 settembre 1996 al 12 agosto 2000."}
{"id": "1237013", "revid": "599013", "url": "https://it.wikipedia.org/wiki?curid=1237013", "title": "Steve Francis", "text": "Carriera NBA.\nHouston Rockets.\nSteve Francis fu chiamato con la seconda scelta assoluta al draft NBA 1999 dai Vancouver Grizzlies. Sin dall'inizio Francis dichiar\u00f2 di non voler giocare a Vancouver, una delle squadre pi\u00f9 deboli e meno blasonate della lega. Con il suo prolungato ostruzionismo riusc\u00ec a forzare uno scambio che lo port\u00f2 agli Houston Rockets, destinazione molto pi\u00f9 gradita. Nella sua prima annata in Texas i Rockets finirono con 34 vittorie e 48 sconfitte ma per Francis ci fu il NBA Rookie of the Year Award (conquistato a pari merito con Elton Brand). Francis era gi\u00e0 diventato un beniamino dei tifosi, e fu coniato per lui il soprannome \"Stevie Franchise\", perch\u00e9 era considerato il giocatore su cui costruire le fortune della franchigia. Nel 2000 \u00e8 uno dei protagonisti dell'NBA Slam Dunk Contest, la tradizionale gara delle schiacciate, che in quell'edizione vede trionfare Vince Carter.\nNel 2000-01 i Rockets compilarono un record di 45 vittorie e 37 sconfitte, non sufficiente per\u00f2 a disputare i playoffs. Nel 2001-02 Francis venne scelto per partire in quintetto all'All-Star Game, ma ebbe molti problemi fisici durante la stagione che lo limitarono a 55 partite giocate. Houston anche per le prolungate assenze di Francis compil\u00f2 un pessimo record di 28 vittorie e 54 sconfitte, che per\u00f2 gli valsero la possibilit\u00e0 di scegliere con la prima chiamata al draft NBA 2002. I Rockets selezionarono il centro cinese Yao Ming. Nella prima stagione insieme il duo Francis-Yao funzion\u00f2 subito bene, e entrambi vennero selezionati nel quintetto della squadra ovest all'All-Star Game 2003. Il 17 gennaio 2003 Francis fece anche registrare il suo \"career-high\", segnando 44 punti nella vittoria casalinga contro i Los Angeles Lakers. A fine stagione il record dei Rockets fu di 43\u201339 e anche stavolta la squadra fall\u00ec l'accesso ai playoffs.\nNel 2003-04 l'allenatore Rudy Tomjanovich lasci\u00f2 i Rockets, che lo sostituirono con Jeff Van Gundy. Lo stile di gioco del nuovo allenatore non si adattava molto a quello di Francis, che vide le sue medie scendere dai 21,0 punti, 6,2 rimbalzi e 6,2 assist dell'anno precedente a 16,6 punti, 5,5 rimbalzi e 6,2 assist. Ci\u00f2 nonostante, Francis venne selezionato per la terza volta consecutiva in quintetto per l'All-Star Game 2004 e riport\u00f2 Houston ai play-off, in quella che sarebbe stata l'unica esperienza in \"postseason\" della sua carriera. Nonostante un Francis da 19,2 punti, 8,4 rimbalzi e 7,6 assist di media, i Rockets vennero eliminati al primo turno dai favoritissimi Los Angeles Lakers col punteggio di 4-1. I rapporti tra Francis e Van Gundy pian piano si deteriorarono, e la societ\u00e0 decise nell'estate di scambiare Francis per arrivare a uno dei migliori giocatori della lega, Tracy McGrady; Francis fin\u00ec quindi per essere ceduto agli Orlando Magic (insieme a Cuttino Mobley e Kelvin Cato) in cambio di McGrady, Juwan Howard, Tyronn Lue e Reece Gaines.\nOrlando Magic.\nInizialmente, Francis si dimostr\u00f2 scontento della \"trade\", ma si adatt\u00f2 presto al nuovo ambiente. Lo stile di gioco rapido e veloce del coach Chris Jent fece rifiorire il giocatore: dai 16,6 punti a partita dell'anno precedente (media pi\u00f9 bassa in carriera) pass\u00f2 a 21,3 punti (con 7,0 assist e 5,8 rimbalzi). Il mancato accesso ai playoff e la cessione a met\u00e0 stagione dell'amico Cuttino Mobley, per\u00f2, lo infastidirono non poco. Nel 2005-06 il nervosismo e lo scontento di Francis continuarono, e il giocatore venne anche sospeso per condotta dannosa per la squadra. Nel febbraio 2006 cominciarono a circolare voci su una possibile cessione di Francis, che furono per\u00f2 smentite dal general manager Otis Smith.\nCiononostante il 22 febbraio 2006, penultimo giorno prima della chiusura del mercato, le voci si rivelarono fondate e Francis fu ceduto ai New York Knicks in cambio di Trevor Ariza e Penny Hardaway (subito tagliato).\nNew York Knicks.\nFrancis fece il suo debutto in maglia Knicks il 24 febbraio 2006 nel derby con i New Jersey Nets, segnando 16 punti. Durante tutta la stagione ebbe per\u00f2 problemi di tendinite ad un ginocchio e vari infortuni, che lo limitarono a soli 11,3 punti a partita. A ridimensionare le sue prestazioni contribu\u00ec anche un evidente equivoco tattico creatosi tra lui e Stephon Marbury: per ruolo e caratteristiche, una presenza contemporanea sul parquet dei due giocatori era piuttosto difficile. Il 28 giugno 2007, giorno del Draft NBA 2007, i Knicks cedettero lui e Channing Frye ai Portland Trail Blazers in cambio di Zach Randolph, Dan Dickau e Fred Jones. I Blazers per\u00f2 tagliarono subito Francis, che divenne cos\u00ec \"free agent\" e libero di trovarsi una nuova squadra.\nRitorno a Houston.\nFrancis desta l'interesse di diverse squadre: Miami Heat, Dallas Mavericks, Houston Rockets e Los Angeles Clippers. Il 20 luglio 2007, Francis sceglie i Rockets, firmando un contratto di un anno con opzione per il secondo. Torna cos\u00ec alla squadra in cui aveva vissuto i suoi anni migliori, rifiutando un'offerta pi\u00f9 vantaggiosa (sia a livello economico che di squadra) come quella degli Heat. Le difficolt\u00e0 in \"preseason\", per\u00f2, lo lasciano fuori dalla rotazione di coach Rick Adelman, che non \u00e8 convinto dalle prestazioni di Francis. In \"regular season\" gioca poco e male, facendo registrare le medie pi\u00f9 basse in carriera (soli 5,5 punti, 2,3 rimbalzi e 3 assist). I continui problemi al tendine del quadricipite sinistro lo costringono a sottoporsi a un intervento chirurgico, che pone fine alla sua stagione dopo sole 10 partite giocate. Francis si avvale dell'opzione del contratto per il 2\u00ba anno e rimane a Houston; i postumi dell'intervento chirurgico non gli permettono per\u00f2 ancora di giocare. Il 24 dicembre 2008 i Rockets, per abbassare il tetto salariale e scendere sotto la \"luxury tax\", cedono Francis ai Memphis Grizzlies per una scelta al Draft NBA 2011. Il 27 gennaio 2009 la carriera NBA di Francis finisce: i Grizzlies lo tagliano, in una stagione 2008-09 che non lo vede mai in campo.\nIn Cina.\nNel novembre 2010 Francis firma per i Beijing Ducks. Dopo aver giocato solo 14 minuti in 4 partite, con una media di 0,5 punti e 0,7 rimbalzi, sul finire di dicembre lascia la Cina per tornare in America."}
{"id": "1237014", "revid": "183483", "url": "https://it.wikipedia.org/wiki?curid=1237014", "title": "Indiana Jones e il destino di Atlantide", "text": ""}
{"id": "1237017", "revid": "508036", "url": "https://it.wikipedia.org/wiki?curid=1237017", "title": "FIAT", "text": "FIAT (acronimo di \"Fabbrica Italiana Automobili Torino\") \u00e8 una casa automobilistica italiana, parte del gruppo Stellantis.\nIl marchio ha una lunga storia, essendo stato fondato l'11 luglio 1899 a Palazzo Bricherasio a Torino come casa produttrice di automobili, per poi sviluppare la propria attivit\u00e0 in numerosi altri settori, dando vita a quello che sarebbe diventato il pi\u00f9 importante gruppo finanziario e industriale privato italiano del XX secolo, oltrech\u00e9 la prima \"holding\" del Paese e, limitatamente al settore automobilistico, la maggior casa produttrice del continente europeo e terza a livello mondiale, dopo le statunitensi General Motors Co. e Ford Motor Co., per un ventennio, fino all'esplosione della crisi dell'industria automobilistica torinese iniziata alla fine degli anni ottanta.\nStoria.\nL'azienda nacque dalla comune volont\u00e0 di una dozzina di aristocratici, possidenti, imprenditori e professionisti torinesi di impiantare una fabbrica per la produzione di automobili.\nL'idea di produrre automobili su scala industriale era venuta agli amici Emanuele Cacherano di Bricherasio e Cesare Goria Gatti, gi\u00e0 fondatori dell'Automobile Club d'Italia che avevano precedentemente costituito e finanziato la \"Accomandita Ceirano &amp; C.\", finalizzata alla costruzione della \"Welleyes\", un'automobile progettata dall'ing. Aristide Faccioli e costruita artigianalmente da Giovanni Battista Ceirano.\nVisto il successo ottenuto dalla \"Welleyes\" alla sua presentazione, Bricherasio e Gatti proposero a un gruppo di conoscenti di acquisire le esperienze, le maestranze e la competenza della \"Accomandita Ceirano &amp; C.\" per trasferirle su scala industriale, come gi\u00e0 avveniva nella fabbriche dell'Europa settentrionale.\nOltre ai due promotori, si mostrarono disposti a partecipare il conte Roberto Biscaretti di Ruffia, il marchese Alfonso Ferrero de Gubernatis Ventimiglia, il banchiere e industriale della seta Michele Ceriana Mayneri, l'avvocato Carlo Racca, il possidente Lodovico Scarfiotti, l'agente di cambio Luigi Damevino e l'industriale della cera Michele Lanza.\nLa costituenda societ\u00e0 non era ancora stata ufficializzata che la stampa piemontese gi\u00e0 pubblicava la notizia come certa. \nIl gruppo di notabili, dopo vari incontri tenuti nel caff\u00e8 di \"madame\" Burello per fissare le linee dell'accordo e dopo aver ottenuto l'appoggio finanziario del \"Banco di Sconto e Sete\" di Torino, si riun\u00ec a Palazzo Bricherasio per sottoscrivere l'atto di \"Costituzione della Societ\u00e0 Anonima Fabbrica Italiana di Automobili\u00a0\u2013Torino\" redatto dal cav. dott. Ernesto Torretta, notaio patrimoniale della Real Casa: era l'11 luglio 1899. I soci versarono un capitale di 800.000 lire in 4.000 azioni (circa 3,6 milioni di euro ) e affidarono la presidenza a Ludovico Scarfiotti.\nOccorre aggiungere che, il giorno precedente alla costituzione della societ\u00e0, Michele Lanza decise di ritirarsi, abbandonando il sodalizio FIAT. Lanza aveva gi\u00e0 realizzato in proprio, nel 1895, una delle prime automobili italiane e, ben conoscendo le difficolt\u00e0 tecniche a cui si andava incontro, riteneva inopportuno escludere Giovanni Battista Ceirano dalla societ\u00e0, principale esperto meccanico, per mere questioni di rango. Parte della quota azionaria destinata a Lanza venne assunta dal possidente Giovanni Agnelli, coinvolto \"in extremis\" dall'amico ed ex commilitone Scarfiotti, mentre la rimanente quota azionaria venne sostenuta dal Banco di Sconto e Sete.\nDurante la prima seduta, il consiglio d'amministrazione della neonata FIA (\"Fabbrica Italiana di Automobili\") deliber\u00f2 l'acquisto dell'\"Accomandita Ceirano &amp; C.\", liquidando Ceirano con la somma di 20\u00a0000 lire, oltre ad assumerlo quale agente di vendita. La prima vettura costruita dalla FIAT fu il modello \"3\u00bd HP\", copia della \"Welleyes\" e prodotta in otto esemplari nel corso del 1899. Sempre in quell'anno, l'azienda mut\u00f2 la denominazione in FIAT dietro suggerimento di Aristide Faccioli e con l'entusiastico sostegno di Cesare Goria-Gatti che, dalle colonne del giornale \"L'Automobile\", invitava all'adozione di tale acronimo anche per il suo benaugurante significato latino (terza persona singolare nel verbo \"fio\" = diviene, diventa, \u00e8 fatto, conseguito, accade) circa il futuro dell'intrapresa. L'unico a sollevare alcune perplessit\u00e0 fu Emanuele Cacherano di Bricherasio, cui l'acronimo pareva richiamarsi a concetti biblico-religiosi, in contrasto con le sue convinzioni marxiste.\nLe prime otto vetture furono realizzate nell'acquisita officina Ceirano, poi la produzione si trasfer\u00ec nel nuovo opificio di corso Dante Alighieri, terminato a tempo di record nei primi mesi del 1900.\nLa FIAT inizi\u00f2 la costruzione del famoso stabilimento produttivo denominato Lingotto nel 1916 e lo fece entrare in funzione nel 1923.\nDopo un primo periodo di difficile sviluppo, segnato da diverse ricapitalizzazioni e da modifiche nella composizione del capitale azionario (non sempre in maniera pacifica ma anche sfociate in processi clamorosi per l'epoca), la propriet\u00e0 della casa automobilistica viene assunta quasi integralmente da Giovanni Agnelli, che diventer\u00e0 senatore durante il fascismo e rester\u00e0 a capo dell'azienda sino al termine della seconda guerra mondiale.\nDopo aver rischiato di perdere la propriet\u00e0 dell'azienda per la propria compromissione con il regime fascista, Agnelli passa il comando a Valletta, essendo morto in un incidente aereo l'unico figlio maschio, Edoardo. Valletta, uomo di qualit\u00e0 non comuni, si occup\u00f2 di reggere per conto della famiglia Agnelli una delle poche aziende italiane non completamente inginocchiate dalla disfatta, riusc\u00ec a farla rialzare e contemporaneamente forn\u00ec l'opportuna preparazione al ruolo che appena possibile avrebbe dovuto assumere il giovane discendente \"primo in linea dinastica\" (definizione attribuita a Montanelli).\nGianni Agnelli, l'erede, divenne presidente della FIAT nel 1966 e lo rimase fino al compimento del 75\u00ba compleanno, quando le norme statutarie lo obbligarono a cedere la presidenza.\nLa carica venne assunta prima (1996) dall'ex amministratore delegato Cesare Romiti e poi (1998) dal genovese Paolo Fresco, in arrivo dagli Stati Uniti, ex vicepresidente della General Electric.\nLa crisi del gruppo port\u00f2 il fratello Umberto alla presidenza (2003) e dopo la morte di Umberto fu la volta (2004) di Luca Cordero di Montezemolo. L'erede designato dalla famiglia Agnelli, John Elkann, fu nominato vicepresidente all'et\u00e0 di 28 anni e altri membri della famiglia entrarono a far parte del consiglio di amministrazione. L'amministratore delegato Giuseppe Morchio, dimissionario, venne sostituito da Sergio Marchionne dal 1\u00ba giugno 2004.\nLa gestione di Gianni Agnelli increment\u00f2 notevolmente la vocazione multinazionale e plurisettoriale dell'azienda, una vocazione che affondava le proprie radici nelle realt\u00e0 industriali create dalla Fiat in tutta Europa, gi\u00e0 nel primo ventennio del secolo. La crescita, certo aiutata anche dal cosiddetto \"boom economico\" degli anni sessanta, fu rilevante sia in campo nazionale sia nei mercati esteri.\nLe attivit\u00e0 e le strategie del gruppo, in origine dirette alla sola produzione industriale di autovetture (e poco dopo anche di veicoli industriali e agricoli), con il passare del tempo e a causa delle mutate condizioni di mercato e del consolidato assetto di gruppo, sono andate verso una diversificazione in molti altri settori. Il gruppo ha al momento attivit\u00e0 in una vasta gamma di settori dell'industria e nei servizi finanziari.\nSi tratta del maggiore gruppo aziendale italiano, che vanta inoltre significative attivit\u00e0 anche all'estero, dove \u00e8 presente in 61 nazioni con 1\u00a0063 aziende che impiegano oltre 223\u00a0000 persone, 111\u00a0000 delle quali al di fuori dell'Italia.\nModelli pre-bellici e bellici.\nLa prima produzione di autovetture, datata 1900, avvenne con l'utilizzo di 150 operai nello stabilimento in Corso Dante a Torino. Da l\u00ec uscirono 24 autoveicoli modello FIAT 3 \u00bd HP, di cui una curiosit\u00e0 era la mancanza della retromarcia. Nel 1903 la produzione era limitata a 103 pezzi di auto.\nAl 1902 risale anche la prima affermazione della casa nelle competizioni automobilistiche, quando, con alla guida Vincenzo Lancia, si aggiudica una gara locale piemontese la \"Torino Sassi-Superga\".\nSempre nel primo decennio del XX secolo risalgono le prime diversificazioni della Fiat nel campo dei veicoli commerciali, dei tram, degli autocarri e dei motori marini; nel frattempo si ampli\u00f2 anche il numero delle persone occupate, giunte a 2\u00a0500 unit\u00e0 nel 1906. Nel 1908 venne messa in produzione la Fiat 1 Fiacre, prima autovettura destinata alla funzione di un taxi di cui vennero esportati numerosi esemplari nelle pi\u00f9 importanti citt\u00e0 come Parigi, Londra e New York.\nLa societ\u00e0 inizi\u00f2 anche un'attivit\u00e0 all'estero con la fondazione nel 1908 della \"Fiat Automobile Co\" negli Stati Uniti e la successiva costruzione nel 1909 dello stabilimento di Poughkeepsie; fino al 1917 vi furono prodotti, soprattutto assemblando pezzi in arrivo dall'Italia, alcuni modelli, i Type 53, 54, 55 e 56 assimilabili agli equivalenti Tipo 3, 4 e 5 prodotti in Italia.\nPoco prima dello scoppio della prima guerra mondiale, la societ\u00e0 torinese rinnov\u00f2 totalmente la gamma di autovetture in produzione con la presentazione dei modelli 1, 2, 3, 4, 5, 6; di questi modelli va ricordata la presenza dei primi esempi di batteria e di trasmissione a cardano. Nel 1911 l'azienda si ciment\u00f2 nella costruzione di un autoveicolo specifico per battere il record mondiale di velocit\u00e0: a tal fine fabbric\u00f2 la Fiat S76 Record, un'auto da 28.353\u00a0cm\u00b3 e 290 CV di potenza, in grado di sfiorare i 300\u00a0km/h.\nSempre prima dello scoppio della guerra l'azienda madre fond\u00f2 la \"Fiat lubrificanti\", allarg\u00f2 le sue attivit\u00e0 estere con l'apertura di una societ\u00e0 in Russia e inizi\u00f2 la produzione in serie della Fiat Zero di cui costruir\u00e0 circa 2\u00a0000 esemplari, forniti anche di impianto elettrico. Naturalmente la produzione civile venne quasi completamente convertita a uso bellico durante il conflitto e il modello Fiat 501 venne assemblato soprattutto per il Regio Esercito.\nAlla ripresa produttiva post bellica nel 1919 l'azienda torinese present\u00f2 la \"Fiat 501\" a uso civile, di cui riusc\u00ec a mettere sul mercato quasi 45\u00a0000 unit\u00e0. Nel frattempo prosegu\u00ec anche la diversificazione nel campo dei veicoli industriali e dell'accessoristica; quest'ultima rappresentata dalla fondazione della Magneti Marelli.\nNel 1920 la FIAT, con un capitale versato pari a 200 milioni di lire, occupava 25\u00a0000 operai e 2\u00a0500 impiegati, costruendo oltre 100 veicoli ogni giorno, tra autovetture, autocarri e trattrici agricole. La produzione dei suoi vari opifici, che raggiungevano la superficie coperta di 1.300.000 metri quadrati, era anche estesa alla costruzione di aeroplani e di motori per l'aviazione, per la nautica e per l'industria, oltre al materiale ferroviario e alla realizzazione di acciai speciali.\nI modelli in produzione negli anni 1920 spaziavano dall'utilitaria Fiat 509 alla lussuosa berlina Fiat 529, equipaggiata di freni su tutte le 4 ruote e di volante regolabile.\nUn'innovazione tecnologica importante fu quella del 1928, dove la Fiat, prima al mondo, utilizz\u00f2 l'alluminio per la costruzione delle teste dei motori.\nDopo la visita del Senatore Agnelli agli stabilimenti della Ford, fondata da Henry Ford nel 1903 negli USA, apparve evidente che l'unica via percorribile fosse quella di operare in serie, attraverso la catena di montaggio. Le prime manifestazioni del nuovo metodo di costruzione furono evidenti dopo l'inaugurazione del Lingotto, modernissimo stabilimento di 153\u00a0000 m2, disposto su cinque piani e con la presenza sul tetto di una pista di prova per i nuovi modelli.\nIl decennio antecedente lo scoppio della seconda guerra mondiale \u00e8 caratterizzato dalla politica autarchica voluta da Mussolini che imped\u00ec uno sviluppo all'estero dell'azienda, ma che aiut\u00f2 nell'espansione sul mercato interno. Fu di questo periodo l'esordio della Fiat 508 Balilla, presentata nel 1932, inizialmente fornita di cambio a 3 marce e in un secondo tempo (dal 1934) con uno pi\u00f9 moderno a 4, che segn\u00f2 il nuovo record di produzione per la Fiat con oltre 110\u00a0000 esemplari. Pochi anni dopo il record fu sbriciolato con la Fiat 500, conosciuta nella prima versione con il nomignolo di \"Topolino\" e che, presentata nel 1936, in un ventennio di produzione riusc\u00ec a raggiungere l'invidiabile cifra di oltre 500\u00a0000 unit\u00e0.\nAppena prima dello scoppio della guerra venne inaugurato anche il nuovo stabilimento di Mirafiori, dove ebbe inizio la turnazione del lavoro sull'arco delle 24 ore.\nUn modello che non pu\u00f2 essere dimenticato \u00e8 la Fiat 6 cilindri 1500, lanciata alla fine del 1935, che si distinse per un'innovativa linea aerodinamica e filante della carrozzeria; questa nuova linea, molto accattivante, fu estesa (ovviamente in formato ridotto) dalla \"Topolino\" nel 1936 e dalla Fiat Nuova Balilla 1100, la prima Fiat a fregiarsi del titolo di \"1100\", che fu immessa sul mercato nel giugno 1937.\nL'ultimo prodotto anteguerra - uscito nel 1938 - fu l'ammiraglia Fiat 2800: per ovvie ragioni (la natura stessa della vettura e lo scoppio della seconda guerra mondiale) questo modello, che inaugur\u00f2, in casa Fiat, una nuova forma del cofano (un muso detto a spartivento) fu costruito (anche in versione \"militare\") in soli 621 esemplari sino al 1944.\nLa seconda guerra mondiale port\u00f2 a una drastica riduzione della produzione di autovetture, con una conversione delle linee alla costruzione di veicoli commerciali richiesti dalle esigenze belliche. Gli impianti subirono gravissimi danni a causa dei bombardamenti e furono pressoch\u00e9 fermati.\nLa produzione Fiat del dopoguerra.\nLa fine del conflitto mondiale lasci\u00f2 un cumulo di macerie degli impianti industriali e si somm\u00f2, per l'azienda, alla morte del suo cofondatore e il conseguente passaggio della dirigenza al prof. Valletta: solo nel 1948, e grazie agli aiuti stanziati dal Piano Marshall, terminarono i lavori di ricostruzione degli stabilimenti e riprese in pieno la produzione di autovetture. Gi\u00e0 sul finire del 1945, comunque, cominciarono a lasciare la fabbrica le prime autovetture: la gamma era quella dell'anteguerra (decurtata della grossa \"2800\" da rappresentanza) e comprendeva dunque tre modelli di base: la 500 \"Topolino\", la 1100 e la sei cilindri 1500.\nNel 1948, alla fine di giugno, si ebbe il primo rinnovamento del dopoguerra: nacque la 500 B, che differiva dalla precedente soprattutto per una modifica al sistema di distribuzione del motore, che pass\u00f2 dalle \"valvole laterali\" alle pi\u00f9 moderne ed efficienti \"valvole in testa\", con un guadagno di potenza (da 13 a 16 HP) e di velocit\u00e0 (da 85 a 95\u00a0km/h). Praticamente inalterata apparve invece la carrozzeria. Meno di tre mesi dopo, nel settembre del 1948, usc\u00ec la prima \"station wagon\" italiana prodotta in serie: si trattava della 500 B \"Giardiniera\" che, sulla meccanica della 500 B appena immessa sul mercato, montava una carrozzeria molto originale (allora definita \"giardiniera\"), caratterizzata dalle fiancate in legno: la vetturetta offriva un'abitabilit\u00e0 di 4 posti \"veri\" pi\u00f9 un discreto bagagliaio, sempre con una cilindrata di appena 570\u00a0cm\u00b3. Contemporaneamente, anche i modelli superiori, 1100 e 1500, vennero \"aggiornati\" assumendo le nuove denominazioni rispettivamente di \"1100 B\" e di \"1500 D\".\nNel 1949 la Topolino cambi\u00f2 veste e divenne 500 C. A marzo, la nuova versione venne esposta in anteprima al Salone Internazionale dell'Auto di Ginevra: la meccanica era praticamente invariata, mentre la carrozzeria abbandon\u00f2 i fanali sporgenti dai parafanghi e si fece pi\u00f9 arrotondata e moderna. La stessa modifica interess\u00f2 ovviamente anche la versione \"Giardiniera\". La presentazione in Italia delle due versioni avvenne due mesi dopo, nel maggio 1949.\nAlla Fiera del Levante di Bari, nel settembre 1949, il rinnovamento riguard\u00f2 la 1100 e la 1500, la cui denominazione assunse il suffisso \"E\": se per la 1100 il rinnovamento era opportuno e comprensibile in quanto il modello era destinato a rimanere in produzione ancora a lungo, lo stesso non si pu\u00f2 dire per la sorella maggiore 1500, dal momento che era imminente il lancio dell'erede, la 1400, che nacque appena sei/sette mesi dopo. Comunque, tanto la 1100 E quanto la 1500 E si differenziavano dalle precedenti 1100 B e 1500 D per alcune modifiche estetiche, determinate soprattutto dalla scomparsa della ruota di scorta esterna, ora alloggiata in un apposito vano (avente anche funzioni di bagagliaio) che era accessibile dall'esterno e che venne a integrarsi nella parte posteriore della carrozzeria. Altre modifiche riguardavano i paraurti (irrobustiti) e l'adozione del comando del cambio con leva al volante, secondo l'imperante moda \"americana\".\nSolo nel 1950 ci fu la presentazione di un modello veramente nuovo, la Fiat 1400, che mand\u00f2 definitivamente in pensione la pur valida sei cilindri 1500; fu il primo modello con carrozzeria portante e fornito di serie di impianto di riscaldamento. Negli anni immediatamente successivi verranno presentati anche dei veicoli \"inusuali\" nella produzione dell'azienda fino ad allora: nel 1951 usc\u00ec la Fiat Campagnola, mezzo fuoristrada di derivazione della statunitense \"Jeep\", utilizzata dall'esercito americano durante la guerra, mentre l'anno dopo (1952) fu la volta della Fiat 8V, una berlinetta sportiva a 2 posti caratterizzata dalle sospensioni a 4 ruote indipendenti, novit\u00e0 per l'azienda torinese. Altro traguardo importante raggiunto nel 1951 \u00e8 rappresentato dalla presentazione di un aereo, il modello G80, primo \"jet\" costruito in Italia.\nNel campo delle utilitarie, il Salone di Bruxelles del gennaio 1952 tenne a battesimo la nuova versione \"station wagon\" della 500 C, definita \"Belvedere\" e caratterizzata dalla carrozzeria interamente metallica (la precedente \"Giardiniera\" aveva le fiancate in legno/masonite).\nIl 1952 non fu un anno particolarmente ricco di novit\u00e0, tuttavia, oltre alla Belvedere metallica e alla sportiva 8V, vide la luce il modello 1900 nelle due versioni: la berlina (quasi identica alla 1400 ma con mascherina con pi\u00f9 cromature, lunotto ampliato e interni pi\u00f9 lussuosi) e la due porte denominata \"Granluce\". La nuova 1900 era caratterizzata, tecnicamente, dall'adozione di uno speciale giunto idraulico che rendeva pi\u00f9 fluida la marcia.\nDa segnalare ancora che, a fine anno, l'autocarro leggero Fiat 615 venne venduto anche con motorizzazione Diesel, un piccolo propulsore di 1,9 litri alimentato a gasolio che equipaggi\u00f2, l'anno dopo, la prima autovettura Diesel della Fiat, la 1400 Diesel.\nNel 1953 l'occupazione negli stabilimenti raggiunse la cifra di 71\u00a0000 unit\u00e0 mentre nel campo della tecnica venne prodotta la prima versione della Fiat 1400 con motorizzazione Diesel, ripresa dall'autocarro leggero tipo 615. Dello stesso anno fu la commercializzazione del modello Fiat 1100 nella sua nuova edizione a struttura portante denominato e conosciuto come \"modello 103\" e considerato un po' come l'erede della 508 Balilla. Di questo fortunato modello, destinato a recitare una parte da protagonista tra i modelli Fiat per oltre quindici anni (sar\u00e0 sostituito dalla Fiat 128 nel 1969), usc\u00ec anche, a fine anno, la versione \"spinta\" TV (Turismo Veloce) seguita, all'inizio del 1954, dalla \"station-wagon\" (Familiare la definizione dell'epoca).\nNel 1954 la Fiat non present\u00f2 grandi novit\u00e0: al Salone dell'automobile di Torino di primavera, a parte la vettura sperimentale a Turbina (esposta pi\u00f9 che altro per scopi pubblicitari) vennero presentate le nuove 1400/1900 nella serie contrassegnata dal suffisso \"A\" e caratterizzata da una carrozzeria ammodernata e da alcune piccole modifiche meccaniche.\nIl 1955 fu caratterizzato dal ritiro dal mercato della 500 C e dalla presentazione della Fiat 600, primo modello che veramente diede inizio alla motorizzazione di massa degli italiani, che fu seguita nel 1956 dalla originalissima derivata Fiat 600 Multipla, prima \"monovolume\" italiana.\nIl 1956, Multipla a parte, vide uscire una nuova serie di 1400/1900 (tipo \"B\") e di 1100/103 (tipo \"E\") mentre il 1957 fu l'anno che segn\u00f2 la nascita della Nuova 500 e di una nuova serie di 1100/103 con \"codine\" pi\u00f9 lunghe pronunciate (definita anche come \"modello '58\" questa serie di 103, che segu\u00ec alla \"E\" del '56, venne contraddistinta ufficialmente dal suffisso \"D\").\nAlla fine del 1957 usc\u00ec anche, in sostituzione della 1100/103 TV, la meno sportiva ma pi\u00f9 lussuosa Fiat 1200 \"Granluce\", che, pur sostanzialmente basata sul corpo vettura della 1100/103, aveva un padiglione assai pi\u00f9 moderno e luminoso. Le vendite della 1200 iniziarono nel 1958, anno che non registr\u00f2 alcuna novit\u00e0 di rilievo in casa Fiat.\nIl decennio si chiuse, nel 1959, con la cessazione della produzione delle ormai superate 1400/1900, sostituite dalle modernissime ancorch\u00e9 \"spigolose\" 1800/2100.\nNel 1961, fu ritirato dalla produzione il tipo 1200, sostituito dalla 1300/1500.\nModelli anni sessanta.\nNell'arco di pochi anni la societ\u00e0 cerc\u00f2 di coprire le varie richieste degli automobilisti spaziando dalle piccole cilindrate alle grandi berline e presentando i vari modelli con allestimenti berlina, giardinetta, \"coup\u00e9\" e \"spider\", diventando, in quanto azienda automobilistica pi\u00f9 grande, uno dei perni del cosiddetto \"\"boom\" economico\" di quegli anni.\nNel 1964 venne messa in produzione un'altra autovettura destinata a un notevole successo, la Fiat 850, nella sua classica versione berlina e in quelle, altrettanto di successo, \"coup\u00e9\" e \"spider\". Nel 1966, stesso anno in cui ebbe luogo il passaggio di consegne tra il prof. Valletta e l'avv. Gianni Agnelli, fu presentata la vettura pi\u00f9 sportiva della gamma, la Fiat Dino progettata in parte con la Ferrari, che ne presentava un modello omologo.\nI primi anni della nuova gestione furono caratterizzati da nuovi modelli che man mano sostituirono quelli prodotti nel primo dopoguerra, presentando nel 1966 la Fiat 124, che riusc\u00ec a fregiarsi del titolo di Auto dell'anno e sulla cui meccanica la Pininfarina cre\u00f2 un modello \"spider\" molto apprezzato. Nel 1967 usc\u00ec la Fiat 125 e contemporaneamente l'azienda intensific\u00f2 la sua presenza produttiva nel Sud Italia; inoltre acquist\u00f2 parte della Ferrari e la totalit\u00e0 della Lancia. Il 1969 vide la presentazione della prima autovettura torinese con il motore e la trazione anteriori, la Fiat 128, anch'essa destinata a un buon successo di vendita e a fregiarsi del titolo di Auto dell'anno. Dello stesso anno fu anche la Fiat 130, ammiraglia della casa con i suoi motori V6 da 2800 e 3200\u00a0cm\u00b3.\nModelli anni settanta.\nGli anni settanta furono degli anni molto difficili per il gruppo FIAT, che dovette affrontare un periodo di forti difficolt\u00e0 dovute sia alle frequenti agitazioni e tensioni che colpivano anche le fabbriche (spesso soggette a scioperi e occupazioni), sia alla concorrenza straniera sul mercato italiano, incrementata dal graduale abbattimento delle barriere doganali. Nonostante ci\u00f2 la politica aziendale previde una continua espansione all'estero, che dopo il fallimento del matrimonio FIAT-Citro\u00ebn, si basava su accordi con produttori locali e sull'apertura di nuovi stabilimenti: nel 1970 ebbe inizio la produzione della Fiat 124 in Unione Sovietica (sotto il nome di Lada 2101/2102, nota comunemente come \"\u017diguli\") e nel corso del decennio si rafforzarono gli accordi con la jugoslava Zastava, con la turca Tofa\u015f, con la polacca FSM e nacque in Brasile la Fiat Autom\u00f3veis. Nel 1971 entr\u00f2 nel gruppo il marchio Abarth, mentre nel 1975 tutta la produzione di veicoli industriali (con i marchi Fiat Veicoli Industriali e Lancia Veicoli Speciali) fu inglobata nel neonato marchio Iveco. Nel 1978 l'azienda sub\u00ec un radicale cambiamento di struttura con la creazione della Fiat Auto S.p.A. sotto la quale vennero raggruppate tutte le aziende del gruppo attive nel comparto automobilistico (FIAT, Lancia, Autobianchi e Abarth) con l'eccezione della Ferrari, che faceva capo direttamente alla \"holding\", scindendo le attivit\u00e0 collaterali in nuove denominazioni sociali come Fiat Ferroviaria, Fiat Avio e Fiat Trattori.\nPer quanto concerne le automobili prodotte, gli anni settanta hanno visto l'arrivo e l'affermazione di nuovi modelli innovativi ma anche l'addio a modelli importanti, che avevano fatto la storia del marchio sia in positivo sia in negativo. Il 1970 fu l'anno dell'aggiornamento di met\u00e0 carriera per le berline medie 124 e 125, mentre l'anno successivo furono lanciate le versioni \"coup\u00e9\" dell'ammiraglia Fiat 130 e della compatta 128 (che ricevette anche la versione sportiva \"Rally\"), ma soprattutto l'utilitaria 127, erede dell'ormai obsoleta Fiat 850 (che rimase comunque un altro anno a listino nelle versioni \"coup\u00e9\", che nel 1971 stesso ricevette un aggiornamento, e altri due anni in versione \"spider\") e dotata di un pianale moderno con schema \"tutto avanti\" che garant\u00ec al modello un enorme successo, culminato nel premio Auto dell'anno 1972 e nel milione di esemplari venduti dall'esordio alla fine del 1974.\nIl 1972 port\u00f2 contemporaneamente nuovi modelli in vari segmenti di mercato, innanzitutto quello delle vetture da citt\u00e0, con la nuova Fiat 126 che rileva la 500 (che rimase comunque in produzione nella versione R, abbreviazione di \"Rinnovata\"), quello delle berline di fascia medio-alta con la Fiat 132 (erede della vecchia 125, fu la prima auto del marchio a essere in parte assemblata da robot) e quello delle autovetture sportive con la \"roadster\" Fiat X1/9 (progettata e costruita da Bertone, \u00e8 ricordata come la prima e unica auto del costruttore torinese a motore centrale posteriore) che rimpiazza la vecchia 850 Spider. Altre novit\u00e0 interessarono l'intera gamma 124, oggetto di aggiornamenti estetici e motoristici, e la berlina compatta 128, ma nello stesso anno uscirono dai listini due sportive: la piccola 850 \"Coup\u00e9\" (sostituita dalla 128 \"Coup\u00e9\") e soprattutto la pi\u00f9 grande Dino, sportiva frutto di un accordo stipulato nel decennio precedente con la Ferrari e a oggi unico esempio di \"supercar\" a marchio FIAT. \nDopo un 1973 privo di novit\u00e0 di sorta ma caratterizzato da una pesantissima crisi petrolifera, in cui uscirono di produzione sia la 850 \"Spider\" sia la prima serie di Campagnola, nacque nel 1974 la sostituta della berlina media 124, la nuova Fiat 131, assemblata nello stabilimento di Mirafiori con l'uso di nuove tecnologie in parte robotizzate e ricordata anche per i suoi trascorsi nei rally. Lo stesso anno vede inoltre l'esordio dell'utilitaria Fiat 133, un prodotto poco riuscito e basato sul vecchio pianale della 850 inserito a met\u00e0 fra la piccola 126 e la pi\u00f9 grande 127 venduto solo all'estero (soprattutto in Spagna e Argentina), di un restyling per la berlina medio-alta 132 e l'esordio della seconda generazione del fuoristrada Campagnola.\nIl 1975 vede l'entrata in commercio della nuova 128 3P, versione aggiornata con portellone posteriore della 128 Coup\u00e9, ma vede anche l'uscita dal listino della sportiva 124 Coup\u00e9 (che avr\u00e0 un'erede solo negli anni novanta), della 124 Spider nel Vecchio Continente (l'auto rimane comunque a listino in Nord America, suo principale mercato, col nome di Fiat Spider fino al 1981) e soprattutto della celebre Nuova 500, che abbandona le linee di produzione il 1\u00ba agosto del 1975 dopo diciott'anni di carriera e quasi quattro milioni di esemplari prodotti (contando solo le berline a marchio FIAT). Nell'anno seguente, invece, esce di listino la versione berlina dell'ammiraglia 130 che a causa dello scarso successo non riceve alcun'erede, arrivano degli aggiornamenti sia per la piccola 126 sia per la pi\u00f9 grande 128, il furgone 850T viene sostituito dalla sua evoluzione 900T, viene lanciata in serie limitata di soli 400 esemplari la versione stradale della 131 Abarth Rally e inizia la produzione in Brasile della 147, versione adattata al mercato brasiliano della 127 che \u00e8 ricordata per essere la prima autovettura al mondo a essere alimentata sia a benzina sia a etanolo. Nel 1977 arrivano degli aggiornamenti sia per l'utilitaria 127 (ora disponibile anche in versione sportiva e in versione furgonata, che prende il nome di Fiorino) sia per la berlina 132, e abbandona il mercato la 130 Coup\u00e9, unica esponente della gamma 130 ancora a listino.\nNel 1978 entr\u00f2 in produzione la Fiat Ritmo, erede della 128 (che non viene per\u00f2 rimpiazzata totalmente, dato che rimane a listino fino al 1985) caratterizzata da un corpo vettura a due volumi che si distaccava notevolmente nelle linee da tutta la produzione precedente e che aveva la caratteristica curiosa di dover essere stata messa sul mercato dei paesi anglofoni come Fiat Strada, a causa del significato del nome, che, nello \"slang\" inglese, sta a significare ciclo mestruale. Lo stesso anno vede arrivare delle novit\u00e0 per la berlina media 131, che guadagna fra le altre novit\u00e0 i propulsori a gasolio (che nello stesso anno entrano anche a far parte della gamma dell'ammiraglia 132) e per la roadster X1/9. Infine, nel 1979 anche la Campagnola guadagna i propulsori a gasolio, di produzione SOFIM come quelli delle berline.\nPer quanto riguarda i telai, negli anni settanta FIAT \u00e8 interessata da un processo di rivoluzione che porta alla ribalta la trazione anteriore nel settore delle berline compatte e delle utilitarie, soluzione che nel corso degli anni diverr\u00e0 sempre pi\u00f9 diffusa nel mondo dell'automobile. Nello stesso periodo, inoltre, viene lanciata l'unica vettura con motore centrale posteriore mai prodotta da FIAT, ossia la X1/9. In ambito motoristico, invece, il costruttore torinese punta fortemente sui motori benzina di progettazione Giacosa e Lampredi; i primi, i cui esponenti pi\u00f9 celebri erano il bicilindrico della 500 e il Serie 100, vennero montati soprattutto sulle utilitarie, mentre i secondi, di cui facevano parte fra gli altri i bialbero Lampredi, ebbero applicazione soprattutto nella fascia media e alta del mercato. Nella fine del decennio, inoltre, FIAT inizia a tenere in considerazione anche l'impiego di propulsori a gasolio di produzione SOFIM, soprattutto nel settore dell'alto di gamma, per contrastare l'offerta dei rivali tedeschi e francesi.\nModelli anni ottanta.\nNegli anni ottanta la gamma FIAT venne completamente rivisitata, accogliendo numerosi nuovi modelli che ai loro tempi hanno portato in dote delle innovazioni e delle qualit\u00e0 notevoli per le fasce di mercato di appartenenza. Alcuni di questi modelli sono ancora oggi presenti nella gamma del marchio torinese per via del successo avuto nel tempo. In questo periodo il gruppo torinese attraversava una fase molto positiva: le vendite dei marchi Fiat, Lancia e Autobianchi erano molto elevate e il gruppo FIAT divenne il maggior produttore di automobili europeo e il quinto pi\u00f9 grande al mondo. Ai marchi gi\u00e0 citati si aggiunse poi Alfa Romeo, che fu acquistata dall'IRI nel 1986 per via della situazione disastrosa in cui versava la casa del Biscione, mentre quattro anni prima SEAT (azienda automobilistica spagnola i cui azionisti erano il governo spagnolo e FIAT, la quale deteneva una minoranza del capitale) interruppe la cooperazione con il gruppo torinese a causa di varie discussioni inerenti alla volont\u00e0 del governo spagnolo di un aumento di capitale da parte del gruppo FIAT, che rifiut\u00f2 l'offerta. L'espansione globale del gruppo torinese, iniziata negli anni settanta, continu\u00f2 con successo anche nel decennio successivo: FIAT abbandon\u00f2 il mercato nordamericano (tradizionalmente ostico per il gruppo) nel 1982 ma continu\u00f2 a investire con ottimi riscontri su altri mercati, soprattutto in Sud America (e, in particolare, in Brasile).\nPer quanto riguarda i modelli prodotti, nel 1980 esordirono l'aggiornamento del 900T Panorama (che prese il nome di 900E), le 127 5 porte, Diesel (127 D, su base 147 e dotata di un innovativo propulsore da 1301 cm\u00b3) e giardinetta (127 Panorama, anch'essa su base 147, sostituisce la 128 Familiare), ma soprattutto la Panda: la nuova utilitaria, posta a met\u00e0 tra la 126 e la 127 nella gamma FIAT sostituiva (ove presente) la 133, che rimase sul mercato fino al 1982. Caratterizzata da una notevole abitabilit\u00e0 per il segmento e da una notevole robustezza, nonch\u00e9 da prezzi concorrenziali, questo modello sar\u00e0 uno dei pilastri del marchio del Lingotto sino ai giorni nostri. L'anno seguente, invece, esord\u00ec la nuova ammiraglia FIAT, la Argenta, che in realt\u00e0 era un \"restyling\" molto profondo della 132 e fu un insuccesso commerciale, salutando i listini solo quattro anni pi\u00f9 tardi. Nello stesso anno arrivarono dei \"restyling\" anche per la 127 e per la 131.\nNel 1982, invece, oltre al \"restyling\" della Ritmo e alla nuova Panda Super (che inaugur\u00f2 il nuovo \"family feeling\" del marchio, che metteva in evidenza le cinque barre cromate del logo FIAT), \u00e8 da segnalare che le due \"spider\" X1/9 e 124 \"Spider\" uscirono dalla gamma FIAT per essere prodotte dai carrozzieri che le avevano disegnate, rispettivamente Bertone e Pininfarina. Di ben altro registro fu il 1983, anno in cui esord\u00ec la nuova Fiat Uno (\"design\" di Giugiaro), degna erede della Fiat 127 (che rimase a listino fino al 1987 nelle versioni Unificata, Diesel e Panorama introdotte nello stesso anno) e che sar\u00e0 poi premiata come Auto dell'anno 1984: \u00e8 la prima autovettura della casa a montare uno dei motori pi\u00f9 apprezzati della casa torinese, il FIRE 1000, prodotto dal 1985 negli stabilimenti di Termoli che \u00e8 a tutt'oggi il modello FIAT che vanta, in tutte le sue varianti, il pi\u00f9 grande numero di esemplari costruiti: sono oltre 8\u00a0000\u00a0000 le Uno prodotte dal 1983 al 2013. Lo stesso anno vide l'esordio della Regata, nuova berlina media a trazione anteriore derivata dalla Ritmo, che sostitu\u00ec la 131 a trazione posteriore (quest'ultima rimase a listino con alcune modifiche fino al 1985 nella versione \"wagon\" denominata 131 Maratea), della Panda 4x4 (primo esempio di piccola vettura a motore trasversale a presentare un sistema 4WD) e di aggiornamenti per Argenta e 126. Infine \u00e8 da ricordare la fine della produzione della 128, una delle vetture pi\u00f9 significative della storia FIAT.\nIl 1985 fu l'anno in cui vede la luce l'ammiraglia Croma (\"design\" di Giorgetto Giugiaro), che sostitu\u00ec la Argenta ed era frutto della collaborazione tra le aziende del gruppo e la svedese SAAB le quali, utilizzando la stessa meccanica (progetto Tipo Quattro), diedero luce contemporaneamente alle varie Lancia Thema (1984-1994), Alfa Romeo 164 (\"design\" di Pininfarina, 1987-1998) e Saab 9000 (1985-1998). A differenza dell'antenata, la Croma riscosse un maggiore riscontro commerciale. Nel 1985 esordirono inoltre la Regata \"Weekend\" (che sostitu\u00ec la 131 familiare), un ulteriore aggiornamento per la Ritmo e la 126 \"Made by FSM\". L'anno seguente invece vennero aggiornate la \"citycar\" Panda e la berlina media Regata, e usc\u00ec dal listino il 900E Panorama. Anche il 1987 non previde grandi novit\u00e0 per la gamma FIAT, che perse la gamma 127 e il fuoristrada Campagnola ma vide l'esordio della 126 BIS (ultima evoluzione della 126, dotata di motore a sogliola e bagagliaio posteriore) e della Duna (versione europea delle Fiat Pr\u00eamio ed Elba brasiliane, rispettivamente le versioni tre volumi e giardinetta della Uno brasiliana), quest'ultima poco venduta perch\u00e9 caratterizzata da un aspetto sgraziato e da motori fiacchi.\nNel 1988 esord\u00ec la Fiat Tipo, che sostitu\u00ec, nel campo delle berline a 2 volumi di media cilindrata, la Fiat Ritmo e venne poi eletta Auto dell'anno 1989, per la linea moderna e i contenuti innovativi (su tutti, la zincatura completa della carrozzeria e la strumentazione digitale presente su alcune versioni), mentre l'anno seguente fu caratterizzato dagli aggiornamenti dell'ammiraglia Croma, della piccola berlina Duna e soprattutto dell'utilitaria Uno, che fu profondamente ridisegnata per somigliare maggiormente alla Tipo (da cui il soprannome \"Tipino\" che fu attribuito alla seconda serie dell'utilitaria italiana).\nNegli anni ottanta la FIAT rinnov\u00f2 la propria gamma di motorizzazioni (soprattutto a benzina) presentando alcuni motori particolarmente innovativi, su tutti i motori FIRE che furono presentati nel 1985 sotto il cofano dell'Autobianchi Y10 e tutt'oggi usati, con varie modifiche, dalle \"citycar\" FCA. Questi motori hanno sostituito gradualmente i vecchi motori della Serie 100, montati per la prima volta nella 600 del 1955, ma per avere la sostituzione completa dei motori FIRE con i Serie 100 si \u00e8 dovuto attendere il 2000. Nelle fasce di mercato pi\u00f9 alte FIAT ha fatto uso di motori di progettazione Lampredi, in particolare motori brasiliani (famiglia FIASA) e motori bialbero (noti anche come bialbero Lampredi), senza dimenticare soluzioni innovative quali il compressore volumetrico delle 131 Volumetrico Abarth e Argenta SX/VX o l'innovativo sistema \"Energy Saving\" delle Uno e Regata ES (ES sta proprio per Energy Saving), che in pratica si pu\u00f2 considerare come un sistema start&amp;stop \"ante litteram\". Anche nei motori a gasolio la FIAT ha creato delle soluzioni moderne e innovative, come il propulsore da 1301 cm\u00b3 della gamma 127 (e poi anche Panda e Uno, su cui fu installata anche una versione turbocompressa di questo motore), ai tempi della sua introduzione il motore Diesel di pi\u00f9 piccola cilindrata al mondo oppure il primo propulsore 2.000 turbodiesel a iniezione diretta montato su una vettura di grande serie, che ha fatto il suo esordio nel 1988 sotto il cofano della Croma TD i.d.\nModelli anni novanta.\nGli anni novanta sono caratterizzati dall'arrivo di nuovi modelli pi\u00f9 moderni e rispettosi delle normative antinquinamento (nel 1993 fanno infatti il loro esordio le normative Euro 1, quelle Euro 2 esordirono tre anni dopo) e di sicurezza (con la creazione dell'Euro NCAP, nel 1997, che favor\u00ec in Europa la diffusione di sistemi di sicurezza come gli \"airbag\" e l'ABS). Tra i nuovi modelli ce ne furono alcuni innovativi e che segnarono l'esordio del marchio in nuovi settori di mercato, mentre altri segnarono il ritorno in fasce di mercato abbandonate in passato, cos\u00ec come altri modelli abbandonarono il mercato senza venire sostituiti da modelli analoghi. Gli anni novanta sancirono la volont\u00e0 del gruppo FIAT di espandersi in tutto il mondo (che vide la sua realizzazione nel progetto 178), ma questi furono anche gli anni in cui inizi\u00f2 una forte crisi che si aggrav\u00f2 ulteriormente agli inizi del nuovo millennio, sboccando poi nella breve alleanza con General Motors e nel periodo di forti tagli alle attivit\u00e0 del gruppo, che si focalizz\u00f2 sulle attivit\u00e0 auto-motoristiche.\nIl primo nuovo prodotto lanciato nel nuovo decennio fu, nel 1990, la Fiat Tempra, una berlina media derivata dall'apprezzata Fiat Tipo e che vendette bene fino al 1997 (fuori dall'Europa rest\u00f2 a listino sino al 2000) per via delle sue doti di robustezza, praticit\u00e0 e tecnologia. L'anno successivo la novit\u00e0 pi\u00f9 importante fu la Fiat Cinquecento, vettura da citt\u00e0 che sostitu\u00ec alla base della gamma Fiat la vetusta 126 (non in Polonia, dove la 126 rimase in produzione fino al 2000 affiancandosi alle sue eredi) e che divenne nota anche come \"mini-rally car\". Nello stesso anno esordirono poi degli aggiornamenti estetici anche per Panda e Croma, entrambe ispirate dal \"family feeling\" introdotto nel 1988 dalla Tipo.\nDopo un 1992 senza particolari novit\u00e0 il 1993 vide innanzitutto il completamento dell'adeguamento alle normative Euro 1 di tutta la gamma della casa del Lingotto iniziato l'anno prima, che comport\u00f2 la revisione della gamma di motorizzazioni di ogni modello. Successivamente vennero aggiornate esteticamente la piccola Cinquecento, le berline medie Tipo e Tempra e l'ammiraglia Croma, ma la novit\u00e0 pi\u00f9 rappresentativa dell'anno fu l'utilitaria Punto, che sostitu\u00ec la Uno, caratterizzata da una linea innovativa e da contenuti raffinati che garantirono ottimi riscontri sul mercato europeo, culminati con la conquista del premio di Auto dell'anno nel 1995. Nello stesso anno infine esord\u00ec la \"Coup\u00e9\", prima automobile \"coup\u00e9\" del marchio FIAT dai tempi della 128 \"Coup\u00e9\" (uscita di produzione nel 1980), caratterizzata da un aspetto originale e dotata di un motore da 2000 cm\u00b3 benzina sia sovralimentato (turbo) sia aspirato a 4 cilindri, sostituito nella seconda serie da un 1.8 4 cilindri 16 valvole e da un 2.0 5 cilindri 20 valvole, sia sovralimentato sia aspirato. La \"Coup\u00e9\" \u00e8 tuttora la FIAT pi\u00f9 veloce mai prodotta (la sua versione Turbo 20V Limited Edition toccava quota 252\u00a0km/h).\nIl 1994 fu un anno caratterizzato da due novit\u00e0 assolute per il marchio: nel mese di giugno esordirono la versione \"cabriolet\" della Punto e il grande monovolume Ulysse del 1994, che fu prodotto in collaborazione con il gruppo francese PSA (anche come Lancia Z, Peugeot 806 e Citroen Evasion) fino al 2002 nell'ambito del progetto Eurovan (progetto a sua volta parte dell'accordo tra i gruppi PSA e FIAT noto come SEVEL). L'anno seguente invece la Uno usc\u00ec di produzione ed esord\u00ec la Fiat Barchetta, autovettura \"spider\" con motore 1.8 disegnata da Andreas Zapatinas, che sanc\u00ec il ritorno della FIAT nel settore delle \"spider\" (dove mancava dall'uscita di produzione della X1/9 del 1982) e riscosse un buon successo perch\u00e9 economica e affidabile. Vi fu inoltre il lancio delle nuove Fiat Bravo/Brava, compatte, caratterizzate da una linea moderna e innovativa che sostituirono la Tipo e ricevettero il premio di Auto dell'anno nel 1996. Da esse deriv\u00f2 poi la Fiat Marea del 1996, erede della Tempra e prima FIAT con alimentazione \"bifuel\" benzina-metano. Nello stesso anno usc\u00ec di scena l'ultima ammiraglia del marchio, la Croma (che aveva subito un \"facelift\" l'anno prima assieme alla Cinquecento) senza venire sostituita da una nuova vettura di analoghe caratteristiche.\nProprio nel 1996 fece il suo esordio in Brasile la Palio, prima vera \"world-car\" (auto destinata ai mercati di tutto il mondo) prodotta dal marchio FIAT. Caratterizzata da linee semplici, da motori robusti e da interni spaziosi, la Palio diede vita a una serie di vetture destinate a vari segmenti di mercato: dalla Palio berlina 3 o 5 porte derivarono poi le versioni Giardinetta (Palio Weekend), berlina tre volumi (Siena) e \"pick-up\" (Strada). Successivamente vennero prodotte dalla Palio anche la Albea, una particolare versione della Siena dal posteriore inedito destinata al mercato europeo, e la Perla, una berlina destinata al solo mercato cinese. I veicoli derivati dal progetto 178 furono prodotti nelle fabbriche FIAT di tutto il mondo: dapprima in Brasile e poi in Argentina, Venezuela, Egitto, Polonia, Turchia, Russia, Marocco, India (in \"joint venture\" con Tata Motors), Cina (in cooperazione con Nanjing Group, nella \"joint venture\" Nanjing-FIAT) e Sudafrica (nella fabbrica Nissan di Rosslyn). Nel 2019 alcuni di questi veicoli sono ancora in produzione.\nNel 1997 oltre agli aggiornamenti per Panda e Punto, giunse in Europa la Fiat Palio \"Weekend\", versione giardinetta dell'utilitaria Fiat Palio presentata in Brasile l'anno prima. In alcuni Paesi dell'Est Europa arriv\u00f2 inoltre la Fiat Siena, versione a tre volumi della Palio. L'anno successivo venne lanciata la Fiat Seicento nel 1998, erede della Cinquecento di cui conservava il disegno generale; \u00e8 stata prodotta fino al 2010 e ha subito un aggiornamento estetico nel 2005, in questa data la casa ha anche cambiato la denominazione del modello in Fiat 600 (numerica) per festeggiare i 50 anni dell'omonima antenata. Oltre alla Seicento arriv\u00f2 la monovolume compatta Multipla, che riprese il nome della 600 Multipla, monovolume media con sei posti e dimensioni quasi da utilitaria, che riscosse un buon successo nonostante le linee molto particolari. Lo stesso anno vide inoltre aggiornamenti per Ulysse, Bravo e Brava. Nel 1999 venne lanciata, in occasione del centesimo anniversario del marchio (che diede un nuovo \"logo\" ispirato a quelli passati), la seconda serie della Punto, frutto del progetto 188. Quest'auto ha avuto grande successo, tant'\u00e8 che \u00e8 stata prodotta fino alla fine del 2010 in parallelo alla sua erede, la Grande Punto, ed \u00e8 stata inoltre prodotta in Serbia su licenza Zastava a nome \"Zastava 10\" prima e poi come Fiat Punto Classic. Oltre alla nuova Punto il 1999 port\u00f2 all'esordio europeo le versioni berlina della Palio, che non riscossero per\u00f2 il successo della versione \"wagon\".\nQuesti modelli erano caratterizzati dalla presenza di varie motorizzazioni a benzina (in particolare motori delle famiglie FIRE e Pratola Serra, anche se vi erano anche altri motori come i Serie 100 sulle \"citycar\", i Lampredi e i Busso V6 sulle vetture di fascia alta e infine i motori di progettazione PSA, montati sul monovolume Ulysse) e a gasolio (motori aspirati e sovralimentati, tra cui il 1.9 td i.d. della Croma e gli innovativi motori con iniettori \"common rail\" 1.9 JTD prodotti dalla fine degli anni novanta). Oltre ai motori convenzionali, il marchio FIAT \u00e8 stato all'avanguardia nel proporre automobili con propulsori ad alimentazione alternativa, in particolare con alimentazione a metano (Marea e soprattutto Multipla, che \u00e8 nota proprio grazie alle versioni ad alimentazione alternativa) ottenuti partendo dal 1.6 Torque e realizzati in versione \"monofuel\" (per la Multipla Blupower) e \"bifuel\" benzina-metano (per le Marea e Multipla Bipower). E infine non va sottovalutata la presenza di modelli con motore elettrico, basati sulle vetture da citt\u00e0 del gruppo (Panda, Cinquecento e infine Seicento) e distinte dal marchio \"Elettra.\" Le elettriche FIAT per via dei prezzi molto alti, della scarsa autonomia, della scarsa capillarit\u00e0 della rete di ricarica e dei vincoli progettuali dovuti all'impiego delle batterie (bagagliaio quasi azzerato e omologazione per soli due posti a sedere, problemi risolti solo con la Seicento Elettra del 1998) non hanno avuto un buon successo e sono state comprate perlopi\u00f9 da enti pubblici.\nModelli anni 2000.\nGli anni 2000 non iniziarono nel migliore dei modi per il gruppo FIAT, che soffr\u00ec infatti di una forte crisi economica gi\u00e0 iniziata nel decennio precedente. Il costruttore cerc\u00f2 poi un'alleanza con il gruppo americano General Motors, la quale verr\u00e0 poi sciolta cinque anni dopo con entrambi i gruppi automobilistici in forte crisi. Gli effetti di questa crisi del gruppo FIAT e dell'alleanza con GM si ripercossero anche sul marchio principe del gruppo, il \"generalista\" FIAT, che era infatti colpita da un forte calo delle vendite di tutti i suoi modelli, dovuto anche all'avanzare dei concorrenti, anche e soprattutto (tra fine anni novanta e inizio anni 2000) giapponesi: basti pensare che, se nel 1982 FIAT aveva il 60% del mercato italiano, vent'anni dopo ne aveva solo il 33%, ma anche ai forti cali di vendite e di produzione in Europa e anche nel resto del mondo. Al tempo stesso, FIAT lanci\u00f2 alcuni modelli prodotti su pianali GM e us\u00f2, su alcuni modelli, anche alcuni motori del costruttore americano, cui poi FIAT fece usare anche suoi pianali e alcuni suoi motori (in particolare, gli apprezzati Diesel Multijet).\nPer quanto riguarda i modelli prodotti, degna di nota \u00e8 la fine della produzione della sportiva \"Coup\u00e9\" (che non fu sostituita da alcun modello) e della \"citycar\" 126 per il mercato polacco, ma nello stesso anno, oltre agli aggiornamenti di Panda, Seicento, Multipla, Ulysse e Marea, esord\u00ec il nuovo multispazio Dobl\u00f2. Questo modello, basato sul pianale della Punto di prima generazione, \u00e8 stato creato per competere con i francesi Renault Kangoo, Citroen Berlingo e Peugeot Partner/Ranch, iniziatori del segmento dei multispazio. Il veicolo \u00e8 ancora disponibile in America Latina ed \u00e8 stato ristilizzato nel 2009, subendo le stesse modifiche effettuate sulla versione europea quattro anni prima.\nNell'autunno del 2001, esord\u00ec la Stilo, una nuova compatta creata per fare concorrenza a Peugeot 307, Volkswagen Golf e Ford Focus. L'automobile, che nel 2002 arriv\u00f2 terza al premio \"Auto dell'anno\", non nasce in un periodo roseo per il gruppo, tant'\u00e8 che, malgrado un discreto successo, cost\u00f2 a FIAT 2,10 miliardi di Euro di perdita, pagando anche il prezzo di impiegare una moltitudine di innovazioni elettroniche e tecnologiche che, specie nelle prime produzioni, comportarono la necessit\u00e0 di modifiche e migliorie da parte di FIAT per migliorarne l'affidabilit\u00e0.\nNel 2002, invece, esordirono la piccola berlina Albea (su base Palio), il grande monovolume Ulysse su pianale del gruppo PSA. Nell'autunno del 2002 esordisce inoltre la Stilo Multiwagon, in sostituzione alla Marea Weekend, che venne cos\u00ec eliminata dai listini europei.\nIl 2003 fu, invece, un anno ricco di novit\u00e0: vennero infatti lanciati il \"facelift\" della Punto, la cosiddetta Punto \"fanalona\" che si adegu\u00f2 al nuovo \"family-feeling\" del marchio, la nuova versione della \"citycar\" Panda, che adott\u00f2 un pianale completamente nuovo, le cinque porte e una carrozzeria da monovolume che, con i contenuti rivoluzionari per l'epoca, venne eletta Auto dell'anno nel 2004, e la monovolume Idea, che nei listini del marchio sostitu\u00ec la Palio Weekend e si present\u00f2 come la prima piccola monovolume del marchio, grazie alle dimensioni inferiori ai 4 metri, senza dimenticare gli aggiornamenti di Stilo e Barchetta.\nDopo un 2004 con poche novit\u00e0 (\"restyling\" per Multipla, Seicento e Panda 4x4), il 2005 fu caratterizzato dall'arrivo di molte novit\u00e0. Prima di tutto, il 2005 fu l'anno del ritorno del marchio FIAT nel segmento D, con la \"crossover\" (ibrido tra giardinetta e monovolume) Croma, realizzata sulla base GM Epsilon I gi\u00e0 usata dalle Opel Vectra e Signum, da cui riprese poi anche alcuni propulsori; la 600, cambio di nome della Seicento che portava in dote anche dei nuovi allestimenti e dei dettagli \"vintage\"; la Grande Punto, nuova utilitaria caratterizzata dalla firma dell'Italdesign di Giorgetto Giugiaro nell'estetica, e da un nuovo pianale modulare che venne poi utilizzato sino a oggi su numerosi modelli del gruppo FIAT e anche della GM, senza dimenticare il fatto che la Grande Punto fu una delle prime utilitarie a superare i 4 metri di lunghezza: \u00e8 per questo che la vecchia Punto rimase a listino; infine, esordirono la Panda Cross, una Panda 4x4 evoluta e ancora pi\u00f9 adatta al fuoristrada, e il Sedici, il primo \"crossover\" SUV del marchio torinese, che altro non \u00e8 se non un \"rebadging\" del Suzuki SX4. Nel 2005, inoltre, usc\u00ec un \"restyling\" anche per il Dobl\u00f2 e la Stilo adott\u00f2, al posto del vecchio 1.6 Torque, un 1.6 della famiglia di motori Family I prodotta da General Motors e la Barchetta usc\u00ec di produzione senza avere erede diretta fino al 2016.\nNel 2006 esord\u00ec, tra le altre novit\u00e0, il nuovo logo FIAT a sfondo rosso, che richiama i loghi FIAT \"d'antan\", mentre il 2007 vide l'arrivo graduale del nuovo logo su tutte le auto, ma anche di aggiornamenti di auto gi\u00e0 a listino e nuovi modelli: il primo fu la Bravo, compatta dotata sin da subito dei nuovi loghi e incaricata di riscattare l'insuccesso della Stilo, che rimase in listino nella versione Multiwagon sino al 2008. Successivamente esord\u00ec la Punto Classic, una Punto seconda serie aggiornata con un \"maquillage\" per affiancarsi come alternativa pi\u00f9 economica alla Grande Punto; il \"restyling\" della Croma, che ora adottava un frontale ispirato alla sorella minore Bravo; la Linea, una berlina 3 volumi derivata dalla Grande Punto che sostituisce la Marea e che venne venduta solo in alcuni mercati europei (tra cui non figurava l'Italia), ma soprattutto la 500, una \"citycar\" dalle linee \"r\u00e9tro\" ispirate all'antenata del 1957 che sostitu\u00ec la 600 (in parte, dato che quest'ultima sar\u00e0 disponibile fino al 2010) e che nacque dal pianale della Panda, da cui riprese anche molte motorizzazioni. L'automobile, che fu presentata il 4 luglio 2007 a cinquant'anni esatti dalla celebre Nuova 500, ricevette sin da subito un'ottima accoglienza da parte del pubblico e fu anche eletta Auto dell'anno 2008.\nSempre nel 2007 alcune sportive del marchio Fiat vennero riaccorpate nel rinato marchio Abarth, che commercializz\u00f2 prima la Grande Punto Abarth, versione sportiva della Grande Punto, dotata dei nuovi motori T-Jet, e l'anno dopo anche la 500 Abarth, versione sportiva della 500.\nNel 2008, invece, esordisce il nuovo logo anche sui modelli che non ne erano dotati e anche il nuovo piccolo multispazio Qubo, dalle dimensioni inferiori ai 4 metri, mentre la Stilo Multiwagon usc\u00ec dai listini senza essere sostituita nell'immediato. Nel 2009, invece, esordirono le versioni a GPL di alcuni modelli del marchio e vennero presentate la 500C, versione decappottabile dell'amata \"citycar\" italiana, la seconda serie del Dobl\u00f2, caratterizzata da linee pi\u00f9 filanti e simili pi\u00f9 a quelle di un monovolume che a quelle di un furgone, il \"restyling\" della Sedici e la Punto Evo, deciso \"restyling\" della Grande Punto, che port\u00f2 in dote un nuovo paraurti con fascioni in colore a contrasto, dei nuovi fari e degli interni completamente ridisegnati. Con la Punto Evo esordirono, tra l'altro, anche i nuovi motori Multiair.\nNegli anni 2000 FIAT punt\u00f2, oltre che sui motori a benzina (con i celebri FIRE, i nuovi motori turbobenzina T-JET e i nuovi motori con sistema di controllo dell'apertura delle valvole Multiair) e a gasolio (motori \"common-rail\" JTD prima e Multijet poi, a 4 e 5 cilindri con svariate cilindrate), anche sui modelli ad alimentazioni alternative, in particolare il GPL (su modelli come Panda, Idea, Punto Classic e, prima ancora, Multipla) e il metano (basti pensare, ad esempio, alle Panda e Punto Natural Power, alle Multipla BluPower solo a metano e alla \"bifuel\" Natural Power, prima nota come BiPower).\nModelli anni 2010.\nA cavallo tra gli anni 2000 e gli anni 2010 il mercato mondiale ha sofferto una fortissima crisi economica, che si \u00e8 ripercossa anche nel mercato dell'automobile e sul neonato gruppo FIAT-Chrysler, nato nel 2009 in seguito all'acquisizione del 20% del pacchetto aziendale di Chrysler da parte del gruppo FIAT. Gli effetti di questa acquisizione si fecero vedere nel giro di pochi anni: tra questi, vi fu il lancio di modelli su pianali e carrozzerie americane e il ritorno, dopo 27 anni, del marchio FIAT in Nordamerica nel 2010.\nNel 2010, infatti, oltre al \"maquillage\" della Bravo (che port\u00f2 in dote i nuovi motori Multiair), esordirono degli aggiornamenti anche per Punto Classic, Panda, Idea (tutte ricevettero dei nuovi specchietti, in ossequio alle nuove normative europee), ma la novit\u00e0 pi\u00f9 importante fu il ritorno della FIAT in Nordamerica, che avvenne grazie alla \"citycar\" 500, profondamente rivista per le normative locali e dotata di nuovi motori 1.4 Multiair, sia aspirati sia sovralimentati. Tra il 2010 e il 2011, invece, sul mercato europeo la gamma venne fortemente ridotta, a causa dell'uscita dalla produzione di ben cinque modelli: la \"citycar\" 600, i monovolume Multipla e Ulysse, la \"crossover\" Croma e l'utilitaria Punto classic. Nel 2011, invece, esord\u00ec il D-SUV Freemont, che sostitu\u00ec nei listini Ulysse e Croma: il veicolo, basato sul Dodge Journey aggiornato con una caratterizzazione estetica diversa e degli interni profondamente riprogettati, ottenne un buon successo soprattutto nei primi anni. Ma il 2011 fu anche l'anno della nuova Panda, che evolvette le linee riuscite del modello precedente nel segno dello \"squircle\" e ritorn\u00f2 a essere prodotta in Italia (a Pomigliano d'Arco). Il vecchio modello, comunque, rimase a listino con una gamma ridotta fino alla fine dell'anno seguente sotto il nome di Panda Classic.\nNel 2012, invece, esordirono aggiornamenti per la Linea (ove venduta), per la Sedici e per la Punto Evo (ora ribattezzata Punto 2012, per semplicit\u00e0 Punto, e sostitu\u00ec anche la Grande Punto), ma la novit\u00e0 pi\u00f9 importante fu la 500L, nuovo monovolume di segmento B che sostitu\u00ec nei listini sia la Fiat Idea, sia la pi\u00f9 costosa Lancia Musa. Il veicolo, realizzato su una profonda evoluzione del pianale della Grande Punto, dimostr\u00f2 la volont\u00e0 della FIAT di voler ampliare la gamma 500 in altri segmenti, sfruttando il successo della sua \"best-seller\". La 500L l'anno seguente arriv\u00f2 anche nel Nordamerica in versione leggermente rivista. Infine, il 2012 port\u00f2 all'esordio le nuove Panda 4X4 e a doppia alimentazione (benzina-GPL, Easypower, e benzina-metano, Natural power)\nDopo un 2013 senza novit\u00e0 di sorta (esordio delle versioni \"Trekking\", pi\u00f9 avventurosa, e \"Living\", pi\u00f9 lunga e capiente con anche 7 posti) della 500L, il 2014 vide l'uscita dai listini di Bravo e Sedici, che non avevano mai avuto grande riscontro commerciale, e l'esordio delle nuove Panda e Freemont Cross e del Dobl\u00f2 \"restyling\", ma soprattutto del B-SUV 500X, nato dal pianale di FIAT 500L e Jeep Renegade, che porta le linee tipiche della gamma 500 anche nel settore dei piccoli SUV, confermando l'espansione della sottomarca 500 in altre fasce di mercato. Il veicolo arriv\u00f2 anche in Nordamerica l'anno dopo, dove ricevette il prestigioso riconoscimento IIHS Top Safety Pick+ 2015 per la sua sicurezza. Nel 2014 \u00e8 nato, tra l'altro, il piano industriale FCA 2014-2018 (FCA in seguito alla totale acquisizione di Chrysler da parte della FIAT) e la gamma FIAT si divide in due parti: una gamma \"rational\", improntata sui prezzi pi\u00f9 bassi rispetto alla media e alla maggiore praticit\u00e0 (modelli che fanno parte di questa gamma sono, ad esempio, Panda, Punto e Dobl\u00f2) e la gamma \"emotional\", improntata su prezzi pi\u00f9 elevati e a una maggiore ricercatezza (ad esempio, la 500 e la 500X fanno parte di questa gamma). Proprio della gamma \"rational\" fa parte la \u00c6GEA (Tipo al di fuori della Turchia, ove viene prodotta, Dodge Neon in Messico e negli Emirati Arabi Uniti, \"rebadging\" della versione Sed\u00e0n, cd. Tipo 4 Door), una nuova berlina di segmento C (disegnata e progettata dagli Ingegneri del Centro Stile Fiat di Torino, al termine di un faticoso lavoro triennale) svelata nel 2015. La vettura, nella fabbrica di Bursa \u00e8 semplicemente assemblata (meccanica e motori sono, infatti, italiani), e da l\u00ec viene distribuita e venduta in oltre 40 Paesi del mondo sostituendo nella sua versione a tre volumi la Linea, nella versione \"hatchback\" (lanciata nel 2016) la compatta Bravo e nella versione \"wagon\" (anch'essa lanciata nel 2016) la vecchia Stilo Multiwagon. Nel mese di novembre 2020, in appena quattro anni di commercializzazione, la Fiat nuova Tipo (che si era gi\u00e0 aggiudicata il premio di \"Best-buy Car of the Year in Europe\" a Autobest 2016), ha raggiunto il traguardo ragguardevole e significativo di 670\u00a0000 unit\u00e0 prodotte e vendute in tutto il mondo; tale traguardo ha fatto della ammiraglia Fiat una \"world car\", essendo la Tipo la seconda vettura pi\u00f9 globale del marchio Fiat, con il 70% delle vendite al di fuori dell'Italia. Sempre nel 2015 esordirono il primo \"facelift\" dopo 8 anni di carriera per la 500 e la 124 Spider, vettura che si ispira alla 124 Spider anni '60 e che venne realizzata sulla base della Mazda MX-5. Presentata al Salone di Los Angeles, l'auto entr\u00f2 in vendita l'anno seguente.\nA partire dal 2016, fatta eccezione per il \"pick-up\" \"Fullback\" su base Mitsubishi L200 (non venduto nei normali listini FIAT italiani a causa delle normative stringenti, bens\u00ec nei listini FIAT Professional) lanciato nello stesso anno, la gamma FIAT europea non vide pi\u00f9 l'arrivo di nuovi modelli, ma solo di \"restyling\", allestimenti e serie speciali. Nel 2016, infatti, il Qubo venne ristilizzato con un nuovo frontale, una nuova coda e delle piccole modifiche agli interni, mentre l'anno dopo un \"restyling\" pi\u00f9 sostanzioso spett\u00f2 alla 500L, che si aggiorn\u00f2 sia all'esterno sia all'interno seguendo la 500 ristilizzata nel 2015 e vide l'arrivo delle nuove versioni Cross (che sostitu\u00ec l'omologa Trekking) e Wagon (che sostitu\u00ec l'omologa Living). Sempre nel 2016 arriv\u00f2 un \"maquillage\" per la Panda e l'anno dopo esord\u00ec la Panda City Cross, che abbina a un'estetica simile alla Panda Cross la trazione solo anteriore. Per il resto, la gamma vide l'arrivo di serie speciali (ad esempio, le varie 500 Anniversario, Pandazzurri, ecc.) e allestimenti particolari come le 500, 500L e 500X Mirror (nel 2017, con Uconnect 7) e le 500X, Tipo e 124 Spider S-Design (tra il 2017 e il 2018, con estetica sportiveggiante). Nell'agosto 2018, invece, la Punto usc\u00ec di produzione senza alcun'erede diretta e nello stesso anno la 500X sub\u00ec un \"facelift\" con il quale esordiranno i nuovi motori FireFly, mentre l'anno successivo cessa la produzione del \"pick-up\" Fullback e della sportiva 124 Spider: entrambi i veicoli erano poco venduti (il primo per via di uno scarso successo, il secondo perch\u00e9 appartenente a una nicchia molto ristretta) e penalizzati dalle normative antinquinamento sempre pi\u00f9 severe. Inoltre, cessa la produzione della 500 negli USA.\nNei primi anni 2010 FIAT si \u00e8 impegnata molto sia dal punto dei motori a benzina (con le evoluzioni dei sempreverdi motori FIRE, gli innovativi Twinair e Multiair) e a gasolio (motori Multijet), ma non ha rinnegato i suoi investimenti nelle auto bi-fuel, sia a GPL (Easypower), che a metano (Natural Power). Dalla met\u00e0 degli anni 2010 FIAT, a causa delle sempre pi\u00f9 stringenti norme antinquinamento, rivide le sue politiche, eliminando i Diesel dalle vetture di fascia pi\u00f9 bassa e puntando al contempo sia sulla riduzione dell'offerta a gasolio sia sui nuovi motori a benzina svelati in Brasile nel 2016: i Firefly, che sostituiranno in un solo colpo i FIRE (anche T-Jet), i Twinair e anche i Multiair meno potenti (derivati a loro volta dal FIRE da 1,4 litri). FIAT, poi, apr\u00ec anche all'elettrificazione dichiarando di voler montare, per sostituire il Diesel, impianti \"mild hybrid\" da 48V sulle sue auto di piccola taglia e confermando l'impegno nei carburanti alternativi grazie anche al biometano derivato dalla depurazione delle acque reflue. Nel piano industriale del 2018, infine, FIAT ha dichiarato di voler produrre alcuni modelli della gamma 500 in versioni a zero emissioni e di voler abbandonare i propulsori a gasolio a partire dal 2021. Quest'ultima dichiarazione \u00e8 stata poi smentita in un incontro tra FCA e i sindacati avvenuto il 29 novembre 2018. L'impegno del marchio per l'elettrificazione \u00e8 stato confermato al Salone dell'automobile di Ginevra del 2019 con l'innovativo \"concept\" Centoventi e con l'annuncio dell'esordio della nuova 500 elettrica al Salone di Ginevra dell'anno seguente.\nModelli anni 2020.\nGli anni 2020 della FIAT e dell'intero gruppo FCA sono caratterizzati da un processo di elettrificazione della gamma prodotti che prevede un ampio portafoglio di veicoli elettrificati (ibridi di vario genere ed elettrici puri) da lanciare entro il 2022 come stabilito dal piano industriale lanciato quattro anni prima. Il processo di elettrificazione \u00e8 dovuto al fatto che tutti i costruttori automobilistici che vendono in Europa sono tenuti a vendere automobili secondo un limite massimo di emissioni di CO2 che nel corso degli anni diventa via via pi\u00f9 stringente.\nLe prime automobili a far parte del processo di elettrificazione FIAT sono le versioni ibride della 500 e della Panda, entrambe presentate all'inizio del mese di gennaio 2020 per entrare in commercio nel mese successivo. Dotate di un propulsore 1.0 FireFly da 70 CV (all'esordio europeo) abbinato a un sistema \"mild hybrid\" da 12V con sistema BSG e batteria da 11 Ah (che fornisce altri 5 CV di potenza), il tutto gestito da cambio manuale a sei rapporti, le due \"citycar\" in versione Hybrid sono le prime automobili ibride prodotte in serie dal marchio torinese, che il 4 marzo dello stesso anno svela a Milano, in seguito all'annullamento del Salone di Ginevra causa COVID-19, la nuova generazione di 500, disponibile solo in versione a batterie, che diventa la prima elettrica globale Fiat (la precedente generazione di 500e era destinata solo agli USA e le citycar elettriche degli anni novanta erano una sorta di prototipi venduti in scarse quantit\u00e0). Nel corso dell'anno viene poi completata la gamma della 500 elettrica con l'introduzione della versione chiusa e dell'inedita versione 3+1 (dotata di una porticina a vento posteriore), viene lanciato un aggiornamento significativo per la Panda ed esordisce il restyling della Tipo con un'inedita versione Cross dall'aspetto da fuoristrada. Infine, nel 2020 la gamma perde i multispazio Qubo e Dobl\u00f2, che rimangono comunque in vendita come veicoli Fiat Professional.\nNegli anni 2020 FIAT ha provveduto ad aggiornare la gamma di motorizzazioni tradizionali e ha impresso una forte svolta per quanto riguarda l'elettrificazione dei propri prodotti a causa delle normative europee sempre pi\u00f9 stringenti. Per quanto riguarda le alimentazioni tradizionali, FIAT ha rinnovato completamente la gamma di motori a benzina, pensionando i vetusti FIRE (risalenti agli anni ottanta dello scorso secolo) e le loro derivazioni per lasciare spazio agli inediti motori Firefly; contemporaneamente, i propulsori a gasolio Multijet sono stati affinati per rispettare le norme antinquinamento di ultima generazione adottando sistemi di abbattimento delle emissioni come l'iniezione di AdBlue. Nel campo delle alimentazioni alternative, invece, \u00e8 degno di nota l'abbandono del GPL, iniziato nel 2018 con la fine della produzione delle versioni specifiche di Punto, 500L, 500X e Tipo e conclusosi due anni dopo con la fine della produzione del 1.2 FIRE 8V, unico motore trasformato da FIAT per il GPL rimasto in commercio; d'altro canto, FIAT ha deciso di puntare con forza sull'ibrido, soprattutto di tipo \"mild-hybrid\", e sull'elettrico puro, con la 500 elettrica che funge da apripista di una nuova famiglia di vetture elettriche.\nInvestimenti extraeuropei.\nLa Fiat, da molti anni ormai, si \u00e8 impegnata molto fuori dalle mura italiane e anche al di l\u00e0 dei confini europei, ma ha trovato mercati e \"gusti\" molto differenti da quelli italiani. I primi esempi di fabbricazione in grande serie di autovetture all'estero da parte dell'azienda torinese risalgono agli anni ottanta, quando inizi\u00f2 negli stabilimenti brasiliani la fabbricazione di una berlina piccola che ebbe uno scarsissimo successo di vendite rivelandosi un vero insuccesso sul mercato italiano una volta importata, la Duna. Nel Sudamerica invece il successo non le manc\u00f2 e da quella autovettura nacque il progetto successivo, quello della Palio, un'utilitaria considerabile come una seconda erede della Uno, oltre che della Duna, che fu anch'essa importata in Italia (e venduta solo nelle prime due serie fino al 2003) con un successo migliore rispetto alla precedente, soprattutto nella versione familiare \"Weekend\".\nProgetto 178.\nIl \"progetto 178\" comprende una serie di vetture della stessa famiglia pressoch\u00e9 identiche e differenziate prevalentemente dal mercato in cui venivano distribuite. Oltre alla Palio, capostipite della famiglia che ha fatto il suo esordio in Brasile nel 1996, questa famiglia comprende anche le berline a 3 volumi Fiat Siena (1997, venduta soprattutto sul suolo sudamericano) e Fiat Albea (2002. destinata soprattutto al mercato dell'Est Europa).\nFanno parte del progetto 178 anche il Fiat Strada, un \"pick-up\" compatto lanciato nel 1999 e derivato dalla Palio (di cui ha seguito le evoluzioni), importato e venduto anche in Europa con discreto successo (anche perch\u00e9 era l'unico \"pick-up\" compatto venduto in Europa), e la Fiat Perla, aggiuntasi nel 2006 per il mercato cinese. La Perla per\u00f2 non ha riscontrato il successo sperato ed \u00e8 stata tolta di produzione nel 2008, con le linee di montaggio che sono state vendute alla cinese Zotye.\nAutocarri.\nFra i tanti autocarri prodotti dalla Fiat si pu\u00f2 menzionare il famoso 682 e i suoi derivati (il 690, il 687, il 650, il 643, il 691, il 662, il 697, il 642, il 645, il 693 e il 684), chiamato \"Re d'Africa\", lanciato nel 1952, dotato di una proverbiale affidabilit\u00e0 e robustezza, principale concorrente dell'OM Titano. Altro autocarro importante fu il 619, fratello del 682, poi vennero i Fiat 697 e gli ultimi Fiat 170.\nVennero prodotti anche il Fiat 130 in sostituzione del \"Re d'Africa\" e del 619.\nNel 1968 FIAT V.I. ristruttur\u00f2 le sue fabbricazioni nel mondo con una standardizzazione dei modelli. La gamma OM venne integrata, la UNIC francese abbandon\u00f2 i musoni e mont\u00f2 solo cabine e motori Fiat, in tutte le altre fabbriche (Argentina, Nigeria, Turchia) la produzione degli autocarri Fiat \u00e8 simile a quella dei modelli italiani.\nNel 1975, sotto l'egida di Fiat V.I., venne creata Iveco, raggruppamento di FIAT V.I., OM, UNIC-FIAT, e Magirus-Deutz. In un primo tempo vennero commercializzati i vecchi modelli con l'aggiunta del marchio \"IVECO\", dopodich\u00e9 furono sostituiti dai nuovi modelli progettati dall'Iveco stessa, i Turbostar e Turbotech fino ai nuovissimi Eurocargo, Stralis e Trakker. Iveco \u00e8 il secondo costruttore europeo di mezzi pesanti che comprende anche i marchi Astra e SIVI.\nDerivato dal 619, dal Zeta e dal 130 sono gli Iveco Zeta e Iveco 619.\nDerivato dal 170 \u00e8 il Iveco 220.\nI loghi FIAT.\nIl logo FIAT introdotto nel 1968 ha subito diverse modifiche nel corso degli anni:\nDal settembre 1982 sul frontale vennero introdotte i caratteristici listelli cromati, rimpiccioliti nel 1988 e dal 1991 ridimensionati ulteriormente e dotati di un fondo blu della stessa dimensione e inclinazione dei listelli stessi. Dal 1999 al 2003 il vecchio logo veniva posizionato solo sul retro delle automobili mentre nella parte anteriore fece la comparsa un nuovo marchio, che richiamava nella forma quello del 1925 e che fece la sua comparsa su tutti i modelli eccetto la Panda, che mantenne ancora il medesimo frontale. Quest'ultimo logo esord\u00ec in occasione dei 100 anni della Casa torinese e fu annunciato come un \"logo di transizione\". I nuovi modelli, a partire dalla seconda generazione della Panda, adottarono il nuovo simbolo in maniera definitiva.\nIl 26 ottobre 2006 la dirigenza decise di rinnovare il logo, utilizzandolo per la prima volta nel 2007 con l'esordio della nuova Fiat Bravo; la nuova versione, realizzata da Robilant &amp; Associati, richiama i marchi utilizzati dal 1931 al 1968. La scritta FIAT, di color argento e allungata alle estremit\u00e0, appare su uno sfondo rosso porpora, il tutto circondato da una cornice cromata con un effetto tridimensionale. Il passaggio dal vecchio al nuovo logo avvenne gradualmente: alcuni modelli lo adottarono gi\u00e0 nel 2007, altri solo l'anno successivo.\nA partire dal 2015, sulla maggior parte dei nuovi modelli brasiliani e, pi\u00f9 in generale, sudamericani (come l'utilitaria Argo e il pick-up Toro), fece la sua comparsa nei posteriori delle vetture il semplice tipogramma FIAT, che mantenne comunque i caratteri utilizzati nel logo aziendale. Tale logo \u00e8 stato utilizzato per la prima volta nel 2019 con il prototipo Centoventi: ci\u00f2 ha aperto alla possibilit\u00e0 di una sua implementazione anche sui modelli europei (com'\u00e8 poi avvenuto con la 500e, presentata nel 2020). Il logo FIAT, introdotto a fine 2006, comparve comunque sui frontali delle vetture FIAT commercializzate in quei mercati.\nDalla fine del 2013, inoltre, su alcune serie speciali della \"citycar\" 500 come la 1957 Edition, la Anniversario e la Spiaggina '58, il logo classico ha lasciato il posto a versioni riviste dei loghi usati dagli anni trenta agli anni sessanta, inglobati in un cerchio di dimensioni identiche alla gi\u00e0 citata versione classica.\nProduzione e gamma corrente.\nEuropa.\nIl mercato europeo rimane il primo mercato del marchio. Nel 2015 il marchio FIAT ha venduto 656\u00a0699 veicoli, in aumento del 12% rispetto al 2014.\nGamma europea.\nFIAT offre attualmente una gamma di vetture prevalentemente dalle dimensioni medie e piccole e divisa in modelli di concezione razionale, come la Fiat Panda (2012), oppure di fascia semi-premium, come la Fiat 500 (2007). Oltre a una vasta gamma di utilitarie e superutilitarie, quali la 500 e la Panda la gamma \u00e8 completata anche da MPV compatti quali la 500L e 500L Wagon. A queste si \u00e8 aggiunta nel 2015 un'ulteriore vettura di medie dimensioni, la 500X, \"crossover\" disegnata nel Centro Stile Fiat e assemblata nello stabilimento di Melfi assieme alla sua \"cugina\" Jeep Renegade. A fine 2015 entr\u00f2 a far parte nella gamma delle autovetture offerte da Fiat il nuovo modello della Tipo, una berlina a tre volumi. Di questo modello \u00e8 prevista anche una variante di tipo berlina a due volumi e una versione \"station wagon\". \u00c8 evidente l'adattamento della gamma ai cambiamenti del mercato europeo, che vide fino a met\u00e0 degli anni duemila la presenza di vetture dalla tipologia ben definita e indirizzata a un unico scopo principale (come la grande monovolume Fiat Ulysse) a vetture polivalenti e multiuso, a cavallo fra le diverse categorie principali di automobili.\nNel segmento delle spider, a partire dal 2016 \u00e8 stata commercializzata la 124 Spider ma, a causa delle vendite non soddisfacenti, \u00e8 uscita di produzione nel 2019, dopo soli tre anni dal lancio.\nAuto elettriche (dal 2020).\nNel 2020 FIAT ha presentato a Milano la nuova Fiat 500e nella versione di lancio \"La Prima\", limitata a soli 500 esemplari; la vettura avrebbe dovuto essere presentata al Salone dell'auto di Ginevra, poi annullato a causa della pandemia di coronavirus. La 500e \u00e8 sviluppata su una piattaforma totalmente inedita, specifica per le auto elettriche e che non ha nulla in comune con la 500 del 2007, modello che affianca senza sostituire. La 500e \u00e8 la prima delle auto elettriche di serie previste nei piani di FCA, in quanto il prototipo Centoventi anticipa la versione elettrica della futura Panda.\nClassificazione UE sulle emissioni.\nNel 2010, per il quarto anno consecutivo, Fiat \u00e8 risultato essere sia il marchio che ha fatto registrare il livello pi\u00f9 basso di emissioni di CO2 delle vetture vendute in Europa nel 2010 (con un valore medio di , in meno rispetto alla media del 2009), sia il Gruppo (Fiat, Alfa Romeo, Lancia) primo in classifica con e un miglioramento di rispetto all'anno scorso. Arrivando a ridurre, in questo lasso di tempo, le proprie emissioni medie del 10%, portandosi cos\u00ec da 137,3 a di CO2 e oltrepassando decisamente il \"target\" previsto dall'Unione europea per il 2015, fissato a .\nFiat ha mantenuto il primato a livello di emissioni anche per il 2011 e 2012.\nPercorsi stilistici delle vetture europee.\nSe fino a met\u00e0 degli anni duemila lo stile delle vetture europee (ma non solo) era affidato a centri di progettazione esterni (Italdesign Giugiaro per Grande Punto e Idea, o Bertone per la Panda del 2003) i modelli recenti sono concepiti e pensati nel centro stile interno diretto da Klaus Busse.\nSudamerica.\nIn Brasile FCA possiede una filiale che produce modelli e motori specifici commercializzati esclusivamente in America Latina. Dal 2003 \u00e8 \"leader\" del mercato. Con la produzione nell'impianto di Betim nel Minas Gerais, e in quello di Goiana nel Pernambuco, offre attualmente la seguente gamma:\nIn Sud America anche i veicoli commerciali leggeri che in Europa vengono venduti col marchio Fiat Professional sono venduti con il marchio Fiat. La gamma di veicoli commerciali Fiat per il mercato sudamericano comprende:\nFiat \u00e8 presente con un sito di produzione anche in Argentina, dove stabil\u00ec la prima fabbrica in America Latina. Nel 1996 \u00e8 stata inaugurata una nuova fabbrica nella citt\u00e0 di Ferreyra, vicino a C\u00f3rdoba, dove viene prodotta, fra le altre, la berlina Cronos. In Argentina la gamma Fiat prevede la presenza di tutti i modelli gi\u00e0 venduti in Brasile (tranne la Grand Siena e il Dobl\u00f2), con l'aggiunta delle Fiat 500 e 500X importate dall'Europa.\nLa gamma brasiliana, talvolta non completa e spesso integrata con alcuni modelli europei non venduti in Brasile, \u00e8 offerta anche negli altri principali mercati sudamericani, tra i quali Colombia, Per\u00f9, Uruguay e Cile. Inoltre, su alcuni mercati i pick-up Strada e Toro vengono venduti con il marchio RAM rispettivamente come RAM 700 e RAM 1000.\nNordamerica e America Centrale.\nSfruttando i rivenditori del \"partner\" Chrysler, la Fiat \u00e8 rientrata nel 2010 nel mercato nordamericano con la Fiat 500, prodotta in versione specifica nello stabilimento Chrysler di Toluca in Messico sino al 2019. Vengono vendute attualmente le Fiat 500L e 500X. In Centro America la Fiat importa i suoi veicoli in alcuni Stati tra cui Costa Rica, Messico e Panama: in tutti questi casi la gamma prevede la presenza sia di modelli progettati per l'Europa e il Nord America sia la presenza di vetture progettate per il Sud America. In alcuni mercati, i pick-up Strada e Toro vengono venduti con il marchio RAM e con le rispettive denominazioni RAM 700 e RAM 1000.\nAsia.\nI modelli a marchio Fiat sono poco diffusi nel mercato asiatico. Ecco fino a oggi la condizione nei principali mercati:\nCina.\nFiat, attraverso la \"joint venture\" con il Gruppo GAC nota come GAC Fiat Automobiles, ha prodotto dal 2012 al 2017 la berlina media Viaggio (derivata strettamente dalla Dodge Dart) e dal 2013 al 2017 la sua versione a cinque porte, la Ottimo; a questi due modelli si aggiungeva la 500, importata per\u00f2 dall'estero. Nel 2017 il marchio torinese cessa la produzione di Viaggio e Ottimo e, di conseguenza, tutte le sue operazioni di vendita in Cina.\nIndia.\nNonostante i tentativi nell'insediarsi nel mercato indiano risalgano addirittura al 1957, la presenza in India di Fiat \u00e8 ancora fortemente limitata (appena 16\u00a0733 vetture vendute nel 2011. Fiat \u00e8 presente in India tramite la FCA India Automobiles Limited (FIAL), in \"joint venture\" con il costruttore locale Tata Motors. La JV produce e vende nel mercato indiano i seguenti modelli:\nNel 2018 FIAT abbandona il mercato indiano, cessando la produzione di tutte le autovetture prodotte in loco e l'importazione della 500 Abarth. Nonostante ci\u00f2, rimane ancora attivo il servizio di assistenza per le vetture torinesi.\nPakistan.\nLa presenza della Fiat in questa regione risale al 1948 tramite l'assemblatore Raja Motors. Finora vengono prodotte la prima e la seconda serie della Fiat Uno.\nMedio Oriente.\nLa Fiat \u00e8 presente in alcuni mercati del Medio Oriente tra cui Bahrein, Arabia Saudita, Kuwait, Emirati Arabi Uniti, Libano, Israele, Oman, Qatar e Giordania. In particolare, negli Emirati \u00e8 commercializzata la nuova Fiat Tipo nella versione berlina quattro porte (cd. Tipo Sedan o Fiat Tipo 4D) con la denominazione di nuovo Dodge Neon, versione che differisce dalla vettura venduta in Italia solo per la calandra recante il caratteristico motivo a croce che contraddistingue il marchio statunitense Dodge.\nOceania.\nLa Fiat \u00e8 presente nel nuovissimo continente da diversi anni e i mercati in cui vengono esportate autovetture del marchio sono l'Australia e la Nuova Zelanda.\nMotori.\nLa gamma motori si compone di propulsori facente parte della famiglia motoristica FIRE a quattro cilindri affiancati dai pi\u00f9 recenti FireFly, motori modulari a 3 cilindri di 999 cm\u00b3 con potenza di 120 CV e a 4 cilindri di 1332 cm\u00b3 con potenza di 150 o 180 CV con tecnologia Multiair di seconda generazione. Inoltre di recente introduzione \u00e8 il 1.7 benzina turbo a iniezione diretta, prodotto a Pratola Serra, che equipaggia i modelli pi\u00f9 performanti di Alfa Romeo e Lancia. Nel 2010, FIAT ha lanciato il motore bicilindrico 0.9 Twinair con tecnologia Multiair, introdotta l'anno prima. I Diesel sono i classici Multijet a quattro o cinque cilindri da 1.3, 1.6, 2.0 e 2.2 (che per il momento equipaggiano Alfa Romeo e Jeep) 3.0 litri V6 con potenza di 190, 250 o 275 CV (presente su Maserati e Jeep) con filtro antiparticolato. Per ridurre le emissioni di anidride carbonica su molti modelli \u00e8 stato introdotto il sistema \"Start&amp;Stop\" che spegne il motore durante le soste (semaforo), dal 1 settembre 2018 i motori sono stati ulteriormente aggiornati alla normativa Euro 6D temp con l'introduzione per i motori a benzina del GAP e per i motori Diesel del serbatoio dell'urea e del sistema SCR. Grazie al software \"Eco:Drive\" \u00e8 possibile anche calcolare la quantit\u00e0 di particelle inquinanti emesse. La gamma Natural Power utilizza la doppia alimentazione benzina-metano mentre le auto a GPL vengono allestite in fabbrica con impianti forniti dalla Landi Renzo.\nArchivio.\nLa documentazione della Fiat \u00e8 conservata presso il centro di documentazione, istituito nel 1963 per raccogliere principalmente materiale gi\u00e0 nato con finalit\u00e0 di comunicazione. \u00c8 solo a partire dal 1984, con il progetto Archivio storico, che si inizia a concentrare, inventariare e rendere fruibile un vero archivio aziendale, che attualmente raccoglie pi\u00f9 di 5\u00a0000 metri lineari di documenti cartacei, 300\u00a0000 disegni tecnici, 18\u00a0000 manifesti, 1\u00a0300 bozzetti, 5\u00a0000 tra volumi e riviste di automobilismo e storia industriale, 6 milioni di immagini, 200 ore di filmati storici. L'archivio documenta l'attivit\u00e0 Fiat nel corso del Novecento, nei diversi settori e funzioni aziendali. Da segnalare i fondi relativi ad alcuni marchi o aziende confluiti e/o fuoriusciti dal perimetro Fiat: Abarth (estremi cronologici: 1930 - 1970), Autobianchi (estremi cronologici: 1955 - 1975), Fiat-Allis (estremi cronologici: 1951 - 1978), Fiat Avio (estremi cronologici: 1908 - 1985), Grandi Motori (estremi cronologici: 1900 - 1986), OM (estremi cronologici: 1849 - 1983), Lancia (estremi cronologici: 1906 - 1990), Nebiolo (estremi cronologici: 1880 - 1970), (estremi cronologici: 1881 - 1974), Teksid (estremi cronologici: 1970 - 1980), Seat (estremi cronologici: 1950 - 1980), SPA (estremi cronologici: 1906 - 1979). Da segnalare altres\u00ec i fondi dei progettisti Dante Giacosa (estremi cronologici: 1903 - 1996) e Giuseppe Gabrielli (estremi cronologici: 1908 - 1984)."}
{"id": "1237023", "revid": "48344", "url": "https://it.wikipedia.org/wiki?curid=1237023", "title": "Nordjylland", "text": ""}
{"id": "1237029", "revid": "339392", "url": "https://it.wikipedia.org/wiki?curid=1237029", "title": "I.O.F.", "text": ""}
{"id": "1237034", "revid": "599013", "url": "https://it.wikipedia.org/wiki?curid=1237034", "title": "Iof", "text": ""}
{"id": "1237035", "revid": "1305772", "url": "https://it.wikipedia.org/wiki?curid=1237035", "title": "Midtjylland", "text": "Il nome Midtjylland pu\u00f2 riferirsi a:"}
{"id": "1237036", "revid": "110157", "url": "https://it.wikipedia.org/wiki?curid=1237036", "title": "Zestaponi", "text": "Zestaponi (in georgiano \u10d6\u10d4\u10e1\u10e2\u10d0\u10e4\u10dd\u10dc\u10d8) \u00e8 una citt\u00e0 della Georgia occidentale nella regione dell'Imerezia e capoluogo del distretto omonimo.\nEconomia.\nZestapoteni \u00e8 nota per la produzione di metallo.\nSport.\nIl principale club calcistico cittadino \u00e8 il FC Zestaponi, che ha militato nella Umaglesi Liga, la massima serie del campionato georgiano di calcio."}
{"id": "1237037", "revid": "78273", "url": "https://it.wikipedia.org/wiki?curid=1237037", "title": "Federazione Internazionale di orientamento", "text": ""}
{"id": "1237039", "revid": "731410", "url": "https://it.wikipedia.org/wiki?curid=1237039", "title": "Federazione Internazionale di orienteering", "text": ""}
{"id": "1237043", "revid": "78273", "url": "https://it.wikipedia.org/wiki?curid=1237043", "title": "International Orienteering Federation", "text": ""}
{"id": "1237044", "revid": "1870933", "url": "https://it.wikipedia.org/wiki?curid=1237044", "title": "Jan Hable", "text": "Carriera.\nHa iniziato la sua carriera nell'FC Hradec Kr\u00e1lov\u00e9. Il 2 giugno 2007 si \u00e8 trasferito alla Fiorentina per la cifra di 0,8 milioni di euro. Ha partecipato al Campionato europeo di calcio Under-17 con la propria nazionale, classificandosi al secondo posto. Hable ha preso parte a cinque partite dell'europeo, inclusa la finale persa contro la Spagna. \u00c8 l'attuale capitano della Nazionale della Repubblica Ceca Under-19.\nIl 23 gennaio 2009 si trasferisce in prestito al Football Club Ban\u00edk Ostrava e, il 15 giugno 2009, viene rinnovato il prestito per un altro anno. Il 4 gennaio 2010 viene ufficializzato il ritorno alla Fiorentina.\nIl 29 gennaio 2010 viene subito ceduto di nuovo in prestito all' con cui fa il suo esordio il 30 maggio nella trasferta di Crotone, ultima giornata del campionato cadetti.\nIl 24 giugno 2010 viene rinnovata la compartecipazione con la squadra marchigiana. per poi essere girato in prestito ai greci del Kerkyra.\nIl 25 giugno 2011 il suo cartellino diventa interamente di propriet\u00e0 dell', che lo gira nuovamente ai greci del Kerkyra."}
{"id": "1237046", "revid": "1305772", "url": "https://it.wikipedia.org/wiki?curid=1237046", "title": "Perfect", "text": ""}
{"id": "1237049", "revid": "729019", "url": "https://it.wikipedia.org/wiki?curid=1237049", "title": "SIAI-Marchetti S-205", "text": "Il SIAI-Marchetti S.205 \u00e8 un aereo da turismo e diporto, monomotore, quadriposto, monoplano ad ala bassa, sviluppato dall'azienda aeronautica italiana SIAI-Marchetti nei primi anni sessanta.\nDestinato al mercato dell'aviazione generale, vol\u00f2 per la prima volta nel 1965 e riscosse un buon successo commerciale. Dal progetto originale venne ricavata una variante destinata ad uso militare, indicata come S.208, adottata principalmente dall'Aeronautica Militare, la forza aerea della Repubblica Italiana.\nStoria del progetto.\nNei primi anni Sessanta la direzione commerciale della SIAI-Marchetti decise di avviare lo sviluppo di un modello destinato al mercato dell'aviazione da turismo e diporto, da affiancare al biposto Aermacchi SF-260 per integrarne la gamma.\nL'ufficio tecnico, principalmente nella figura dell'allora capo progettista Alessandro Brena, inizi\u00f2 un programma per lo sviluppo di un velivolo adatto allo scopo, l'S-205, un monomotore di costruzione metallica, monoplano ad ala bassa, con una cabina da 4 posti ed equipaggiato con un motore Lycoming IO-360-A1B6D da 200 CV.\nVenne poi sviluppato il modello S.208, con motore da 260 CV, carrello d'atterraggio retrattile e 5 posti. \nIl primo esemplare prodotto, un S.205-18F, vol\u00f2 nel febbraio del 1966 e le consegne iniziarono l'anno seguente. La produzione cess\u00f2 nel 1975, ma dal 1977 al 1980 vennero prodotti altri 40 esemplari di S.205-20R per soddisfare un ordine emesso dall'Aero Club d'Italia.\nCirca 65 cellule vennero trasportate negli Stati Uniti per essere assemblate a Syracuse (New York) dalla Waco Aircraft Company (WACO). Questi aerei furono Inizialmente commercializzati come WACO Sirrus (4 posti) e poi VELA S220 (5 posti); con la morte del Presidente dell'azienda, Mr. Berger, nessun altro S.205 venne assemblato negli USA.\nImpiego operativo.\nNell'ambito di un programma di rinnovamento del suo parco velivoli leggeri, nel 1967 l'Aeronautica Militare decise di valutare l'opportunit\u00e0 di dotarsi dell'S.205 per impiegarlo come aereo da traino alianti, da assegnare alla Sezione di Volo a Vela basata presso l'Aeroporto di Guidonia, a Guidonia Montecelio. L'azienda ricevette l'ordine di fornitura per quattro esemplari di una versione ottimizzata su specifiche emesse dalla forza aerea italiana, indicata come S.205M da destinare a compiti di collegamento, traino alianti e allenamento al volo. Nel 1968 furono acquistati 25 esemplari di S.208M, pi\u00f9 potenti e adatti ai compiti specifici richiesti dall'A.M. Successivamente le quattro macchine della versione S.205M furono convertite allo standard S.208M e furono acquistati altri 16 esemplari di S.208M, portando cos\u00ec il totale complessivo a 45 unit\u00e0, assegnati anche ai Centri Addestramento Volo (CAV) delle tre Regioni Aeree, in seguito ridesignate 300\u00ba, 303\u00ba e 304\u00ba Gruppo, e poi, a partire dagli anni ottanta, alle Squadriglie Collegamenti degli Stormi.\nLa versione adottata dalla forza aerea italiana, indicata come S.208M, differiva da quella civile per la strumentazione di bordo modificata, due porte per il posto di pilotaggio, la possibilit\u00e0 di montare il gancio per il traino alianti e la mancanza dei serbatoi alle estremit\u00e0 alari.\nAnche la forza aerea della Tunisia acquis\u00ec 4 esemplari della versione S.208A per l'addestramento primario."}
{"id": "1237050", "revid": "339392", "url": "https://it.wikipedia.org/wiki?curid=1237050", "title": "SIAI-Marchetti S.208", "text": ""}
{"id": "1237052", "revid": "339392", "url": "https://it.wikipedia.org/wiki?curid=1237052", "title": "SIAI S.205", "text": ""}
{"id": "1237053", "revid": "125187361", "url": "https://it.wikipedia.org/wiki?curid=1237053", "title": "Batumi", "text": "Batumi (in georgiano \u10d1\u10d0\u10d7\u10e3\u10db\u10d8), gi\u00e0 Batum o Batoum, \u00e8 una citt\u00e0 della Georgia di 152.839 abitanti (2014), tra i maggiori porti sul Mar Nero e capitale dell'Agiaria, una repubblica autonoma nel sud-ovest del paese.\nEconomia.\nCitt\u00e0 con forte vocazione turistica quando in primavera ed in estate numerosi villeggianti, provenienti soprattutto da Russia e Turchia, affollano le sue rinomate spiagge sassose, \u00e8 conosciuta come la \"Las Vegas del Mar Nero\" per via dei numerosi casin\u00f2 e hotel di lusso presenti. \nImportante centro economico e dei trasporti, \u00e8 l'ultima fermata della ferrovia transcaucasica e sede di uno dei capi dell'oleodotto che la collega a Baku. Fino al 2008 era sede di un'importante base navale russa. Dista solo 15 chilometri dal confine turco di Sarpi.\nSport.\nLa principale squadra di calcio locale \u00e8 la Dinamo Batumi."}
{"id": "1237054", "revid": "339392", "url": "https://it.wikipedia.org/wiki?curid=1237054", "title": "SIAI S.208", "text": ""}
{"id": "1237056", "revid": "339392", "url": "https://it.wikipedia.org/wiki?curid=1237056", "title": "S.208", "text": ""}
{"id": "1237057", "revid": "339392", "url": "https://it.wikipedia.org/wiki?curid=1237057", "title": "S.205", "text": ""}
{"id": "1237059", "revid": "339392", "url": "https://it.wikipedia.org/wiki?curid=1237059", "title": "SIAI\u2013Marchetti S-205", "text": ""}
{"id": "1237060", "revid": "339392", "url": "https://it.wikipedia.org/wiki?curid=1237060", "title": "SIAI\u2013Marchetti S-208", "text": ""}
{"id": "1237061", "revid": "729019", "url": "https://it.wikipedia.org/wiki?curid=1237061", "title": "Battaglia del lago Vadimone (309 a.C.)", "text": "La battaglia del lago Vadimone fu combattuta nel 309 a.C. tra Romani ed Etruschi.\nQuesta fu la pi\u00f9 grande battaglia che questi due popoli combatterono l'uno contro l'altro. I Romani vinsero, e fu la definitiva consacrazione della loro egemonia sull'Etruria.\nAntefatti.\n311 a.C..\nScaduti i 40 anni di tregua la nazione etrusca riprende la guerra con Roma. L'obiettivo \u00e8 sempre quello di riconquistare il territorio veiente il cui principale caposaldo \u00e8 la citt\u00e0 di Sutrium. . Tutte le citt\u00e0 stato settentrionali partecipano alla liberazione di Sutrium, considerata la chiave d'accesso dell'Etruria, tranne Arezzo (controllata dalla potente famiglia dei Cilnii). Lo scontro vicino alla citt\u00e0 fortificata di Sutrium \u00e8 favorevole alle armi romane, condotte dal console Quinto Emilio Barbula, ma risulta non decisivo.\n310 a.C..\nL'anno successivo il console romano Quinto Fabio Massimo Rulliano valica la Selva Cimina, invade e porta distruzione al territorio al di l\u00e0 dei monti Cimini, dove ottiene un'importante vittoria in campo aperto.\nL'effetto psicologico sull'Etruria \u00e8 devastante ma paradossalmente si ritorce contro Roma perch\u00e9 l'Etruria ritrova l'unit\u00e0 politica, decide di unire tutte le sue forze e le manda di nuovo contro Roma. Le forze romane ed etrusche si scontrano ancora una volta sotto la citt\u00e0 di Sutri, dove i romani ottengono una schiacciante vittoria. , Perugia e Cortona chiedono e ottengono da Roma una pace separata. Le restanti forze della Lega si ritirano.\nLa battaglia.\nLa battaglia si svolge nel 309 a.C., durante la dittatura di Lucio Papirio Cursore.\nGli Etruschi radunano un esercito in forza della lex sacrata. Chi viola questa lex si espone alla vendetta degli dei, diventa \"sacer\" (maledetto) ed \u00e8 passibile della pena di morte. Con questo sistema di arruolamento il comandante designa i soldati pi\u00f9 valorosi, obbligandoli con giuramento all'adempimento del dovere fino al sacrificio della vita. Ognuno di tali soldati si sceglie un compagno di pari valore, questi un altro e cos\u00ec via fino a che si raggiunge il numero richiesto. Il risultato di questo metodo singolare ed anomalo \u00e8 la formazione di un corpo scelto di combattenti molto determinati.\nLo scontro viene ricordato come la pi\u00f9 grande battaglia della storia tra Etruschi e Romani.\nLa battaglia \u00e8 incerta per moltissimo tempo, poi i Romani prendono il sopravvento, anche grazie all'intervento diretto nello scontro dei loro cavalieri, e infliggono ai nemici una disfatta.\nConseguenze.\nL'Etruria \u00e8 militarmente vinta ma le sue citt\u00e0 sono ancora tutte libere. Di fatto salvo consistenti concessioni territoriali a Roma l'Etruria ha intatte le sue libert\u00e0 politiche, amministrative, commerciali e religiose.\nLocalizzazione.\nLa battaglia ha avuto luogo presso il lago Vadimone, vicino a Horta, nel territorio della citt\u00e0 stato di Volsinii.\nConsiderazioni.\nCon la battaglia del lacus Vadimo, dopo circa 100 anni di lotte con Roma l'Etruria capisce che da sola non pu\u00f2 vincere la rivale, ma nulla di irremediabile \u00e8 ancora successo. Gli Etruschi cominciano ad allargare i loro orizzonti e guardano ai Galli e ai Sanniti come loro futuri alleati nella lotta contro Roma, che si concluder\u00e0 per\u00f2 con la vittoria finale di quest'ultima.\nCritica storica.\nNel racconto di Livio non viene detto chi fosse il comandante dell'esercito romano. Si dice che il dittatore si reca immediatamente a Longula per prendere il comando degli uomini agli ordini del console (ormai decaduto) Gaio Marcio Rutilo Censorino.\nCon i Sanniti non si arriva subito allo scontro, per cui non potrebbe essere impossibile che nel periodo tra l'arrivo e il successivo scontro il dittatore abbia preso le redini delle operazioni in Etruria, guidando l'esercito alla vittoria nella battaglia del lago Vadimone. A suffragare questa possibilit\u00e0, il succedersi delle battaglie nel racconto di Livio, e il fatto che Livio ponga la battaglia con i Sanniti sicuramente dopo quella contro gli Etruschi.\nMa la circostanza della distanza tra i due luoghi dove si ebbero gli scontri con Etruschi e Sanniti (rispettivamente il lago Vadimone e Longula, l'importanza stessa di queste due campagne militari per la sopravvivenza di Roma, il fatto che Quinto Fabio Massimo Rulliano, nello stesso anno dittatoriale, sconfigga il resto dell'esercito etrusco nei pressi di Perugia, potrebbe significare che il dittatore abbia lasciato il comando delle operazioni in Etruria a Fabio, e che questi abbia guidato i romani nella battaglia del lago Vadimone."}
{"id": "1237062", "revid": "253269", "url": "https://it.wikipedia.org/wiki?curid=1237062", "title": "David Keith", "text": "Biografia.\nKeith ottenne presto il suo primo ruolo cinematografico nel film carcerario \"Brubaker\" (1980) accanto a Robert Redford, al quale segu\u00ec il grande successo di \"Ufficiale e gentiluomo\" (1983) con Richard Gere e Debra Winger, in cui l'attore interpretava il miglior amico del protagonista, Sid. Keith ha anche interpretato \"Il grande Santini\" (1979), nel quale era affiancato da Robert Duvall, e \"Cavalli di razza\" (1983) con Michael Biehn. \nHa interpretato anche il padre dell'allora piccola Drew Barrymore nel blockbuster \"Fenomeni paranormali incontrollabili\" (1984), ispirato ad un romanzo di Stephen King.\nNel 1988 ha diretto il film \"Le avventure di Tennessee Buck\".\nNel 2000 appare in \"U-571\", diretto da Jonathan Mostow e interpretato da un cast di stelle tra cui Matthew McConaughey, Bill Paxton, Harvey Keitel, Jon Bon Jovi e Thomas Kretschmann. \nNel 2003 ha ricoperto la parte di Jack Murdock, padre del protagonista, in \"Daredevil\" tratto dall'omonimo fumetto Marvel. Dal 2006 al 2007 ha preso parte alla serie televisiva della CBS \"The Class - Amici per sempre\", nel ruolo di Yonk Allen.\nDoppiatori italiani.\nNelle versioni in italiano dei suoi film, David Keith \u00e8 stato doppiato da:"}
{"id": "1237065", "revid": "1543377", "url": "https://it.wikipedia.org/wiki?curid=1237065", "title": "Archelon ischyros", "text": "Archelon (il cui nome significa \"prima/antica tartaruga\") \u00e8 un genere estinto di tartaruga marina vissuta nel Cretaceo superiore (Campaniano), in quelle che oggi sono le Pierre Shale, in Sud Dakota. Il genere contiene una singola specie, ossia \"A. ischyros\", che rappresenta la pi\u00f9 grande tartaruga mai documentata, il cui esemplare pi\u00f9 grande conosciuto misura 4,60 metri (15 piedi) dalla testa alla coda, 4 metri (13 piedi) da pinna a pinna, per un peso di 2.200\u00a0kg (4.900 libbre). In passato, il genere conteneva anche le specie \"A. marshii\" e \"A. copei\", sebbene entrambe siano state riassegnate rispettivamente a \"Protostega\" e \"Microstega\". Il genere fu nominato nel 1895 dal paleontologo americano George Reber Wieland sulla base di uno scheletro rinvenuto in South Dakota, inserendolo nella famiglia Protostegidae, una famiglia di tartarughe marine estinte. La tartaruga liuto (\"Dermochelys coriacea\") una volta era considerata la sua parente vivente pi\u00f9 stretta, ma ora si ritiene che Protostegidae sia un lignaggio completamente separato da qualsiasi tartaruga marina vivente.\n\"Archelon\" possedeva un carapace coriaceo invece del guscio duro della maggior parte delle tartarughe marine odierne. Il carapace potrebbe essere stato caratterizzato da una fila di piccole creste ognuna con una punta alta 2,5-5 centimetri (1-2 pollici). \"Archelon\" possedeva un becco particolarmente uncinato e le fauci erano perfettamente adattate alla frantumazione, quindi \u00e8 probabile che la sua dieta consistesse in crostacei e molluschi dal guscio duro, cacciandoli mentre si muoveva lentamente sul fondale marino. Il suo becco sarebbe stato anche in grado di tagliare la carne, e l'animale era in grado di raggiungere una discreta velocit\u00e0 grazie alle sue grandi pinne, rendendolo un possibile predatore dell'oceano aperto. Abitava la parte settentrionale del mare interno occidentale, un'area il cui clima era pi\u00f9 rigido, in cui vivevano anche plesiosauri, mosasauri ed hesperornithiformi. La sua estinzione potrebbe essere stata dovuta al restringimento del suo habitat, l'aumento di predatori per le uova e dei piccoli, o l'eccessivo raffreddamento del clima.\nDescrizione.\nL'olotipo di \"Archelon\" misura 3,52 metri (11,5 piedi) dalla testa alla coda, con la testa che da sola misura 60 centimetri (2 piedi), il collo 72 centimetri (2.4 piedi), l'insieme delle vertebre toraciche 1,35 metri (4.4 piedi), il sacro 15 centimetri (0.5 piedi) e la coda 70 centimetri (2,3 piedi). Il pi\u00f9 grande esemplare noto, soprannominato Brigitta, misura circa 4,60 metri (15 piedi) dalla testa alla coda, e 4 metri (13 piedi) da pinna a pinna, e in vita avrebbe raggiunto un peso di circa 2.200\u00a0kg (4.900\u00a0kg libbre).\n\"Archelon\" possedeva una testa distintamente allungata e stretta. Aveva un becco adunco ed uncinato che probabilmente era ricoperto da una guaina cheratinosa in vita, in modo simile al becco dei moderni rapaci. Tuttavia, la parte posteriore del becco \u00e8 piuttosto smorzata e poco tagliente rispetto alle odierne tartarughe marine. Gran parte della lunghezza della testa deriva dalla premascella allungata, ossia la parte anteriore del becco, e dalla mandibola. Le ossa giugali, le ossa delle guance, a causa della testa allungata, non proiettano come fanno nelle altre tartarughe marine. Le narici sono allungate e poggiano sulla parte superiore del cranio, leggermente posizionate in avanti, e sono insolitamente orizzontali rispetto alle altre tartarughe marine. Le ossa giugali (zigomi) sono arrotondate rispetto a quelle triangolari delle altre tartarughe marine. L'osso articolare, che formava l'articolazione della mascella, era probabilmente pesantemente incassato nella cartilagine. La mascella probabilmente si muoveva in un movimento martellante.\nL'olotipo di \"Archelon\" presenta solo cinque vertebre cervicali, sebbene \u00e8 probabile che il collo fosse costituito da otto vertebre; le vertebre sono a forma di X, concave nel lato anteriore e convesso sul lato opposto; la loro strettura indica che i muscoli del collo dovevano essere molto forti. Sono state rinvenute dieci vertebre toraciche, che aumentano di dimensioni fino alla sesta, dopodich\u00e9 diminuiscono rapidamente in dimensioni, e hanno poca connessione con il carapace. Le tre vertebre del sacro sono corte e piatte. Probabilmente, la coda era composta da diciotto vertebre; le prime 8-10 (probabilmente localizzate nella stessa area del carapace) presentavano archi neurali, mentre le restanti vertebre non ne avevano. La coda dell'animale era molto mobile, e si pensa che la coda fosse in grado di piegarsi ad un angolo di circa 90\u00b0 orizzontalmente.\nL'omero \u00e8 proporzionalmente massiccio, mentre il radio e l'ulna sono corti e compatti, indicando che l'animale in vita aveva pinne molto grandi e forti. Le pinne, in vita, dovevano avere un'estensione compresa tra i 490 e i 610 centimetri (16-20 piedi). I segni sulle ossa degli arti indicano una rapida crescita dell'animale, molto simile ai ritmi di crescita della tartaruga liuto, la tartaruga dalla crescita pi\u00f9 rapida conosciuta, i cui giovani hanno un tasso di crescita medio di 8,5 centimetri (3,3 pollici) all'anno.\nCarapace.\nIl carapace comprende su entrambi i lati otto neuralia (le placche pi\u00f9 vicine alla linea mediana) e nove pleuralia (le placche che collegano la linea mediana alle costole). Le placche del carapace sono per lo pi\u00f9 uniformi nelle dimensioni, con l'eccezione delle due coppie di placche corrispondenti all'ottava vertebra toracica che sono pi\u00f9 piccole delle altre, e la placca pygale pi\u00f9 vicina alla coda che \u00e8 pi\u00f9 grande. \"Archelon\" presentava dieci paia di costole e, come la tartaruga liuto, ma a differenza delle altre tartarughe marine, la prima costola non incontra la prima pleura. Come nelle tartarughe marine, la prima costola \u00e8 notevolmente pi\u00f9 corta della seconda, in questo caso tre quarti della lunghezza. Le costole dalla seconda alla quinta vertebra si proiettano ad angolo retto rispetto alla linea mediana e, nell'olotipo, misurano ciascuna 100 centimetri (3,3 piedi). Una costola aumenta di spessore nella direzione verticale distalmente, man mano che si allontana dalla linea mediana, e le costole sono relativamente pi\u00f9 grandi e meglio sviluppate di quelle delle tartarughe marine. Le nervature dalla seconda alla quinta, nell'olotipo, hanno uno spessore di 2,5 centimetri (0,98 pollici) e terminano con uno spessore compreso tra 4-5 centimetri (1,6-2,0 pollici).\nLa nevralgia e la pleuralia formano suture altamente irregolari e simili a dita dove si incontrano, e una placca pu\u00f2 essere stata distesa sull'altra piastra mentre l'osso era ancora in sviluppo e malleabile. La nevralgia e la pleuralia, le porzioni ossee del carapace, sono particolarmente sottili e le costole, in particolare la prima costola e la cintura scapolare, sono insolitamente pesanti e potrebbero aver dovuto sostenere uno sforzo extra per compensare, una condizione osservata anche nelle antiche tartarughe ancestrali. \"Archelon\" possedeva strutture osteosclerotiche, dove l'osso \u00e8 denso e pesante, che probabilmente utilizzava come zavorra in vita simile alle ossa degli arti di balene e altri animali oceanici.\nIl carapace, in vita, presentava probabilmente una fila di creste lungo la linea mediana sopra la regione del torace, forse per un totale di sette creste, in cui ogni cresta raggiungeva un picco di 2,5-5 centimetri (1-2 pollici). In assenza di collo agganciato al carapace e piastre pleuriche saldamente congiunte, la pelle sopra il carapace era probabilmente spessa, forte e coriacea per compensare e sostenere adeguatamente la cintura scapolare. Lo stesso tipo di carapace \u00e8 osservabile nella moderna tartaruga liuto. Il materiale spugnoso \u00e8 simile alle ossa osservate nei vertebrati che vivono in mare aperto, come delfini o ittiosauri, e, probabilmente, era anche un adattamento per ridurre il peso complessivo.\nPiastrone.\nIl piastrone della tartaruga, la parte inferiore del carapace, comprende, dall'apice alla coda, l'epipiastrone, l'entopiastrone, che \u00e8 piccolo e incuneato tra il primo e l'hyopiastrone, l'ipopiastrone e infine lo xiphipiastrone. Il piastrone, nel suo insieme, \u00e8 spesso, e misura, in un esemplare descritto nel 1898, circa 2,10 metri (7 piedi).[8] A differenza del carapace, presenta striature su tutta la superficie.\nNei protostegidi, l'epipiastrone e l'entopiastrone sono fusi insieme, formando una singola unit\u00e0 chiamata \"entepipiastrone\" o \"parapiastrone\". Questo entepipiastrone \u00e8 a forma di T, a differenza degli entopiastroni a forma di Y di altre tartarughe. Il bordo superiore della T si arrotondano tranne che al centro che presenta una piccola proiezione. Il lato esterno \u00e8 leggermente convesso e si piega leggermente al di fuori del corpo. Le due estremit\u00e0 della T si appiattiscono, diventando sempre pi\u00f9 sottili man mano che si allontanano dal centro.\nUna cresta spessa e continua connette l'hyopiastrone, hypopiastrone e xiphipiastrone. L'hyopiastrone presenta un gran numero di spine che si proiettano lungo tutta la circonferenza. L'hyopiastrone \u00e8 leggermente ellittico e diventa pi\u00f9 sottile man mano che si allontana dal centro prima che le spine eruttino. Le spine crescono spesse e strette verso la parte centrale. Le spine da 7 a 9 che sporgono verso la testa sono corte e triangolari. Le 6 spine centrali sono lunghe e sottili. Le ultime 19 spine sono piatte. Non ci sono segni che indicano il contatto con l'entepipiastrone. L'ipopiastrone \u00e8 simile all'ipopiastrone, se non per un numero pi\u00f9 elevato di spine, per un totale di 54. Lo xiphipiastrone \u00e8 a forma di boomerang, una caratteristica primitiva in contrasto con quello dritto delle tartarughe moderne.\nTassonomia.\nStoria della scoperta.\nL'esemplare olotipico, YPM 3000, venne raccolto nelle Pierre Shale lungo il fiume Cheyenne, nella Contea di Custer, South Dakota, in terreni risalenti al tardo Campaniano, dal paleontologo americano George Reber Wieland, nel 1895, e descritto da quest'ultimo l'anno successivo sulla base di uno scheletro per lo pi\u00f9 completo ma sprovvisto di cranio. L'esemplare venne nominato \"Archelon ischyros\", il cui nome generico significa, in greco antico, \u1f00\u03c1\u03c7\u03b7/\"arkhe\" ossia \"primo/antico\", e ch\u03b5\u03bb\u03ce\u03bd\u03b7/\"chelone\" ossia \"tartaruga\". Il nome specifico, \"ischyros\" deriva invece da \u1f30\u03c3\u03c7\u03c5\u03c1\u03cc\u03c2/\"ischyros\" ossia \"potente\". Wieland inser\u00ec l'animale all'interno della famiglia Protostegidae, che all'epoca comprendeva solo i pi\u00f9 piccoli \"Protostega\" e \"Protosphargis\". Quest'ultimo \u00e8 ora stato riclassificato nella famiglia Cheloniidae. Un secondo esemplare, un teschio, fu scoperto nel 1897 nella stessa regione.\nNel 1900, Wieland descrisse una seconda specie, \"A. marshii\", da resti raccolti nel 1898 dal paleontologo americano Othniel Charles Marsh, a cui si riferisce il nome specifico, sulla base del fatto che la parte inferiore del carapace (piastrone) era pi\u00f9 spessa e l'omero era pi\u00f9 dritto. Tuttavia, nel 1909, Wieland lo riclassific\u00f2 come \"Protostega marshii\". Nel 1902, un terzo esemplare per lo pi\u00f9 completo fu raccolto lungo il fiume Cheyenne. Nel 1953, il paleontologo svizzero Rainer Zangerl divise Protostegidae in due famiglie: Chelospharginae e Protosteginae; al primo fu assegnato \"Chelosphargis\" e \"Calcarichelys\" e mentre al secondo \"Archelon\" e \"Protostega\". Nello stesso studio, \"Protostega copei\" dal Kansas, descritta per la prima volta da Wieland nel 1909 e nominata in onore di Edward Drinker Cope, che per primo eresse la famiglia Protostegidae, fu riclassificata al genere \"Archelon\", come \"A. copei\". Tuttavia, nel 1998, \"A. copei\" fu trasferito al nuovo genere, \"Microstega\", come \"M. copei\". Nel 1992, un quarto e il pi\u00f9 grande esemplare finora, soprannominato \"Brigitta\", venne ritrovato nella contea di Oglala Lakota, nel South Dakota. L'esemplare oggi risiede nel Museo di storia naturale di Vienna.\nNel 2002, un quinto esemplare, uno scheletro parziale, \u00e8 stato scoperto nelle Pierre Shale del North Dakota, lungo il fiume Sheyenne vicino a Cooperstown.\nEvoluzione.\nIl sister group di Protostegidae, in passato, era considerato Dermochelyidae, e quindi il parente vivente pi\u00f9 vicino ad \"Archelon\", sarebbe stata la tartaruga liuto (\"Dermochelys coriacea\"). Tuttavia, studi filogenetici concludono che i protostegidi rappresentano un lignaggio completamente separato, antico (basale), originatosi nel Giurassico superiore, rimuovendo la famiglia dalla superfamiglia Chelonioidea, che include tutte le tartarughe marine. In questo modello, \"Archelon\" non condivide un antenato marino con nessuna tartaruga marina, n\u00e9 moderna n\u00e9 contemporanea.\nPaleobiologia.\n\"Archelon\" era un carnivoro obbligato. Il grosso piastrone dell'animale indica probabilmente trascorreva molto tempo sul fondale marino morbido e fangoso, cibandosi lentamente sul fondale. Secondo il paleontologo statunitense Samuel Wendell Williston, le fauci dell'animale erano perfettamente adattate per schiacciare e frantumare, indicando che \"Archelon\" si nutrisse di grandi molluschi a guscio duro e crostacei. Nel 1914, sempre Williston sugger\u00ec che gli abbondanti bivalvi dal guscio sottile (alcuni dei quali superavano i 120 centimetri (4 piedi) di diametro), sarebbero stati facilmente in grado di sostenere l'animale. Tuttavia, questi erano probabilmente assenti nella parte centrale del mare interno occidentale, del Campaniano inferiore. Al contrario, il becco potrebbe essere stato utilizzato per tagliare la carne, e in grado di arpionare pesci e rettili pi\u00f9 grandi, cos\u00ec come creature dal corpo molle, similmente alla tartaruga liuto, come calamari e meduse. Tuttavia, \u00e8 anche possibile che il becco affilato fosse usato solo in combattimento contro altri \"Archelon\". Il nautilus \"Eutrephoceras dekayi\" \u00e8 stato ritrovato in gran numero vicino ad un esemplare di \"Archelon\" e potrebbe essere stato una sua potenziale fonte di cibo. \u00c8 anche possibile che \"Archelon\" si nutrisse di ci\u00f2 che trovava sulla superficie dell'acqua.\nNonostante le grandi e potenti pinne \"Archelon\" aveva arti anteriori pi\u00f9 deboli rispetto a quelli della tartaruga liuto, e quindi una minore capacit\u00e0 nel nuoto a propulsione. Pertanto si pensa che non frequentasse l'oceano aperto, preferendo acque poco profonde e pi\u00f9 calme. Ci\u00f2 \u00e8 indicato anche dalla somiglianza tra il rapporto omero/braccio e mano/braccio di \"Archelon\" e altri cheloniidi, che presentano uno scarso sviluppo degli arti in pinne e una preferenza per l'acqua bassa. Viceversa, il grande rapporto tra pinne e carapace dei protostegidi e le dimensioni delle pinne simili, a quelle della predatrice tartaruga comune (\"Caretta caretta\"), combinata con un corpo ampio, indica che queste tartarughe potessero inseguire attivamente le prede, anche se probabilmente non avrebbero potuto sostenere alte velocit\u00e0. Nel complesso, \"Archelon\" potrebbe essere stato un nuotatore moderatamente buono, capace di viaggiare nell'oceano aperto.\n\"Archelon\", come altre tartarughe marine, probabilmente doveva tornare sulla terraferma per nidificare; come altre tartarughe, probabilmente scavava una fossa nella sabbia, dove deponeva diverse dozzine di uova, dopodich\u00e9 ricopriva la buca ed abbandonava i piccoli che gi\u00e0 dalla schiusa erano gi\u00e0 in grado di badare a se stessi. L'esemplare olotipo manca delle pinna inferiore destra, e la ricrescita stentata di ci\u00f2 che resta della pinna indica che questo evento si \u00e8 verific\u00f2 all'inizio della sua vita. Ci\u00f2 potrebbe essere stato causato dal tentativo di predazione da parte di un uccello, come \"Ichthyornis\", mentre era il cucciolo cercava di scappare verso il mare, oppure strappata dal morso di qualche grande predatore come un mosasauro o \"Xiphactinus\", o venne schiacciata da altri adulti pi\u00f9 grandi mentre si trovava sulla riva. Tuttavia, quest'ultima ipotesi \u00e8 improbabile in quanto i giovani probabilmente non frequentano le coste anche durante la stagione riproduttiva. Si stima che l'esemplare \"Brigitta\" abbia vissuto 100 anni, e possa essere morta mentre era parzialmente ricoperta da fango, brumando, uno stato di dormienza, sul fondo dell'oceano.[11][17] Tuttavia, la convinzione di vecchia data che le tartarughe marine brumano sott'acqua come le tartarughe d'acqua dolce potrebbe essere errata data l'alta frequenza con cui questi animali devono tornare in superficie per respirare.\nPaleoecologia.\n\"Archelon\" abitava le basse acque del Mare Interno Occidentale; il fondale marino fangoso e privo di ossigeno era probabilmente, in media, non pi\u00f9 di 180 metri (600 piedi) sotto la superficie. Il Dakota del Cretaceo superiore era completamente sommerso nella sottoprovincia interna settentrionale, un'area caratterizzata da un clima che variava da moderato a freddo, in cui erano abbondanti plesiosauri, hesperornitiformi e mosasauri, in particolare \"Platecarpus\". Non ci sono prove fossili della migrazione dei vertebrati tra le province settentrionali e meridionali. Sebbene gli squali fossero generalmente pi\u00f9 comuni nella provincia meridionale, sono stati ritrovato diversi squali anche nelle Pierre Shale, tra cui \"Squalus\", \"Squalicorax\", \"Pseudocorax\" e \"Cretolamna\". Altri grandi pesci predatori includono gli ichthyodectidi, come \"Xiphactinus\". Nella stessa regione vi \u00e8 un ricco assemblaggio di invertebrati, che include una gran variet\u00e0 di molluschi, come gli ammoniti \"Placenticeras placenta\", \"Scaphites nodosus\", \"Didymoceras\" e \"Baculites ovatus\", bivalvi come il grande \"Inoceramus\", belemniti, e nautilus.\nMentre il mare si ritirava progressivamente verso sud, \u00e8 possibile che \"Archelon\" non riusc\u00ec a migrare con esso. La crescente minaccia alle uova e ai piccoli da parte di nuove specie marine o di mammiferi potrebbe aver portato all'estinzione dell'animale, e alla scomparsa dei giganteschi protostegidi, che sembra coincidere con la crescita nelle dimensioni dei dermochelidi. I protostegidae sono pi\u00f9 o meno assenti nei depositi Maastrichtiani, alla fine del Cretaceo, e probabilmente si estinsero a causa del repentino raffreddamento, a cui le altre tartarughe furono in grado di sopravvivere grazie ad alcune loro capacit\u00e0 di termoregolazione. Tuttavia, alcuni fossili delle Pierre Shale del Kansas, di et\u00e0 Maastrichtiana potrebbero essersi erosi milioni di anni fa, ed \u00e8 possibile che \"Archelon\" sia sopravvissuto al Maastrichtiano.\nNella cultura di massa.\nNonostante non sia un dinosauro, \"Archelon\" \u00e8 ben conosciuto dal pubblico generale. La tartaruga gigante compare infatti nel documentario spinoff della BBC \"Mostri del mare\", e nel documentario della Discovery Channel \"Prehistoric\". Compare anche brevemente nel film \"Un milione di anni fa\" (1966);\nUn \"Archelon\" di nome Archie \u00e8 uno dei personaggi del cartone \"Alla ricerca della Valle Incantata IV - La terra delle nebbie\" (1995). Appare inoltre in alcuni episodi dei cartoni \"Il treno dei dinosauri\" e \"Dino Dan\";\nI Pok\u00e9mon fossili di quinta generazione, Tirtouga e la sua evoluzione Carracosta sono ispirati ad \"Archelon\";"}
{"id": "1237067", "revid": "339392", "url": "https://it.wikipedia.org/wiki?curid=1237067", "title": "SIAI-Marchetti S-208", "text": ""}
{"id": "1237068", "revid": "585241", "url": "https://it.wikipedia.org/wiki?curid=1237068", "title": "Nyk\u00f8bing (disambigua)", "text": "Danimarca:\nSvezia:"}
{"id": "1237069", "revid": "466539", "url": "https://it.wikipedia.org/wiki?curid=1237069", "title": "Bender (citt\u00e0)", "text": "Bender o Tighina (in rumeno: \"Tighina\" o \"Bender\", in cirillico: \"\u0422\u0438\u0433\u0438\u043d\u0430\" o \"\u0411\u0435\u043d\u0434\u0435\u0440\"; in russo: \"\u0411\u0435\u043d\u0434\u0435\u0301\u0440\u044b\"/\"Bendery\"; in ucraino: \"\u0411\u0435\u043d\u0434\u0435\u0301\u0440\u0438\"/\"Benderi\") \u00e8 una citt\u00e0 della Moldavia \"de facto\" sotto il controllo delle autorit\u00e0 dell'autoproclamata Repubblica di Transnistria.\nEssendo situata sulla riva destra del fiume Dnestr, nella regione storica della Bessarabia, la municipalit\u00e0 di Bender, di cui fa parte anche il villaggio di Proteagailovca, \u00e8 situata nei confini internazionalmente riconosciuti della Moldavia, ma si trova \"de facto\" sotto controllo della non riconosciuta Repubblica della Transnistria dal 1992. La citt\u00e0 \u00e8 situata all'interno della zona cuscinetto creata al termine della guerra di Transnistria.\nNome.\nLa citt\u00e0 viene documentata nel 1408 con il nome di \u0422\u044f\u0433\u044f\u043d\u044f\u043a\u044f\u0447\u0430 (Tyagyanyakyacha) in un documento in slavo antico (il termine ha origini cumane). Durante il medioevo la citt\u00e0 fu conosciuta come Tighina nei documenti in lingua moldava e poi come Bender in documenti ottomani. I mercanti genovesi chiamavano la citt\u00e0 \"Teghenaccio\". La fortezza e la citt\u00e0 furono chiamati Bender quando furono un rayah dell'Impero Ottomano (1538-1812) e durante l'appartenenza all'Impero russo (1828-1917); le stesse vennero chiamate come Tighina (\u0422\u0438\u0433\u0438\u043d\u0430, [ti\u0261ina]) nel Principato di Moldavia, nella prima parte del periodo dell'Impero russo (1812-1828) e durante il periodo in cui la citt\u00e0 apparteneva alla Romania (1918-1940, 1941-1944).\nLa citt\u00e0 fa parte della regione storica della Bessarabia. Durante il periodo sovietico la citt\u00e0 faceva parte della Repubblica Socialista Sovietica Moldava con il nome di \u0411\u0435\u043d\u0434\u0435\u0440 (Bender) scritto con l'alfabeto cirillico e come \u0411\u0435\u043d\u0434\u00e9\u0440\u044b (Bendery) in lingua russa. L'attuale Repubblica di Moldava riconosce ufficialmente la citt\u00e0 con il nome di Bender, ma anche il nome Tighina \u00e8 in uso.\nStoria.\nSecondo un documento del 1408, Bender era un importante passo doganale del principe moldavo Alexandru cel Bun. L'importanza della zona era dovuta al fatto che il fiume Nistro segnava il confine tra le zone d'influenza dei Moldavi e dei Tartari di Crimea. Durante il regno di Stefano III venne costruito un piccolo fortino in legno per proteggere l'insediamento dalle incursioni dei tartari.\nNel 1538 i turchi, guidati dal sultano Solimano il Magnifico, strapparono ai moldavi la citt\u00e0, che ribattezzarono \"Bender\" e ingrandirono la fortezza. Per due volte, nel 1595 e nel 1600, le truppe di Michele il Coraggioso cercarono, invano, di riconquistare la citt\u00e0.\nNel 1812 la citt\u00e0 venne conquistata dall'Impero russo che la incluse nel governatorato della Bessarabia.\nAl termine della prima guerra mondiale la citt\u00e0 fu per breve tempo sotto il controllo della Repubblica democratica moldava, salvo poi essere annessa al Regno di Romania. Bender venne ribattezzata dai rumeni Tighina e divenne sede di una contea.\nCome tutta la Bessarabia, venne occupata dalle truppe sovietiche il 28 giugno 1940, salvo poi essere riconquistata dalle forze rumene l'anno seguente. Nel 1944 la citt\u00e0 venne conquistata definitivamente dall'Unione Sovietica e successivamente annessa alla Repubblica Socialista Sovietica Moldava.\nNel giugno 1992 militari russi per ordine del generale Lebed, traversarono il Dnestr e dopo aspri combattimenti casa per casa che costarono la vita anche a civili, occuparono la citt\u00e0 sconfiggendo le forze moldave. Molti civili abbandonarono la citt\u00e0 fuggendo verso ovest.\nLa citt\u00e0 \u00e8 oggi controllata dalle autorit\u00e0 transnistriane.\nSport.\nLa principale squadra di calcio di Bender \u00e8 il Fotbal Club Tighina (ex Dinamo Bender).\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1237076", "revid": "2091899", "url": "https://it.wikipedia.org/wiki?curid=1237076", "title": "Lobelia", "text": "Lobelia \u00e8 un genere di piante della famiglia delle Campanulaceae.\nEtimologia.\nIl nome del genere \u00e8 un omaggio di Linneo al botanico fiammingo Matthias de Lobel (1538\u20131616), botanico del re sotto Giacomo I d'Inghilterra.\nDescrizione.\nIl genere \"Lobelia\" comprende specie erbacee o arbustive, annuali o perenni, talora con aspetto arborescente.\nAlcune specie (p.es \"Lobelia aberdarica\", \"Lobelia deckenii\", \"Lobelia gregoriana\", \"Lobelia telekii\"), note come \"lobelie giganti\", hanno lunghe infiorescenze a spiga claviformi, alte sino a 4\u00a0m, sorrette da un'ampia rosetta fogliare.\nBiologia.\nSir John William Lubbock, botanico allievo di Darwin, durante le sue ricerche \nAlcune specie di \"Lobelia\" sono velenose: \"Lobelia cardinalis\", \"Lobelia inflata\", \"Lobelia siphilitica\".\nDistribuzione e habitat.\nIl genere ha una distribuzione cosmopolita, essendo diffuso in quasi tutte le regioni temperate e tropicali del mondo, ad eccezione dell'Europa centrale e orientale e dell'Asia occidentale.\nTassonomia.\nCon 439 specie \u00e8 uno dei generi pi\u00f9 numerosi della famiglia delle Campanulacee."}
{"id": "1237077", "revid": "1446238", "url": "https://it.wikipedia.org/wiki?curid=1237077", "title": "Bender", "text": ""}
{"id": "1237081", "revid": "247222", "url": "https://it.wikipedia.org/wiki?curid=1237081", "title": "Milady", "text": "Milady, pubblicato nel 1989 dalla CGD, \u00e8 un album del cantautore italiano Roberto Vecchioni."}
{"id": "1237083", "revid": "767487", "url": "https://it.wikipedia.org/wiki?curid=1237083", "title": "Ond\u0159ej Mazuch", "text": "Con 14 presenze \u00e8 il giocatore pi\u00f9 presente nella storia dell'Under-20 ceca.\nCarriera.\nHa iniziato la sua carriera nel Brno prima di passare alla Fiorentina il 2 giugno 2007 per 2,8 milioni di euro. Ha partecipato al Mondiale Under-20 2007 in Canada arrivando in finale, persa poi contro l'Argentina.\nIl 25 giugno 2009 passa in prestito all'Anderlecht.\nIl 29 aprile 2010 viene riscattato per 1,3 milioni di euro dalla squadra belga, firmando successivamente un contratto fino al 2014.\nIl 20 gennaio 2012 passa a titolo definitivo dall'Anderlecht al Dnipro squadra militante nel campionato ucraino.\nDopo essere rimasto senza squadra per pi\u00f9 di cinque mesi, il 9 dicembre 2015 viene ingaggiato dallo Sparta Praga, con cui si lega fino al 2020.\nStatistiche.\nPresenze e reti nei club.\n\"Statistiche aggiornate al 25 agosto 2017.\""}
{"id": "1237084", "revid": "1522738", "url": "https://it.wikipedia.org/wiki?curid=1237084", "title": "Bandiera bretone", "text": "La gwenn ha du (che significa \u00ab\"bianco e nero\"\u00bb in bretone) \u00e8 la bandiera della Bretagna. Il vessillo \u00e8 spesso sventolato non ufficialmente nel dipartimento della Loira Atlantica, sebbene questa sia amministrativamente parte della regione dei Paesi della Loira e non della Bretagna: ci\u00f2 \u00e8 dovuto al fatto che il territorio del dipartimento era storicamente parte della provincia antica della Bretagna, cos\u00ec come Nantes era una volta una delle due capitali della Bretagna.\nLa sua blasonatura \u00e8 \"Di nero, fasciato di quattro d'Argento; il cantone d'armellino\".\nDimensioni, proporzioni ed uso.\nLe proporzioni della bandiera non sono fisse e possono variare da 9:14 a 8:12.\nLa bandiera \u00e8 non solo usata da associazioni culturali ed autonomisti, ma dalla popolazione bretone in genere. Per anni, le autorit\u00e0 francesi considerarono la bandiera come un simbolo separatista, ma oggi l'orientamento \u00e8 cambiato e la bandiera non ha pi\u00f9 connotati politici, pu\u00f2 apparire ovunque, persino su uffici pubblici insieme alla bandiera nazionale ed altre bandiere ufficiali. La bandiera \u00e8 molto diffusa in Bretagna e pu\u00f2 essere osservata in numerosi municipi della regione, oltre che su imbarcazioni di vario genere non essendo presente in Francia una regolamentazione delle bandiere regionali. Il disegno d'armellino \u00e8 a volte spostato in altre parti della bandiera, ma la versione pi\u00f9 diffusa lo mostra nel cantone.\nStoria.\nStoricamente le popolazioni bretoni utilizzarono per circa tre secoli la \"kroaz du\", una bandiera bianca con croce nera. Poco si sa di questa bandiera storica, a parte il suo utilizzo e alcune varianti.\nSuccessivamente fu rimpiazzata dal semplice stemma con l'ermellino.\nLa bandiera attuale fu creata nel 1923 da Morvan Marchal (1900-1963, membro di svariate organizzazioni politiche e culturali), con un ermellino nel cantone tradizionale (la bandiera ufficiale odierna ha una variante stilizzata moderna).\nLa bandiera incontr\u00f2 il grande pubblico due anni dopo, alla \"Exposition internationale des arts d\u00e9coratifs et industriels modernes\" di Parigi del 1925. Fu presto adottata da numerosi gruppi culturali e nazionalisti diffondendosi tra gli anni venti e trenta, ma la sua adesione si interruppe durante la seconda guerra mondiale per l'uso sempre pi\u00f9 politicizzato che ne veniva fatto. L'interesse riprese negli anni '60, quando perse definitivamente connotati separatisti e divenne un simbolo accettato in tutta la Bretagna e da tutti i bretoni. Le antiche bandiere bretoni, tuttavia, vengono talvolta preferiti da singoli individui e gruppi.\nAltre bandiere precedenti e correlate:\nSimbologia.\nMarchal prese come ispirazione lo stemma di Rennes e di altri comuni bretoni, inserendolo nel cantone per richiamare la bandiera statunitense e quella greca.\nLe nove strisce orizzontali nel loro insieme rappresentano le diocesi tradizionali della Bretagna, secondo le quali era diviso l'antico ducato. Tra queste, le cinque strisce nere rappresentano le diocesi di comunit\u00e0 di lingua francese o galla di Dol, Nantes, Rennes, Saint-Malo e Saint-Brieuc, mentre le quattro bianche rappresentano le diocesi di lingua bretone di Tr\u00e9gor, L\u00e9on, Cornouaille e Vannes. L'armellino nel cantone richiama il ducato di Bretagna e il suo stemma tradizionale."}
{"id": "1237085", "revid": "6923", "url": "https://it.wikipedia.org/wiki?curid=1237085", "title": "Motore rotativo", "text": "Il motore rotativo rappresenta un tipo di motore a combustione interna a ciclo Otto, caratterizzato nel suo funzionamento dalla rotazione dell'intero complesso dei cilindri attorno all'albero-motore. Questa rotazione d\u00e0 luogo ad un effetto giroscopico che si oppone all'inclinazione dell'asse di rotazione, rendendo difficoltosa la manovra dei velivoli o veicoli.\nQuesto tipo di motore presenta un rapporto potenza peso molto pi\u00f9 favorevole rispetto ai comuni motori tanto da essere stato utilizzato prima e durante la prima guerra mondiale sui primi aerei.\nMotore rotativo a pistoni radiali.\nI primi motori rotativi a pistoni radiali fecero la loro comparsa alla fine dell'Ottocento, ma solo nel 1899 Stephen Balzer realizz\u00f2 un primo prototipo.\nLa produzione in serie arriv\u00f2 solo nel 1908 con la ditta francese Gnome, che produsse un motore a 7 cilindri con l'alimentazione del carburante realizzata per travaso in apposite cavit\u00e0 dell'albero motore e della biella, attraverso il pistone e fino alla camera di combustione, con abolizione di meccanismi (quali camme, pulsanti e rinvii) di comando delle valvole e \"pipe\" d'ammissione rotative.\nPer semplificare la manutenzione e diminuire l'usura, il motore fu dotato di una valvola di scarico in testa comandata dall'albero motore (con funzione di camma) e di un'apertura di accesso (per le revisioni). La stessa accensione della candela era fatta senza fili, ma ottenuta per induzione al passaggio in prossimit\u00e0 di una sorgente ad alta tensione durante la rotazione.\nQuesto tipo di motore trov\u00f2 largo impiego in aeronautica per tutta la prima guerra mondiale, ma venne poi rapidamente soppiantato dal \"motore radiale fisso a pistoni\".\nSebbene il \"motore radiale rotativo\" ed il \"motore radiale fisso\" siano entrambi caratterizzati dalla disposizione radiale dei cilindri, il loro funzionamento \u00e8 radicalmente diverso: nel motore rotativo il blocco motore ruota su se stesso insieme con l'elica o col pignone, mentre l'albero a gomiti resta fermo, fissato al telaio del veicolo. Nel motore fisso, invece, \u00e8 l'albero motore a ruotare ed il blocco motore rimane fisso, come nei comuni motori in linea.\nL'uso del motore rotativo a pistoni fu quasi esclusivamente aeronautico, anche se non mancarono esempi di applicazioni su auto e moto.\nMotori rotativi privi di pistoni.\nMotore Wankel.\nUna diversa tipologia di motori rotativi fece la sua comparsa negli anni cinquanta, con il motore Wankel, inventato nel 1954 dall'ingegnere tedesco Felix Wankel.\nQuesto tipo di motore, come altri di concezione simile sviluppati in seguito, \u00e8 caratterizzato dalla presenza di rotore e dall'assenza di pistoni. Nel Wankel il rotore \u00e8 di tipo prismatico a base triangolare equilatera con lati leggermente convessi.\nLe prime applicazioni di questo motore furono sviluppate in campo motociclistico ed automobilistico dalla tedesca NSU Motorenwerke AG; nel 1966 venne immessa sul mercato la prestigiosa NSU Ro 80, una berlina che fu prodotta fino al 1977. Oggi solo la giapponese Mazda continua a produrre automobili dotate di questo particolare motore.\nNel 2015 al Tokyo Motor Show Mazda presenta la concept RX-Vision con il motore SKYACTIV-R evoluzione del motore rotativo.\nIl motore Wankel ha conosciuto anche impiego nel settore aeronautico, anche se solo a livello sperimentale e nel campo dei velivoli non pilotati.\nAltri motori rotativi.\nAltri progetti collegati al motore rotativo e che hanno avuto scarse, o nulle, applicazioni pratiche sono:"}
{"id": "1237091", "revid": "915690", "url": "https://it.wikipedia.org/wiki?curid=1237091", "title": "Kupa na B\u0103lgarija", "text": "La Kupa na B\u0103lgarija (bul. \u041a\u0443\u043f\u0430 \u043d\u0430 \u0411\u044a\u043b\u0433\u0430\u0440\u0438\u044f), nota in italiano come Coppa di Bulgaria, \u00e8 il secondo torneo calcistico della Bulgaria per importanza dopo la campionato di massima divisione. \u00c8 organizzata dalla Bulgarski Futbolen Soius, la federazione calcistica bulgara.\nIl torneo \u00e8 ad eliminazione diretta, la finale di solito si gioca nello Stadio Nazionale Vasil Levski di Sofia. Il vincitore della competizione accede alla UEFA Europa League.\nLa squadra pi\u00f9 titolata \u00e8 il Levski Sofia.\nAlbo d'oro.\nLa coppa nazionale bulgara si \u00e8 concretizzata in tre distinti trofei. Il primo, la coppa dello zar, fu creato insieme al campionato a girone unico per continuare a far incontrare squadre di categorie diverse. La coppa dell\u2019esercito sovietico e la vera e propria coppa di Bulgaria si sovrapposero per alcuni anni, la seconda essendo stata inaugurata nel 1981 come coppa di lega e la prima essendo andata avanti fino alla caduta del comunismo onde non creare offesa alle autorit\u00e0 russe: la discriminante nelle stagioni di concomitanza fu il riconoscimento della UEFA del titolo di partecipazione alla Coppa delle Coppe."}
{"id": "1237092", "revid": "287204", "url": "https://it.wikipedia.org/wiki?curid=1237092", "title": "NGC 1808", "text": "NGC 1808 \u00e8 una galassia visibile nella costellazione della Colomba.\n\u00c8 visibile attraverso un telescopio come una macchia allungata chiara verso il centro; con strumenti semiprofessionali si evidenziano nei suoi bracci di spirale notevoli addensamenti luminosi. NGC 1808 \u00e8 effettivamente una galassia particolare, che presenta un \"warp\" molto accentuato, ossia una grande deformazione del suo disco, nel quale per altro \u00e8 in atto una violentissima formazione stellare, al punto da essere considerata una galassia starburst. Probabilmente questa grande attivit\u00e0 \u00e8 dovuta all'influenza gravitazionale di altre galassie vicine, in particolare NGC 1792. La distanza dalla Via Lattea \u00e8 stimata sui "}
{"id": "1237095", "revid": "585241", "url": "https://it.wikipedia.org/wiki?curid=1237095", "title": "Comune di Vordingborg", "text": "Vordingborg \u00e8 un comune danese nella regione della Zelanda.\nIl comune \u00e8 stato riformato in seguito alla riforma amministrativa del 1\u00ba gennaio 2007 accorpando i precedenti comuni di Langeb\u00e6k, M\u00f8n e Pr\u00e6st\u00f8.\nGeografia fisica.\nVordingborg si trova a 37\u00a0km da Nyk\u00f8bing, circa 50 da Gedser, e 100 da Copenaghen.\nLa cittadina sorge sull'isola di Sj\u00e6lland, nelle vicinanze con l'isola meridionale di Falster. Ad essa \u00e8 unita tramite un ponte autostradale ed uno su una strada statale, lo \"Storstr\u00f8msbroen\". La citt\u00e0 si trova inoltre sulla Strada Europea E55 Helsingborg-Calamata."}
